{"id": "1046518", "revid": "1573940", "url": "https://it.wikipedia.org/wiki?curid=1046518", "title": "Spinus xanthogastrus", "text": "Il lucherino ventregiallo (Spinus xanthogastrus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"xanthogastrus\", risulta dall'unione delle parole greche \"\u03be\u03b1\u03bd\u03b8\u03bf\u03c2\" (\"xanthos\", \"giallo\") e \"\u03b3\u03b1\u03c3\u03c4\u03b7\u03c1\" (\"gast\u0113r\", \"stomaco\", inteso come ventre), col significato di \"dal ventre giallo\", in riferimento alla livrea di questi uccelli: il nome comune altro non \u00e8 che la traduzione di quello scientifico.\nDescrizione.\nDimensioni.\nMisura 10-11,5\u00a0cm di lunghezza, per un peso di 10,8-13,8 g.\nAspetto.\nSi tratta di uccelletti dall'aspetto robusto, muniti di testa arrotondata con becco conico e appuntito, ali appuntite anch'esse e coda dalla punta lievemente forcuta.\nIl piumaggio presenta dicromatismo sessuale: nei maschi testa, parte superiore del petto, dorso, ali e coda sono di colore nero, mentre petto, ventre, codione e remiganti centrali sono gialli ed il sottocoda \u00e8 biancastro. La femmina, invece, manca completamente del nero (fatta eccezione per le ali e la coda) ed anche il lipocromo giallo \u00e8 quasi assente, limitandosi a decise sfumature su petto, ventre e codione e alle barre alari, con livrea femminile dominata dai colori del grigio-olivastro.\nIn ambedue i sessi, becco e zampe si presentano di colore nerastro, mentre gli occhi sono di colore bruno scuro.\nBiologia.\nSi tratta di uccellini essenzialmente diurni, che vivono in coppie o in gruppetti, passando la maggior parte della giornata fra i rami alla ricerca di cibo, tenendosi in contatto fra loro mediante richiami stranamente aspri (tenendo conto che si tratta di fringillidi), per poi far ritorno sul far della sera verso posatoi in evidenza dove passare la notte al ripardo da eventuali predatori.\nAlimentazione.\nCome tutti i carduelini si nutre perlopi\u00f9 di semi, che in natura reperisce soprattutto fra i rami medio-alti degli alberi, mentre \u00e8 infrequente che scenda fra i cespugli o al suolo,: il lucherino ventregiallo si nutre inoltre di bacche, germogli e foglioline, integrando inoltre la propria dieta durante il periodo di riproduzione con cibo di origine animale, come insetti e vermi.\nRiproduzione.\nLa stagione degli amori va da marzo a maggio e da settembre a novembre: durante questo periodo le coppie (si tratta infatti di uccelli rigorosamente monogami) portano avanti pi\u00f9 di una covata.\nIl nido viene costruito dalla sola femmina: esso consiste in una spessa coppa di fibre vegetali foderata internamente da pelame e piumino, posizionata ben nascosta nel fogliame di un albero fra i 2,4 ed i 3,7 m d'altezza. Al suo interno, la femmina depone 2-5 uova di colore bianco sporco con rade maculature rossicce, che provvede a covare da sola (col maschio che staziona di guardia nei pressi del nido, occupandosi di reperire il cibo per s\u00e9 e per la compagna) per circa due settimane. I \"pulli\", ciechi ed implumi alla schiusa, vengono accuditi da ambedue i genitori, divenendo in grado d'involarsi attorno alle due settimane di vita e svezzandosi a circa un mese dalla schiusa.\nDistribuzione e habitat.\nCon areale piuttosto frammentato, il lucherino ventregiallo \u00e8 diffuso in America centrale (Costa Rica centro-orientale e porzione occidentale della provincia di Chiriqu\u00ed, a Panama) e meridionale (Colombia occidentale e nord-orientale, Venezuela nord-occidentale, Ecuador, regione di Tumbes e di Puno in Per\u00f9, Bolivia occidentale fino al dipartimento di Santa Cruz). Si tratta di uccelletti prevalentemente stanziali, tuttavia, soprattutto all'infuori della stagione riproduttiva, essi possono compiere spostamenti anche di una certa entit\u00e0 nell'ambito del proprio areale.\nL\"'habitat\" di questi uccelli \u00e8 rappresentato dalle aree boschive collinari e montane fra gli 800 e i 3000 m di quota: il lucherino ventregiallo si dimostra tuttavia piuttosto adattabile, spingendosi anche nelle radure sul limitare della foresta e colonizzando anche le aree cespugliose, i pascoli con alberi isolati e le piantagioni (\"in primis\" quelle di caff\u00e8).\nTassonomia.\nSe ne riconoscono due sottospecie:\nLe due sottospecie presentano lievi differenze fra loro sia a livello morfologico (la sottospecie nominale \u00e8 pi\u00f9 piccola, presenta becco pi\u00f9 corto rispetto alle dimensioni del cranio, maschi con maggiore estensione del nero su petto e ali ma minore sui fianchi e femmine pi\u00f9 chiare rispetto a \"stejnegeri\") che a livello di vocalizzazioni, in quanto il canto della sottospecie \"stejnegeri\" appare pi\u00f9 lento e meglio scandito rispetto a quanto osservabile nella sottospecie nominale, i cui esemplari possono tuttavia di tanto in tanto rallentare il ritmo del canto rendendolo indistinguibile da quello delle popolazioni meridionali.\nL'intera specie risulta invece un taxon fratello del lucherino monaco, ed in particolare della sottospecie \"alleni\" di questi uccelli."}
{"id": "1046520", "revid": "1444886", "url": "https://it.wikipedia.org/wiki?curid=1046520", "title": "Particella libera", "text": "In fisica, in particolare in meccanica quantistica, la particella libera \u00e8 la descrizione di una particella soggetta ad un potenziale costante, cio\u00e8 quello in cui si considera una particella non soggetta a forze.\nCaso unidimensionale.\nL'equazione di Schr\u00f6dinger dipendente dal tempo per la funzione d'onda di una particella libera \u00e8 caratterizzata da un potenziale nullo, ed assume la forma:\ncon la funzione d'onda preparata nello stato iniziale formula_2.&lt;br&gt;\nLa soluzione pi\u00f9 generale nel caso di particella libera \u00e8 il pacchetto d'onda in una dimensione:\nChe \u00e8 una sovrapposizione di onde piane:\ndi energia formula_5 e quantit\u00e0 di moto formula_6, che viaggia con frequenza:\nIl vettore \"k\" \u00e8 il vettore d'onda, formula_8 \u00e8 la relativa autofunzione dell'energia e\nla trasformata di Fourier della funzione formula_10.\nIl fattore prima dell'integrale del pacchetto d'onda \u00e8 dovuto alla corretta normalizzazione, dovuta alla interpretazione probabilistica della funzione d'onda. Essendo un'equazione differenziale al primo ordine nel tempo, l'equazione di Schr\u00f6dinger deve essere accompagnata dalla condizione iniziale della funzione d'onda. Ad esempio al tempo formula_11 si impone che la funzione d'onda sia:\nin modo che la sua evoluzione nel tempo esista determinata per ogni istante \"t\". Abbiamo stabilito anche che la giusta interpretazione della funzione d'onda \u00e8 che:\nrappresenta la probabilit\u00e0 che la particella si trovi nell'intervallo formula_14, avendo l'accortezza di normalizzare la funzione d'onda:\nche rappresenta il fatto che la probabilit\u00e0 di trovare la particella in qualche punto dello spazio (in questo caso siamo su una retta perch\u00e9 stiamo prendendo solo il caso unidimensionale, ma tutto ci\u00f2 vale anche nel caso tridimensionale), deve essere 1 con certezza. Abbiamo inoltre stabilito che le funzioni accettabili come soluzioni dell'equazione di Schr\u00f6dinger sono le funzioni definite in un campo vettoriale complesso e che siano a quadrato sommabili, cio\u00e8 sia sempre verificata:\ne il fatto che sia lineare implica che possiamo considerare la sovrapposizione:\ndove formula_18 che suggerisce valevole il principio di sovrapposizione, essa \u00e8 anche soluzione dell'equazione di Schr\u00f6dinger. Un'altra caratteristica delle soluzioni dell'equazione di Schr\u00f6dinger \u00e8 che se il modulo quadro della funzione d'onda \u00e8 importante perch\u00e9 rappresenta una probabilit\u00e0, la fase dell'onda invece non ha rilevanza fisica.\nAutofunzioni.\nNel caso di particella libera le autofunzioni dell'energia coincidono con le autofunzioni dell'operatore impulso, dal momento che i due operatori formula_19 e formula_20 commutano, e possiedono quindi una base di autostati comune.&lt;br&gt;\nL'equazione di Schr\u00f6dinger stazionaria per le autofunzioni di particella libera \u00e8 in generale\ndove \"m\" \u00e8 la massa della particella ed \"E\" l'energia dello stato formula_22.&lt;br&gt;\nSi tratta di un'equazione differenziale del secondo ordine a coefficienti costanti, che pu\u00f2 essere posta nella forma:\ndove formula_24 \u00e8 un parametro reale se formula_25.&lt;br&gt;\nLa soluzione generale, dipendente da formula_26, pu\u00f2 essere scritta nella forma\ncon \"A\",\"B\" coefficienti reali arbitrari da determinarsi. Imponendo la condizione al contorno che l'autofunzione contenga solo una componente progressiva, si ottiene formula_28 e\nLa costante \"A\" si ricava imponendo che gli stati formula_30 siano ortonormali.\nCaso tridimensionale.\nLo studio della particella libera in tre dimensioni \u00e8 un esempio di propagazione di onde sferiche.\nL'equazione di Schr\u00f6dinger radiale.\nL'equazione di Schr\u00f6dinger radiale nel caso di particella libera per le autofunzioni dell'energia\ndove formula_32 sono le armoniche sferiche, ha la forma:\ndove formula_34 sono gli autovalori del momento angolare orbitale formula_35. La funzione formula_36 dipende anche da \"l\" ma non da \"m\", infatti non compare l'operatore formula_37.&lt;br&gt;\nPosto formula_38, l'equazione per la parte radiale si pu\u00f2 scrivere:\nLe funzioni formula_40 dipendono da \"k\" e dal valore di \"l\".\nLa normalizzazione delle funzioni d'onda sono date da:\ncome vuole la normalizzazione discreta (formula_42) per \"l\" ed \"m\" data dalle autofunzioni del momento angolare e normalizzazione continua per \"k\". Per le funzioni radiali che ci interessano:\nIn termini di energia usando formula_44 questa condizione diventa\nSoluzione per formula_46.\nPer formula_46 l'equazione si semplifica:\nla cui soluzione regolare nell'origine cio\u00e8 che soddisfa la condizione di continuit\u00e0 formula_49 \u00e8 data da:\nmentre quella singolare nell'origine:\ndove formula_52 sono costanti di normalizzazione. Le costanti di normalizzazione si ottengono dalla condizione di normalizzazione vista sopra:\nda cui formula_54. Quindi:\nSoluzione per formula_57.\nFacciamo la sostituzione:\ne risolviamo l'equazione:\nderivando rispetto ad \"r\" abbiamo:\ncio\u00e8 derivando si aggiunge un termine costante. Quindi se formula_61 l'equazione precedente si riduce\ndove le funzioni formula_63 sono legate dalla relazione ricorsiva:\nQuindi noto il termine:\nallora tutte le funzioni sono note infatti per formula_57:\nIn definitiva le funzioni radiali sono date da:\ndove la costante di normalizzazione vale formula_69. Le soluzioni singolari nell'origine sono date:\nComportamento asintotico.\nPer formula_71 le funzioni regolari possono essere sviluppate in serie di formula_72 al primo ordine in \"r\":\nLe funzioni d'onda radiali regolari nell'origine assumono la forma:\nPer formula_75 le funzioni regolari di \"r\":\ninfatti ogni derivazione rispetto ad \"r\" del seno aggiunge solo un termine formula_77\nFunzioni di Bessel sferiche.\nLe soluzioni formula_78 possono essere rappresentate in termini di funzioni di Bessel sferiche regolari e singolari nell'origine. Le prime funzioni di Bessel sferiche sono:\nAllora le funzioni radiali regolari e singolari per la particella libera sono espresse:\ndove formula_89 sono le soluzioni rispettivamente regolari e singolari dell'equazione di Bessel:\nIl legame tra le funzioni di Bessel di ordine intero e semintero \u00e8 dato da:\nGli andamenti asintotici per formula_92:\nper formula_95\ncome si voleva.\nFunzioni di Hankel sferiche.\nLe prime funzioni di Hankel sferiche per la particella libera sono:\nAllora le funzioni radiali per la particella libera sono espresse:\ne gli andamenti asintotici: per formula_95\nCos\u00ec le funzioni radiali hanno comportamento asintotico:\nMentre nell'origine formula_71:"}
{"id": "1046522", "revid": "71814", "url": "https://it.wikipedia.org/wiki?curid=1046522", "title": "Corpo diplomatico", "text": ""}
{"id": "1046523", "revid": "1442080", "url": "https://it.wikipedia.org/wiki?curid=1046523", "title": "Francesco Benigno", "text": "Biografia.\nDodicesimo di tredici figli, Benigno abbandona presto la scuola per lavorare insieme al padre al mercato ortofrutticolo di Palermo. Il debutto nel mondo del cinema avviene per caso; Benigno, accompagnando l'amico Stefano Consiglio ad un provino per il film \"Mery per sempre\" (1989), viene notato dal regista Marco Risi. Inizialmente il regista gli assegn\u00f2 la parte di Pietro, che and\u00f2 invece a Claudio Amendola. A Benigno fu assegnato il ruolo di Natale, che ricopr\u00ec anche nel seguito del film, \"Ragazzi fuori\" (1990).\nDopo l'inaspettato successo degli esordi, determinato a trovare spazio nel mondo dello spettacolo, si trasferisce a Roma, faticando in un primo momento a slegarsi dal personaggio del \u201csiciliano\u201d. Successivamente arriva qualche parte in titoli di discreta rilevanza commerciale: \"Vacanze di Natale '91\" (1991) a fianco di Alberto Sordi, \"Ultimo respiro\" (1992), \"Anni 90\" (1992), \"Anni 90 - Parte II\" (1993) e \"Palermo Milano - Solo andata\" (1995) con Raoul Bova e Giancarlo Giannini. Lavora a teatro e in svariate fiction (\"Un posto al sole\", \"La squadra\") e film TV (\"La Piovra 7\", i vari \"Ultimo\", \"Ultimo - La sfida\", \"Ultimo - L'infiltrato\", \"Donne di mafia\" e \"Il morso del serpente\").\nNel 2005 Francesco Benigno partecipa alla seconda edizione del reality show \"La fattoria,\" condotto da Barbara D'Urso su Canale 5, venendo eliminato nel corso della quarta puntata. Oltre all'attivit\u00e0 di attore, Francesco Benigno ha inciso alcuni LP in lingua napoletana. La sua canzone pi\u00f9 famosa \u00e8 intitolata \"Dimenticare\". Nel 2007 partecipa insieme ad altri attori di \"Mery per sempre\" al videoclip della canzone \"Pensa\" di Fabrizio Moro, vincitore di Sanremo giovani. Il video \u00e8 stato diretto da Marco Risi.\nNel 2008, come regista, vince il \"Grifone d'argento\" al Giffoni Film Festival nella sezione \"Trouble gaze\" per il miglior cortometraggio, che racconta due anni della sua infanzia, dalla morte della madre alla fuga da casa. Recita il brano \"L'Italia\" in duetto con Marco Masini al Festival di Sanremo 2009. Sensibile ai temi sociali e dell'infanzia, nel 2008 ha aderito, insieme ad altri volti noti del mondo dello spettacolo e dell'arte, alla campagna \"Gi\u00f9 le mani dai bambini\", contro la somministrazione disinvolta di psicofarmaci ai minori. Francesco Benigno \u00e8 stato pi\u00f9 volte presente ai Derby del cuore Roma-Lazio e Milan-Inter [4]. Nel 2011 partecipa alla trasmissione televisiva \"Il senso della vita\" condotta da Paolo Bonolis in onda su Canale 5, dove racconta la sua difficile infanzia e di come sia entrato nel mondo del cinema.\nNel luglio 2011 viene convinto da Raoul Bova a partecipare a \"Ultimo - L'occhio del falco\" di nuovo nei panni di Aspide. Nel 2013 appare sui settimanali come testimonial del marchio \"aPesod'Oro - Compro oro e argento\". Da settembre 2014 prende parte al programma \"Avanti un altro!\", condotto da Paolo Bonolis. Nel 2015 ha ideato e condotto insieme a Valentina Magazz\u00f9 (sua compagna ) il programma \"N\u00e9 arte n\u00e9 parte\" trasmesso in Sicilia da Tele One. Nel giugno 2017 si candida come consigliere comunale alle elezioni amministrative di Palermo con la lista \"Centro-destra per Palermo\", raccogliendo 156 voti.\nVita privata.\nCon due relazioni alle spalle, \u00e8 padre di due figli Giuseppe (avuto dal primo matrimonio e che lo ha reso nonno di due nipoti: Elodie e Francesco), nato a Palermo nel 1989 agli inizi della sua carriera, e Manuel, nato a Roma nel 1998."}
{"id": "1046525", "revid": "287204", "url": "https://it.wikipedia.org/wiki?curid=1046525", "title": "La volont\u00e0 di sapere", "text": "La volont\u00e0 di sapere (\"La Volont\u00e9 de savoir\", 1976) \u00e8 un saggio dello storico e filosofo francese Michel Foucault.\nL'autore si propone di esaminare come si \u00e8 formato il campo di conoscenze chiamato \"sessualit\u00e0\", quali pratiche e istituzioni abbiano contribuito a generarlo e quali conseguenze coercitive abbia comportato. \u00c8 un testo introduttivo al pi\u00f9 vasto studio di Foucault, la Storia della sessualit\u00e0, che comprende anche L'uso dei piaceri e La cura di s\u00e9. Il quarto volume, rimasto inedito per 34 anni, consegnato all'Editore Gallimard nell'autunno 1982, \u00e8 uscito finalmente nel febbraio 2018 col titolo \"Les aveux de la chair\" (Le confessioni della carne).\nNella prima edizione francese, pubblicata da Gallimard, in quarta di copertina si annunciava una serie di 6 volumi, poi non realizzati, secondo i titoli: 1. \"La Volont\u00e9 de savoir\" (trad. \"La volont\u00e0 di sapere\"), 2. \"La Chair et le corps\" (trad. \"La carne e il corpo\"), 3. \"La Croisade des enfants\" (trad. \"La crociata dei bambini\"), 4. \"La Femme, la m\u00e8re et l'hyst\u00e9rique\" (trad, \"La donna, la madre e l'isterica\"), 5. \"Les Pervers\" (trad. \"I pervertiti\"), 6. \"Populations et races\" (trad. \"Popoli e razze\")."}
{"id": "1046526", "revid": "729019", "url": "https://it.wikipedia.org/wiki?curid=1046526", "title": "Picsearch", "text": "Picsearch \u00e8 una compagnia svedese, fondata nel 2000, che ha un motore di ricerca di immagini per Internet. Ha un indice che comprende pi\u00f9 di 1.700.000.000 immagini Web. Ha clienti come MSN, Ask e Lycos. \u00c8 riconosciuto come uno dei tre pi\u00f9 grandi motori di ricerca di immagini, assieme a Google e Yahoo.\nL'azienda.\nPicsearch \u00e8 stato creato nel 2000 da due studenti dell'Universit\u00e0 di Link\u00f6ping. Il suo motore di ricerca di immagini \u00e8 stato lanciato nell'estate del 2001. L'azienda ha il proprio quartier generale a Stoccolma in Svezia."}
{"id": "1046527", "revid": "287204", "url": "https://it.wikipedia.org/wiki?curid=1046527", "title": "Antipapa Teodoro II", "text": "Biografia.\nAlla morte di papa Giovanni V, l'elezione del successore si present\u00f2 incerta, dato che gli elettori si divisero in due fazioni: il clero sosteneva l'arciprete Pietro e l'aristocrazia romana Teodoro. Per impedire che Pietro potesse essere consacrato le milizie aristocratiche occuparono il Palazzo del Laterano e si riunirono nella Basilica di Santo Stefano Rotondo al Celio eleggendo Teodoro.\nNon si venne comunque allo scontro diretto e dopo le trattative il clero cambi\u00f2 candidato designando Conone, le parti giunsero ad un accordo e, dopo che Conone venne consacrato il 21 ottobre 686, Teodoro II lo riconobbe ed abdic\u00f2 prima di essere a sua volta consacrato.\nAlla morte di Conone nel 687, Teodoro tent\u00f2 di nuovo di candidarsi al papato in opposizione a Pasquale, le due fazioni, entrambe insediate nel Laterano, elessero i due prelati contemporaneamente. Per dirimere la situazione i magistrati romani, la milizia e parte del clero fecero subentrare ai due il presbitero palermitano Sergio. Ancora una volta Teodoro riconobbe il nuovo papa e rinunci\u00f2 alla carica.\nPoich\u00e9 non venne consacrato nessuna delle due volte che fu designato, a stretto rigore non dovrebbe essere considerato un vero e proprio antipapa."}
{"id": "1046551", "revid": "1516087", "url": "https://it.wikipedia.org/wiki?curid=1046551", "title": "L'Italia sul 2", "text": "L'Italia sul 2 \u00e8 stato un programma televisivo pomeridiano di Rai 2 in onda dal 2002 al 2012, dal luned\u00ec al venerd\u00ec, dalle 14:00 alle 16:10.\nStoria.\n\"L'Italia sul 2\" parte il 3 giugno 2002 alle ore 15:30 su Rai 2 con la conduzione di Monica Leofreddi. Visto il successo ottenuto durante l\u2019estate, la Rai decide di prolungare la trasmissione per tutta la stagione 2002-2003, sempre con la conduzione della Leofreddi; a partire dalla successiva stagione 2003-2004, a questa viene affiancato Milo Infante.\nDall'8 gennaio 2007 la Leofreddi, passa a condurre \"Donne\", altro programma pomeridiano di Rai 2, in onda subito dopo \"L'Italia sul 2\", e al suo posto arriva Roberta Lanfranchi.\nIl suo ascolto medio \u00e8 stato di circa due milioni di telespettatori a puntata.\nIl rotocalco televisivo ha subito raccolto un discreto successo tra il pubblico, grazie alla variet\u00e0 di argomenti affrontati, da quelli pi\u00f9 leggeri a quelli riguardanti fatti d'attualit\u00e0 politica, sociale e di cronaca. Erano presenti anche interviste a personaggi famosi che rievocavano la propria carriera ed annunciavano i propri progetti futuri.\nAltra componente del programma erano delle mini fiction, trasmesse in tre parti nell'arco di ogni puntata, che proponevano tematiche di costume e venivano commentate da ospiti fissi o comunque ricorrenti tra cui lo psichiatra Alessandro Meluzzi, la disc jockey Anna Pettinelli, la giornalista Emanuela Falcetti, l'attrice Lella Costa, le scrittrici Barbara Alberti ed Antonella Boralevi, il giornalista e scrittore Andrea Biavardi, il sessuologo Marco Rossi, gli psichiatri Paolo Crepet e Sarah Viola, la conduttrice Marta Flavi, il cantante Paolo Mengoli, il critico televisivo Alessandro Rostagno e molti altri personaggi del mondo della TV o impegnati in ambito sociale come ad esempio Don Antonio Mazzi; tali mini fiction erano interpretate da vari attori.\nIn contemporanea allo svolgimento del reality \"L'isola dei famosi\" (che all'epoca andava in onda proprio su Rai 2), il programma dedicava giornalmente un blocco di 45 minuti per esprimere, con l'aiuto di vari ospiti ed opinionisti (talvolta anche con gli stessi protagonisti del reality), vari giudizi sullo show, sui suoi concorrenti e sui suoi avvenimenti.\nLa prima serie del programma si conclude il 6 giugno 2008.\nIl talk-show, a partire dall'8 settembre, diventa \"Italia allo specchio\" e a condurlo \u00e8 Francesca Senette, mentre Infante dallo stesso giorno passa a condurre sulla stessa rete, nella fascia tardo-mattutina, il programma d'attualit\u00e0 \"Insieme sul Due\", con una formula sostanzialmente identica a quella de \"L'Italia sul 2\" .\nA partire dal 21 settembre 2009, il programma torna al titolo originale e vede il ritorno alla conduzione di Milo Infante in coppia con Lorena Bianchetti (che sostituisce la Senette). La trasmissione va in onda dal luned\u00ec al venerd\u00ec, dalle 14:45 alle 16:00, in diretta su Rai 2, sino al 28 maggio 2010, preceduto dal talk-show politico \"Il fatto del giorno\", condotto da Monica Setta.\nNell'estate 2010 viene annunciato che nella nuova stagione televisiva, il contenitore sar\u00e0 sostituito con \"Pomeriggio sul 2\", pure questo sostanzialmente uguale a \"L'Italia sul 2\". Il nuovo programma parte il 13 settembre, con la conduzione di Milo Infante e Caterina Balivo, quest'ultima al posto della Bianchetti, che comunque era presente anche qui con la rubrica di 15 minuti intitolata \"Dillo a Lorena\".\nNell'estate 2011 viene annunciato il ritorno de \"L'Italia sul 2\" dal 12 settembre dello stesso anno al 1\u00ba giugno 2012: a condurre questa nuova edizione vi sono di nuovo Milo Infante e Lorena Bianchetti (che torna al posto della Balivo).\nIl programma viene rinnovato nei contenuti: si d\u00e0 pi\u00f9 spazio all'attualit\u00e0 di tutti i giorni ed ai temi politici ed economici mentre la cronaca nera era stata inizialmente eliminata dalla trasmissione per poi ritornare quasi subito in seguito ai bassi riscontri d'audience delle prime puntate; inoltre da questa edizione il programma veniva trasmesso da un nuovo studio (nei nuovi \"East End Studios\" Rai di via Mecenate a Milano) e, sempre da quest'edizione, il programma vede anche la partecipazione del pubblico in studio ai vari dibattiti. L'edizione 2011-2012 del programma per\u00f2 registra indici di ascolto molto pi\u00f9 bassi delle edizioni precedenti tanto da portarlo alla chiusura definitiva a fine stagione.\nDal 17 settembre 2012 il programma lascia dunque il posto al nuovo talk-show \"Parliamone in famiglia\" condotto dalla sola Lorena Bianchetti, anch'esso epigono de \"L'Italia sul 2\"; il programma viene per\u00f2 cancellato il 26 ottobre, dopo appena un mese e mezzo di programmazione, a causa dei bassi ascolti registrati e sostituito a partire dalla primavera 2013, dopo alcuni mesi in cui sono andate in onda repliche di telefilm come riempitivo, dal programma di factual \"Detto fatto\", condotto da Caterina Balivo.\n\"L'Italia sul 2 giovani\".\nDal 13 gennaio 2007 e fino alla fine di quella stagione televisiva, il programma and\u00f2 in onda anche il sabato, nella stessa fascia oraria e con gli stessi conduttori della versione ordinaria di quel periodo (Milo Infante e Roberta Lanfranchi), con il titolo L'Italia sul 2 giovani, occupandosi di temi che riguardano principalmente gli adolescenti come la verginit\u00e0, la prima esperienza sessuale, il rapporto con i genitori, la discoteca, la droga ecc. Il programma si avvale, oltre che di ospiti famosi, anche di una schiera di ragazzi che intervengono con valutazioni, opinioni e testimonianze.\nVersioni estive.\nNato nel 2002 come programma estivo, una volta promosso alla stagione invernale, \"L'Italia sul 2\" venne poi riproposta nuovamente anche in versione estiva, sempre dal luned\u00ec al venerd\u00ec e sempre nello stesso slot orario della versione classica, per due volte: nell'estate 2004 con il titolo Estate sul 2, condotto da Maria Teresa Ruta e Monica Rubele, e nell'estate 2006 con il titolo L'Italia sul 2 estate, condotto da Luana Ravegnini, Sabina Stilo e Laura Tecce (quest'ultima presente per\u00f2 solo nelle prime puntate)."}
{"id": "1046556", "revid": "155634", "url": "https://it.wikipedia.org/wiki?curid=1046556", "title": "Mausoleo di Lucilio Peto", "text": "Il mausoleo di Lucilio Peto, noto anche come \"sepolcro dei Lucilii\", \u00e8 un monumento di Roma, risalente probabilmente alla fine del I secolo.\nDella Gens Lucilia, Lucilio Peto fu tribuno militare e prefetto dei fabbri e della cavalleria. Il mausoleo venne fatto costruire dallo stesso Lucilio Peto quando era ancora in vita, destinata ad ospitare lui e sua sorella Lucilia Polla.\nSi trova al confine del quartiere Pinciano, ma l'ingresso \u00e8 su via Salaria, bench\u00e9 il pavimento si trovi a circa sei metri sotto il livello stradale. \nNel mese di agosto 2010 il mausoleo \u00e8 stato riaperto al pubblico dopo una lunga campagna di restauri.\nStoria.\nLa sua scoperta risale al 1887, in occasione della costruzione di un muro di cinta nella vigna soprastante, propriet\u00e0 del cavaliere Cesare Bertone. L'area archeologica, antistante l'arco orientale del sepolcro nasconde un filare di blocchi in tufo, che corre quindici metri ad est del monumento, raggiungibile mediante due rampe di scale costruite nel 1925.\nIl filare, orientato nord-sud e parallelo alla strada attuale (oggi ricoperto per motivi di conservazione) \u00e8 quanto rimane del muro di recinzione originario dell'area sepolcrale, sul quale sono deposti alcuni frammenti di iscrizioni appartenenti ad altre tombe.\nDescrizione.\nIl sepolcro si presenta come un cilindro piatto, simile ad altri tumuli. Il tamburo (diametro 34 metri circa) consta di una cortina in \"opus quadratum\" e di un anello interno in \"opus caementicium\"; le due parti sono ammorsate attraverso una sequenza regolare di diatoni. Il rivestimento, in travertino, si articola in un basamento (a sua volta composto da due filari lisci e uno modanato), da un bugnato liscio (quattro filari, con giunti falsi interni), e da una cornice a dentelli di coronamento. Nell'arco orientale del monumento svetta un'epigrafe in marmo di Luni, di cui rimangono cinque filari, incorniciato con un elegante \"kyma lesbio\".\nNel registro superiore della superficie si estende, in tre righe, l'epigrafe sepolcrale (), pertinente a \"M. Lucilius Paetus\", che ricopr\u00ec, nella milizia equestre, le cariche di \"tribunus militum\", \"praefectus fabrum\" e \"praefectus equitum\", e a Lucilia Polla, sua sorella, presumibilmente defunta quando fu eretto il sepolcro.\nNell'estremit\u00e0 occidentale del monumento si apre l'ingresso, spogliato del rivestimento lapideo originario. L'interno del tumulo presenta strutture murarie in \"opus caementicium dealbato\", privo di decorazioni pittoriche. Un dromos con volta a botte conduce ad una camera sepolcrale, a croce greca, coperta da una volta a botte lunettata. La nicchia settentrionale ospita una delle tre \"klinai\" originarie, anch'essa in cementizio dealbato.\nDatazione.\nLe strutture descritte documentano la fase originaria del sepolcro, che si inserisce tra la media e la tarda et\u00e0 augustea, come provano i reperti ceramici estratti dal riempimento del tumulo e la connotazione stilistica del \"kyma lesbio\" dell'epigrafe. Una corona di cinque piccoli sepolcri ipogei, addossati esternamente al tamburo, lungo l'arco orientale, costituiva la seconda fase edilizia del tumulo. La loro presenza diede modo a Rodolfo Lanciani, che segu\u00ec gli scavi di fine Ottocento, di basare su una prova concreta l'ipotesi di interro del sepolcreto Salario, avvenuto a suo avviso in et\u00e0 traianea. Nella necropoli, secondo la sua ipotesi, sarebbero state scaricate le terre provenienti dallo sbancamento della sella che congiungeva Campidoglio e Quirinale; operazione funzionale alla realizzazione del Foro progettato da Apollodoro di Damasco. La terza fase edilizia del tumulo consiste nel riutilizzo dei suoi ambienti interni, con loculi e formae, cui segu\u00ec lo scavo di un ambulacro. L'esiguo numero delle sepolture, circa ottanta, la totale assenza di segni iconografici e il riutilizzo di manufatti provenienti dal sepolcreto, lasciano pensare che l'ipogeo sia stato utilizzato da una ristretta comunit\u00e0, appartenuta ad uno dei pi\u00f9 umili strati sociali. Mancano elementi certi per stabilirne il culto. L'esame dei manufatti segnalati, soprattutto dei bolli doliari, suggerisce uno sfruttamento degli ambienti nell'arco del IV secolo. La quarta fase edilizia del sepolcro dei Lucilii corrisponde, poi, alla spoliazione del paramento lapideo, avvenuta presumibilmente nel corso del XVI secolo, cui segu\u00ec la violazione delle sepolture nell'ipogeo. Un cunicolo, che si sviluppa oltre la nicchia sud della camera sepolcrale, posteriore al 1940, testimonia infine l'occupazione degli ambienti interni del tumulo nel corso della seconda guerra mondiale."}
{"id": "1046559", "revid": "6923", "url": "https://it.wikipedia.org/wiki?curid=1046559", "title": "Vi-Vi", "text": "La Vi-Vi o ViVi \u00e8 stata un'azienda italiana che produceva ciclomotori. Fondata nel 1956 a Torino, nel 1963 si trasfer\u00ec a Pontevico e si riconvert\u00ec, soprattutto negli ultimi anni di attivit\u00e0, alla produzione di biciclette fino alla chiusura avvenuta nel 2001.\nStoria.\nFondata nella seconda met\u00e0 degli anni cinquanta, nacque come sezione motociclistica della Viberti, notissima azienda produttrice di carrozzerie ed allestimenti per autocarri ed autobus, che aveva compiuto una breve esperienza nel campo motociclistico fornendo telai in lamiera stampata per ciclomotori Maserati, destinati all'utenza femminile.\nAllo scopo di inserirsi nell'allora fiorente mercato delle \"due ruote\", la Viberti strinse un patto per la fornitura dei motori con la Victoria, una delle pi\u00f9 antiche case motociclistiche tedesche; il marchio \"Vi-Vi\" \u00e8, appunto, l'acronimo dei due marchi aziendali. La parte ciclistica venne affidata al gi\u00e0 affermato telaista Bruno M\u00fcller.\n\u00c8 il dicembre 1956 quando al Salone del Ciclo e Motociclo di Milano viene presentato il \"Vi-Vi 50 Turismo\", preceduto da una campagna-stampa imponente che lo proponeva come \"l'utilitaria delle utilitarie\". Il prezzo di listino era talmente basso rispetto alla concorrenza ed altres\u00ec favorito da comode condizioni rateali, da far scoppiare una singolare protesta da parte delle case motociclistiche italiane che, a gran voce, pretesero l'espulsione dal salone della \"Vi-Vi.\", per concorrenza sleale. \nSostenevano i concorrenti, infatti, che non era possibile produrre un ciclomotore di quella fatta a prezzi tanto bassi e che l'operazione era orchestrata dalla FIAT (che all'epoca controllava la \"Viberti\"), allo scopo di danneggiarli. \nLa produzione del primo decennio consisteva in ciclomotori utilitari con telaio in lamiera stampata includente il serbatoio, di foggia e tecnica tradizionali, ma particolarmente curati nella carrozzeria e nell'assemblaggio. La gamma, equipaggiata di motori monocilindrici a due tempi, comprendeva i modelli \"Turismo\", \"Gran Turismo\", \"Sport\", \"Scooter\" e \"Furgoncino\".\nTuttavia, nonostante il prezzo modesto, la buona qualit\u00e0 costruttiva e le favorevoli condizioni d'acquisto, occorre registrare che la \"ViVi\" non riusc\u00ec ad ottenere strabilianti risultati di vendita e, men che mai, posizioni di leadership nel mercato dei ciclomotori. Ci\u00f2, probabilmente, a causa della veste troppo \"classica\" dei modelli e della scarsa diffusione dei motori \"Victoria\" sul territorio nazionale.\nNel 1963, in seguito al concludersi della fornitura di motori da parte della \"Victoria\", l'azienda venne ceduta e trasferita a Pontevico, in provincia di Brescia. Continu\u00f2 a produrre ciclomotori con motorizzazioni Minarelli, sempre progettati da Bruno M\u00fcller, oltre a biciclette, sotto la ragione sociale di \"Vi-Vi S.a.S.\". Nel 1983 sponsorizz\u00f2 anche una formazione di ciclismo professionistico, la Viv\u00ec-Benotto-Selle Italia diretta da Luciano Pezzi e fornita di telai Benotto."}
{"id": "1046562", "revid": "287204", "url": "https://it.wikipedia.org/wiki?curid=1046562", "title": "Kandy", "text": "Kandy (\u0b95\u0ba3\u0bcd\u0b9f\u0bbf in Lingua tamil) \u00e8 un'antica citt\u00e0, conosciuta anche con il nome di \"Maha Nuvara\" o \"Senkadagalapura\", situata nel centro dello Sri Lanka.\nGeografia fisica.\nKandy \u00e8 il capoluogo della provincia Centrale, che comprende i distretti di Kandy, Matale e Nuwara Eliya, e del distretto amministrativo di Kandy. Essa sorge in una zona collinare a circa 500 m s.l.m., sulle rive di un piccolo lago artificiale. La popolazione \u00e8 di 110.049 abitanti (dati censimento 2001).\nStoria.\nLa citt\u00e0 di Kandy fu fondata nel XIV secolo. Nel 1592 divenne la capitale del regno, a causa della sua posizione pi\u00f9 facilmente difendibile, dopo che le zone costiere dell'isola erano state conquistate dai colonizzatori portoghesi. Fu soltanto nel 1815 che cadde nelle mani dei conquistatori britannici, che deposero l'ultimo re Sri Wikrama Rajasingha.\nLa reliquia del sacro dente di Buddha.\nIl tempio dove \u00e8 custodita la reliquia del sacro dente (\"Sri Dalada Maligawa\") sorge in citt\u00e0, all'interno del complesso del Palazzo Reale di Kandy. Esso rappresenta uno dei maggiori centri di pellegrinaggio buddhista. Secondo la leggenda, alla morte di Buddha il suo corpo fu cremato su una pira di legno di sandalo a Kusinara in India, ma il suo dente canino sinistro fu recuperato da Arahat Khema che lo affid\u00f2 al re Brahmadatte.\n La reliquia divenne non soltanto propriet\u00e0 del re, ma anche simbolo e base di legittimazione del diritto del re di governare la sua terra, tanto che vi furono guerre per assicurarsi il possesso della reliquia, che era conservata nella citt\u00e0 di \"Dantapuri\" (l'attuale citt\u00e0 di Puri nello stato indiano di Orissa).\nNel IV secolo la reliquia apparteneva al re Guhasiva di Kalinga, il quale, temendo che potesse finire nelle mani dei suoi nemici, lo affid\u00f2 a sua figlia, la principessa Hemamali, che insieme al marito Dantakumara lo trasport\u00f2 segretamente in Sri Lanka nascondendolo nella propria acconciatura.\nLa festa di \"Esala Perahera\".\n\"Esala Perahera\" \u00e8 una grande festa che ha luogo a Kandy nel periodo tra luglio e agosto. \u00c8 una festa buddhista che consiste in una processione di elefanti riccamente decorati, accompagnati da un grande raduno di danzatori in onore di Buddha. La festa richiama un pubblico molto numeroso ed \u00e8 divenuta un vero e proprio simbolo per l'intero Sri Lanka."}
{"id": "1046564", "revid": "1543377", "url": "https://it.wikipedia.org/wiki?curid=1046564", "title": "Meccatronica", "text": "La meccatronica \u00e8 la disciplina che a sua volta studia il modo di far interagire tre sottodiscipline \u2013 la meccanica, l'elettronica e l'informatica \u2013 al fine di automatizzare i sistemi di produzione, semplificando e sostituendo il lavoro umano. \u00c8 una scienza ingegneristica, con corsi di laurea in ingegneria meccatronica offerti in talune universit\u00e0 italiane e nel mondo, connubio tra ingegneria meccanica, ingegneria elettronica e ingegneria informatica con specializzazioni nel ramo della robotica, elettronica, computer, telecomunicazioni, sistemi, controlli, e produzione. Originariamente il nome stesso nasceva solo dall'unione dei termini \"mecca\"nica e elet\"tronica\", solo successivamente venne aggiunta l'informatica nella definizione, e altre successive. Come la tecnologia avanza nel tempo, nascono nuove discipline tecniche che si adattano a ambiti specifici.\nStoria.\nIl termine in lingua inglese \"mechatronics\" origina dal Wasei-eigo e fu coniato da Tetsuro Mori, ingegnere della Yaskawa Electric Corporation. La parola venne brevettata come marchio in Giappone con numero \"46-32714\" nel 1971. Successivamente la societ\u00e0 lasci\u00f2 il termine libero da vincoli legali e venne di uso comune internazionalmente.\nLa norma tecnica francese NF E 01-010 da una definizione del termine:\nNel linguaggio comune la parola meccatronica \u00e8 una parola macedonia sinonimo di automazione, robotica e elettromeccanica.\nDescrizione.\nLa meccatronica nasce dalla necessit\u00e0 di creare un \"know-how\" nell'ambito della modellistica, simulazione e prototipazione dei sistemi di controllo, orientandosi prevalentemente ai sistemi di controllo del movimento, definiti come \"Motion Control\". I principali campi di applicazione sono la robotica, l'automazione industriale, la biomeccatronica, l'avionica, i sistemi meccanici automatici degli autoveicoli.\nL'ingegnere meccatronico o l'esperto di settore si occupa principalmente di progettare e realizzare sistemi di controllo automatico utilizzando come strumenti di lavoro sia software di sviluppo quali MATLAB/Simulink sia centraline elettroniche per l'implementazione del sistema reale e la verifica del funzionamento in tempo reale. \nIl classico sistema di controllo meccatronico pu\u00f2 essere raffigurato da un anello chiuso, retroazione (\"feedback\"), ed \u00e8 costituito da diversi blocchi principali: l'impianto da controllare (es. un motore elettrico), l'attuatore dell'impianto (es. elettronica di potenza), il controllore dell'impianto, progettato in ambiente di simulazione e implementato su centralina (DSP - \"Digital Signal Processor\"), infine il sensore, che misura uno stato del sistema (es. la velocit\u00e0 di rotazione del motore).\nNella cultura di massa.\nNel cinema e nei videogiochi sono numerosissimi, dei personaggi che fanno un fortissimo uso di tecnologia meccatronica e macchine automatizzate: nel cinema con Tony Stark della Marvel o Lucio Napoli in \"Smetto quando voglio - Masterclass\"; nei videogiochi con Dr. Eggman di \"Sonic\" o Dr. Wily di \"Megaman\"; nell'animazione con Kazuto Kirigaya in \"Sword Art Online\"."}
{"id": "1046565", "revid": "154326", "url": "https://it.wikipedia.org/wiki?curid=1046565", "title": "Carlo Alberto di Savoia-Carignano", "text": ""}
{"id": "1046567", "revid": "767487", "url": "https://it.wikipedia.org/wiki?curid=1046567", "title": "Mai stata baciata", "text": "Mai stata baciata (\"Never Been Kissed\") \u00e8 una commedia romantica del 1999 prodotta dalla 20th Century Fox e dalla societ\u00e0 di produzione di Drew Barrymore, la Flower Films, ed \u00e8 stata diretta da Raja Gosnell. I protagonisti sono Drew Barrymore e David Arquette.\nTrama.\nJosie Geller \u00e8 un'intelligente ma insicura redattrice per il Chicago Sun Times. Un giorno, durante una riunione, il suo capo Rigford le chiede di infiltrarsi in un liceo fingendosi una studentessa diciassettenne allo scopo di documentare vita e modi delle nuove generazioni.\nJosie torna quindi ad essere la timida ragazza che era al liceo. Ha un incontro sfortunato con Kirsten, Gibby e Guy Perkins, i ragazzi pi\u00f9 popolari della scuola. Incontra anche una ragazza di nome Aldys, con la quale fa amicizia. Josie si fa notare subito per la sua intelligenza dal professore di letteratura Sam Coulson, diventando cos\u00ec la migliore della classe. Josie si invaghisce del giovane e attraente insegnante che per\u00f2 \u00e8 gi\u00e0 fidanzato.\nIl suo caporedattore Gus Strauss intanto le ordina di fare amicizia con i ragazzi popolari della scuola, che lei vorrebbe invece evitare, e di indossare una telecamera nascosta per riprendere quello che succede durante la giornata, chiedendole di trovare uno \"scoop\".\nJosie si confida con il fratello Rob che la esorta a lasciar andare la sua vecchia identit\u00e0 e a ricominciare da capo. Per aiutarla, Rob si iscrive a sua volta al liceo tornando ad essere lo studente popolare che era stato in passato. Grazie al carisma del fratello, Josie acquista di riflesso fama e popolarit\u00e0: Guy la invita al ballo studentesco e le tre ragazze che inizialmente l'avevano snobbata la fanno entrare nel loro gruppo.\nIl capo di Josie ha trovato nel frattempo il suo scoop: chiede alla sua inviata di documentare il rapporto che sta nascendo tra lei ed il professor Coulson per denunciare il comportamento poco etico dell'insegnante verso un'allieva minorenne. Josie \u00e8 combattuta: sa che questo sarebbe scorretto verso il giovane professore, che in fondo le mostra solo simpatia e attenzione, ma \u00e8 in gioco la sua carriera e deve prendere alla svelta una decisione difficile."}
{"id": "1046571", "revid": "57342", "url": "https://it.wikipedia.org/wiki?curid=1046571", "title": "Epidemiologo", "text": ""}
{"id": "1046572", "revid": "2519", "url": "https://it.wikipedia.org/wiki?curid=1046572", "title": "Nugssuaq", "text": "Il Nugssuaq (o N\u00fbgssuaq) \u00e8 una penisola della Groenlandia. Si protende a nord-ovest nella Baia di Baffin, \u00e8 collegata alla terraferma a sud-est e a sud \u00e8 bagnata dal Vaigat; \u00e8 molto montagnosa ed impervia. La penisola fa parte del comune di Avannaata. \nNella parte sud-est si trova il villaggio di Saqqaq; sulla costa settentrionale si pu\u00f2 visitare \"Hollaenderbugt\" (letteralmente \"baia olandese\") con i resti di un'antica stazione baleniera olandese."}
{"id": "1046574", "revid": "161374", "url": "https://it.wikipedia.org/wiki?curid=1046574", "title": "Semicingolati americani", "text": ""}
{"id": "1046586", "revid": "226458", "url": "https://it.wikipedia.org/wiki?curid=1046586", "title": "Disuguaglianza dei fratelli Markov", "text": "In teoria della probabilit\u00e0 e statistica, la disuguaglianza dei fratelli Markov \u00e8 una diseguaglianza dimostrata da Andrej Markov jr. per formula_1 e da suo fratello Vladimir per formula_2. Essa afferma quanto segue.\nSe formula_3 \u00e8 un polinomio di grado formula_4, allora\nL'uguaglianza \u00e8 soddisfatta dai polinomi di Chebyshev di prima specie."}
{"id": "1046608", "revid": "92723", "url": "https://it.wikipedia.org/wiki?curid=1046608", "title": "Chiesa Cattolica Siriaca", "text": ""}
{"id": "1046675", "revid": "2183693", "url": "https://it.wikipedia.org/wiki?curid=1046675", "title": "Impero bulgaro", "text": "Impero bulgaro (in bulgaro: \u0411\u044a\u043b\u0433\u0430\u0440\u0441\u043a\u043e \u0446\u0430\u0440\u0441\u0442\u0432\u043e) \u00e8 un termine usato per descrivere due periodi della storia medievale della Bulgaria, durante i quali svolse un ruolo chiave in Europa e in particolare nell'Europa sudorientale, spesso come rivale dell'Impero bizantino. I due imperi bulgari non vanno considerati come due entit\u00e0 separate, ma piuttosto come uno Stato successivamente restaurato dopo un periodo di controllo bizantino sul territorio.\nPrimo impero bulgaro.\nIl Primo Impero bulgaro venne consolidato dopo i risultati ottenuti dall'espansione della \"Grande Antica Bulgaria\" a sud del Danubio. \u00c8 normalmente descritto come esistente dal 681 (quando la sua esistenza venne riconosciuta dall'impero bizantino tramite un trattato di pace) e il 1018, quando venne assoggettato dagli stessi bizantini. Questo Stato raggiunse gradualmente il suo apogeo culturale e territoriale nel IX secolo e all'inizio del X secolo sotto Boris I e Simeone I di Bulgaria, quando divenne il centro culturale e letterario della cultura slava europeo e uno dei pi\u00f9 grandi stati del vecchio continente.\nSecondo impero bulgaro.\nLo Stato bulgaro medievale venne restaurato come Secondo impero bulgaro dopo l'insurrezione andata a buon fine di due nobili di T\u0103rnovo, Asen e Peter, nel 1185, e rest\u00f2 in auge fino alla conquista subita ad opera degli Ottomani durante l'invasione dei Balcani alla fine del XIV secolo. La data convenzionale della capitolazione bulgara \u00e8 fissata normalmente nel 1396 (anche se l'ultimo possedimento bulgaro a cadere nelle mani turche fu Sozopol nel 1453). Sotto Ivan Asen II, all'inizio del XIII secolo recuper\u00f2 gran parte della sua precedente potenza, anche se questo potere non dur\u00f2 a lungo a causa dei problemi interni e delle invasioni di popolazioni straniere."}
{"id": "1046752", "revid": "38275", "url": "https://it.wikipedia.org/wiki?curid=1046752", "title": "Trattore AT-L", "text": ""}
{"id": "1046759", "revid": "19933", "url": "https://it.wikipedia.org/wiki?curid=1046759", "title": "Leopoldo I d'Austria (Babenberg)", "text": ""}
{"id": "1046770", "revid": "339392", "url": "https://it.wikipedia.org/wiki?curid=1046770", "title": "Veicolo leggero Mercedes-Benz", "text": ""}
{"id": "1046775", "revid": "339392", "url": "https://it.wikipedia.org/wiki?curid=1046775", "title": "Desalinizzatore", "text": ""}
{"id": "1046870", "revid": "1543377", "url": "https://it.wikipedia.org/wiki?curid=1046870", "title": "Sakartvelos tasi", "text": "La Coppa di Georgia (, \"Sakartvelos tasi\") \u00e8 la seconda manifestazione pi\u00f9 importante del campionato di calcio georgiano dopo la Erovnuli Liga."}
{"id": "1046874", "revid": "1543377", "url": "https://it.wikipedia.org/wiki?curid=1046874", "title": "Volley Corigliano", "text": "Il Volley Corigliano \u00e8 stata una societ\u00e0 pallavolistica maschile italiana con sede a Corigliano Calabro.\nStoria.\nIl Coriulanum Volley viene fondato nel 1993 e partecipa nei primi anni a campionati locali come la Prima Divisione; a met\u00e0 anni novanta la societ\u00e0 muta la propria denominazione in Pallavolo Corigliano, per poi cambiarla nuovamente nel 2000, quando raggiunge per la prima volta i campionati semiprofessionistici, in Volley Corigliano.\nNella stagione 2004-05 partecipa per la prima volta alla Serie A2, raggiungendo la finale nella Coppa Italia di Serie A2, mentre alla terza stagione di permanenza nella serie cadetta, grazie alla vittoria dei play-off promozione, ottiene la promozione in Serie A1, categoria dove esordisce nell'annata 2007-08: tuttavia il penultimo posto in classifica, condanna il club di Corigliano Calabro ad una pronta retrocessione in serie cadetta. Dop aver disputato due partite della Serie A2 2008-09 il presidente annuncia il ritiro della squadra dal campionato e la cessazione di ogni attivit\u00e0 agonistica della societ\u00e0."}
{"id": "1046878", "revid": "1974457", "url": "https://it.wikipedia.org/wiki?curid=1046878", "title": "Manovella", "text": "La manovella \u00e8 un elemento, o membro, di un meccanismo al quale la geometria del sistema consente una rotazione completa attorno ad un centro fissato al telaio o ad un elemento fisso.\nLa manovella pu\u00f2 anche indicare un dispositivo meccanico azionabile a mano od a motore, detto anche manetta, che permette la rotazione di un perno, sfruttando il principio della leva (di secondo genere). Le prime menzioni di manovella si hanno nell'anno 830.\nUtilizzo.\nLe sue applicazioni sono molteplici: il tipo azionabile a mano \u00e8 usato per far girare un elemento meccanico la cui resistenza ne impedirebbe la semplice rotazione manuale, ad esempio nel caso dei cric per il sollevamento di grossi pesi, nelle macchine utensili per il movimento di alcune parti mobili (ad esempio i carrelli dei torni) o per la carica di molle a forte tensione.\nNei vari campi.\nMeccanica.\nNel caso di motore azionato da una forza artificiale la manovella \u00e8 un elemento di un meccanismo (solitamente biella-manovella) del quale la geometria del sistema consente una rotazione completa attorno ad un centro fissato.\nSpesso il meccanismo permette di trasformare il moto alternativo di un pistone nel moto rotatorio. Se \u00e8 singola viene detta \"manovella di estremit\u00e0\", se vi \u00e8 pi\u00f9 di un pistone, e quindi pi\u00f9 manovelle, queste sono allineate sull'albero per formare un \"albero a gomiti\".\nLa sua presenza \u00e8 fondamentale per la riuscita della trasformazione del moto. Per il suo dimensionamento, nel caso di un albero a gomiti, \u00e8 sufficiente considerare la manovella che sta pi\u00f9 vicina al volano come se fosse manovella d'estremit\u00e0 (il momento torcente \u00e8 massimo) cos\u00ec da poter utilizzare tale dimensione per tutte le altre (ci\u00f2 va tutto a vantaggio della sicurezza e della simmetria dell'albero stesso).\nLa manovella \u00e8 costituita dai seguenti elementi:\nDipendentemente dalla sua posizione angolare, la manovella viene sollecitata dalla biella in diversi modi: pu\u00f2 essere sollecitata a carico di punta (compressione che tende a schiacciarla), a trazione (che tende ad allungarla), a momento flettente (che tende a farla piegare per effetto della distanza della biella dall'asse neutro) ed a taglio (che tende a tagliarla perpendicolarmente al suo asse).\nMusica.\nIn musica vi sono alcuni strumenti musicali che funzionano a manovella manuale tipo la ghironda."}
{"id": "1046896", "revid": "35707", "url": "https://it.wikipedia.org/wiki?curid=1046896", "title": "L'Italia sul due", "text": ""}
{"id": "1046941", "revid": "729019", "url": "https://it.wikipedia.org/wiki?curid=1046941", "title": "La Maddalena (isola)", "text": "L'isola di La Maddalena (o isola Maddalena o isola della Maddalena; in corso e gallurese: \"Madalena\") \u00e8 l'isola principale dell'arcipelago omonimo. Su di essa sorge l'omonimo comune di La Maddalena.\nGeografia.\nL'isola, posta di fronte alla costa nord orientale della Sardegna, ha una superficie di ed \u00e8 l'unica abitata dell'arcipelago di La Maddalena. Il punto pi\u00f9 alto dell'isola \u00e8 raggiunto dalla Guardia Vecchia, una collina interna che si eleva per s.l.m. L'isola \u00e8 formata prevalentemente da roccia granitica, le coste che si estendono per circa sono quindi frastagliate e rocciose e l'interno \u00e8 caratterizzato da alcuni colli di modeste dimensioni. Data la natura delle coste sono presenti molte piccole cale, tra queste vi sono:\nIl terreno dell\u2019isola \u00e8 poco adatto alle coltivazioni ed \u00e8 per lo pi\u00f9 ricoperto da macchia mediterranea; \u00e8 ricco di specie mediterranee tra le quali il gabbiano corso ed anche il fondale marino \u00e8 riccamente popolato.\nStoria.\nL'isola di La Maddalena \u00e8 stata frequentata dall'uomo fin dal neolitico: intorno alla zona di Spalmatore vi sono stati ritrovamenti nei tafoni.\nA seguito della caduta dell'Impero romano d'Occidente l'arcipelago di La Maddalena fu abbandonato dall'uomo fino al XVII secolo, quando vi si stabilirono pastori c\u00f2rsi provenienti dall'Alta Rocca.\nIl nucleo urbano principale, La Maddalena, risale alla fine del settecento.\nSull'isola nel 1895 fu realizzato un arsenale marittimo per la Regia Marina, anche strategica base navale militare, chiuso nel 1998, \u00e8 stato ristrutturato per la riunione G8 del 2009.\nSe in passato, per quasi due secoli, l'economia maddalenina si \u00e8 basata soprattutto sullo sfruttamento delle cave di granito (come quella di Cala Francese), sulla pesca e sulle attivit\u00e0 della marina militare, negli ultimi decenni si \u00e8 sviluppato maggiormente il turismo balneare e naturalistico, grazie alle suggestive spiagge e al mare cristallino che circonda dell'arcipelago.\nLa Maddalena e l'intero arcipelago sono compresi dal 1994 all'interno del Parco Nazionale dell'Arcipelago di La Maddalena, un'area protetta marina e terrestre di interesse nazionale e comunitario. Il parco nazionale \u00e8 parte integrante della Riserva naturale delle Bocche di Bonifacio, con cui andr\u00e0 a costituire il Parco internazionale delle Bocche di Bonifacio.\nCultura.\nSull'isola sono presenti alcuni insediamenti legati all'epoca della transumanza dei pastori corsi, denominate appunto \"case corse\". Recentemente \u00e8 stato effettuato un censimento delle antiche case corse nell'arcipelago da parte dell'Universit\u00e0 degli studi di Sassari. Un esempio di casa corsa lo si pu\u00f2 trovare nel sentiero che dalla chiesetta della Trinita porta a Bassa Trinita.\nIn alcuni dei punti pi\u00f9 alti dell'isola \u00e8 possibile scorgere le rovine di fortini risalenti soprattutto a queste tre epoche: negli anni dal 1767 al 1806; dopo il 1887; nella prima e seconda guerra mondiale.\nSono presenti sull'isola il museo navale e il museo diocesano.\nEconomia.\nL'economia dell'isola \u00e8 principalmente incentrata sul turismo naturalistico e balneare.\nTurismo.\nLa natura incontaminata costituisce la principale ricchezza turistica dell'isola che viene frequentata da biologi provenienti anche dall'estero. Sull'isola \u00e8 presente una strada panoramica che consente di compiere il circuito dell\u2019isola. Nella parte nord dell\u2019isola si trova Porto Massimo, un porticciolo turistico attorno al quale si \u00e8 sviluppato un insediamento turistico di grande richiamo."}
{"id": "1046966", "revid": "22414", "url": "https://it.wikipedia.org/wiki?curid=1046966", "title": "Noldoli", "text": ""}
{"id": "1046979", "revid": "1573940", "url": "https://it.wikipedia.org/wiki?curid=1046979", "title": "Eudocimus", "text": "Eudocimus \u00e8 un genere di uccelli della famiglia Threskiornithidae diffusi nel Nuovo Mondo.\nDescrizione.\nGli adulti sono lunghi 56\u201361\u00a0cm e l'apertura alare di 85\u201395\u00a0cm. Hanno lunghi becchi ricurvi, zampe rosa e glabre facce rosse. Il piumaggio \u00e8 completamente bianco (\"albus\") o completamente scarlatto (\"ruber\"), a eccezione delle punte delle ali nere, facilmente visibili in volo. I giovani sono in larga parte bruni con le regioni inferiori bianche e leggermente glabre.\nBiologia.\nCostruiscono sugli alberi o sui cespugli nei pressi dell'acqua nidi fatti di ramoscelli e una loro covata tipica \u00e8 composta da 2 a 5 uova. Gli ibis \"Eudocimus\" sono monogami e coloniali e spesso nidificano in colonie miste con altri trampolieri.\nGli ibis \"Eudocimus\" si nutrono setacciando le acque con i loro lunghi becchi curvati all'ingi\u00f9. La loro dieta consiste di pesci, rane, crostacei e insetti. Volano tenendo il collo e le zampe distesi, spesso in lunghe linee distanziate, in un modo particolare proprio di questo genere, e si spostano di notte.\nTassonomia.\nA questo genere appartengono solamente due specie:\nLe due specie si ibridano e qualche volta vengono considerate conspecifiche.\nDistribuzione e habitat.\nVivono nelle regioni calde del Nuovo Mondo dagli Stati Uniti meridionali attraverso l'America Centrale, le Indie Occidentali e l'America Meridionale.\nQuesti uccelli si trovano in aree paludose, spesso vicino alle coste."}
{"id": "1046980", "revid": "1305772", "url": "https://it.wikipedia.org/wiki?curid=1046980", "title": "You Could Be Mine", "text": "You Could Be Mine \u00e8 un singolo del gruppo musicale statunitense Guns N' Roses, estratto dalla colonna sonora del film \"Terminator 2 - Il giorno del giudizio\" e inserito successivamente nel quarto album del gruppo, \"Use Your Illusion II\" (1991).\nLa canzone.\nIl testo di \"You Could Be Mine\" fu scritto da Izzy Stradlin ed Axl Rose ed era dedicato alla relazione fallita tra Stradlin e la cantante Angela Nicoletti. Era stato originariamente composto per l'album \"Appetite for Destruction\".\n\u00c8 il primo brano registrato con il batterista Matt Sorum, che sostituisce Steven Adler, il quale appare per un'ultima volta nel lato B \"Civil War\".\n\"Terminator 2\".\nLa canzone, e soprattutto il suo video, furono anche dedicati al film di James Cameron \"Terminator 2 - Il giorno del giudizio\". Nel film apparvero alcuni riferimenti ai Guns N' Roses: un amico di John Connor indossava una loro maglietta e il cyborg T-800, alias Arnold Schwarzenegger, nel primo scontro con T-1000 tirava fuori un fucile da una scatola di rose (giocando implicitamente sul nome della band). Quei riferimenti ai Guns indussero il regista Cameron a reclutare il gruppo, perch\u00e9 dedicasse al film una canzone, e alla fine optarono per \"You Could Be Mine\". A casa sua, Schwarzenegger strinse cos\u00ec un accordo con Rose e i suoi compagni di band, durante una cena. Axl Rose e Schwarzenegger divennero cos\u00ec ottimi amici, e l'attore divenne fan della band.\nIl brano \u00e8 stato successivamente inserito anche nel film \"Terminator Salvation\" (2009).\nVideo musicale.\nIl videoclip del brano \u00e8 stato diretto da Andy Morahan, Stan Winston e Jeffrey Abelson. Esso include spezzoni tratti dal film \"Terminator 2\", ma anche lo stesso Schwarzenegger/Terminator a caccia dei Guns N' Roses durante un loro concerto. Nel clip appaiono tutti i membri del gruppo, compreso Izzy Stradlin, che per\u00f2 non compare nel segmento finale del video, in quanto aveva gi\u00e0 lasciato la band. Il video \u00e8 stato infatti pubblicato nel giugno 1991 assieme al singolo, ed era stato girato nei mesi precedenti utilizzando spezzoni di concerti in cui Izzy, che abbandon\u00f2 il gruppo agli inizi del 1991, era ancora presente. Il cyborg ha avuto l'incarico da Skynet di uccidere i Guns, temendo che la loro musica potesse indurre gli umani ad essere pi\u00f9 forti contro le macchine. Una volta finita la canzone, Terminator si ritrova faccia a faccia con la band e la studia con i suoi occhi elettronici. Dopo aver preso di mira Axl, comprende per\u00f2 che ucciderlo sarebbe solo \"uno spreco di munizioni\", e perci\u00f2 rinuncia ad uccidere i Guns.\nPoich\u00e9 nel video sono presenti scene dal film, non \u00e8 stato incluso nel DVD \"Welcome to the Videos\" per motivi legali."}
{"id": "1046991", "revid": "729019", "url": "https://it.wikipedia.org/wiki?curid=1046991", "title": "Pretty Tied Up", "text": "\"Pretty Tied Up (The Perils of Rock N' Roll Decadence)\" \u00e8 un singolo dei Guns N' Roses. Fa parte del loro quarto album in studio, \"Use Your Illusion II\" (1991). Fu registrato nel 1988 ma fu abbandonato e solo due anni dopo fu ripreso e migliorato. Fu pubblicato nel 1991.\nLa canzone.\nFu scritta da Izzy Stradlin, che nell'incipit suon\u00f2 anche una coral sitar.\nLa seconda strofa inizia con:\nCi\u00f2 indica le intenzioni di Stradlin, che proprio dopo \"Use Your Illusion II\" lasci\u00f2 la band."}
{"id": "1047035", "revid": "113621256", "url": "https://it.wikipedia.org/wiki?curid=1047035", "title": "Senufo", "text": "I senufo sono un gruppo etnico distribuito in Costa d'Avorio, Mali e nel Burkina Faso e pi\u00f9 precisamente dal territorio a sud di S\u00e9gou, nel Mali, fino al nord di Bouak\u00e9, Costa d'Avorio. Si tratta prevalentemente di agricoltori sedentari che vivono in villaggi, talvolta circondati da un muro di cinta per proteggersi dalle invasioni dei Mandingo. Le abitazioni tipiche sono cilindriche o rettangolari, realizzate in terra battuta e argilla disseccata e addossate le une sulle altre.\nIl terreno viene completamente sfruttato e sottoposto alla rotazione delle colture. Piuttosto sviluppata \u00e8 la coltura del riso, di cui esportano le quantit\u00e0 eccedenti, e richiede particolari lavori di irrigazione e di prosciugamento durante la stagione secca. I senufo coltivano anche il miglio, che costituisce il loro alimento base, l'igname e il granturco; la manioca e la patata rappresentano colture integrative. Recentemente sono state introdotte delle nuove specie e in particolare l'arachide e il cotone, anche se quest'ultimo non \u00e8 stato accolto in maniera molto favorevole. Di poca rilevanza risulta l'allevamento di capre e pecore.\nL'artigianato \u00e8 praticato solo ed esclusivamente dagli uomini; sviluppata \u00e8 la tessitura del cotone, grazie anche agli influssi dell'islam e dei mandingo. I senufo lavorano anche il rame ma sono famosi soprattutto per le sculture in legno create da un gruppo professionista di artigiani che danno vita a maschere rituali, raffigurazioni di antenati, porte, sedili.\nLa figura dell'antenato risulta particolarmente caratteristica, sia per la capigliatura, per la forma del volto, per il ventre prominente e per la raffigurazione della madre mentre allatta il neonato. Tra le altre sculture peculiari vi \u00e8 il \"debl\u00e9\", dall'elegante forma allungata, usata anticamente per scandire il tempo della danza. Quest'ultima attivit\u00e0 utilizza infatti un gran numero di maschere, incluse quelle dal volto umano impreziosito da figure aggiuntive animali. Altri temi ricorrenti sono la figura a cavallo e il grande uccello mitico \"porgaga\". Caratteristiche sono le maschere del culto \"gbon\", dette \"sputafuoco\".\nGeneralmente le opere dei senufo sono dipinte con un colore bianco o rosso. \nOgni nucleo familiare porta il nome di un animale sacro e pu\u00f2 essere formata da una coppia, dalla famiglia ristretta o da quella allargata; il capo di tale nucleo rappresenta gli antenati e ci\u00f2 gli conferisce l'autorit\u00e0 di cui gode. Il matrimonio senufo, che pu\u00f2 essere legalmente poligamo, pu\u00f2 durare diverso tempo arrivando anche a durare diversi mesi nel corso dei quali le famiglie degli sposi si scambiano visite e regali. Spesso la famiglia della fidanzata richiede una determinata somma di denaro. La propriet\u00e0 della terra \u00e8, da sempre, collettiva e sacra e gli abitanti hanno solo un diritto di uso; tuttavia se un individuo dissoda un terreno occupato da geni, pu\u00f2 impadronirsene.\nLa vita religiosa dei senufo \u00e8 fortemente legata all'organizzazione iniziatica. I riti iniziatici si svolgono durante un arco di tempo di ventuno anni, suddivisi in tre fasi. Il matrimonio, per esempio, \u00e8 possibile solo se un individuo \u00e8 arrivato ad un certo livello iniziatico. Il loro pantheon \u00e8 costituito da due divinit\u00e0 principali, la dea madre e il demiurgo che agisce sugli esseri umani attraverso forze invisibili. La circoncisione non \u00e8 generalizzata."}
{"id": "1047038", "revid": "767487", "url": "https://it.wikipedia.org/wiki?curid=1047038", "title": "Masta Ace", "text": "Storia.\n1988-1994.\nAce ha debuttato nel posse cut \"The Symphony\" (brano contenuto nell'album di Marley Marl \"In Control\"), come membro della storica Juice Crew, sotto lo pseudonimo di \"Master Ace\", accompagnato da Craig G, Kool G Rap e Big Daddy Kane. Nello stesso album Ace compare in altre due tracce, \"Keep Your Eyes on the Prize\" e \"Simon Says\". Nel 1989, registra il suo primo singolo da solista, \"Together\" b/w \"Letter to the Better\". Il suo primo album, \"Take a Look Around\", fu pubblicato dall'etichetta Cold Chillin' di Marley Marl nel 1990, e contiene produzioni di Marl e Mister Cee. Nell'album sono presenti i due famosi singoli \"Music Man\" e \"Me &amp; The Biz\", nell'ultimo dei quali Ace canta un verso imitando la voce dell'amico e membro della Juice Crew Biz Markie.\nNegli anni che hanno separato l'uscita del primo disco da quella del secondo, Ace fu tormentato dalla piega commerciale e gangsta che stava prendendo la musica hip hop; questi sentimenti sono stati fondamentali nella scelta degli argomenti trattati nel suo secondo album, \"SlaughtaHouse\" (1993): Ace infatti si propone ironicamente di portare i falsi MC del gangsta rap nel suo \"SlaughtaHouse\", cio\u00e8 nel suo macello. All'album partecipano i membri della sua nuova crew, la Masta Ace Incorporated, i cui membri erano Eyceurokk, Lord Digga, Paula Perry e la cantante R&amp;B Leschea. L'album vendette abbastanza bene, soprattutto grazie ai singoli \"SlaughtaHouse\", \"Saturday Nite Live\", \"Style Wars\" e \"Jeep Ass Niguh\".\nA contribuire al suo successo fu soprattutto il singolo \"Born to Roll\" (remix della canzone \"Jeep Ass Niguh\", che campiona un giro di basso dei Kraftwerk) che nel 1994, raggiunse la posizione numero 23 della classifica Billboard Hot 100. Nello stesso anno, assieme ai rapper Special Ed e Buckshot dei Black Moon, Ace divenne un membro della temporanea crew Crooklyn Dodgers, formata in occasione dell'uscita del film \"Crooklyn\" di Spike Lee. I Crooklyn Dodgers registrarono la title track della colonna sonora del film, su una produzione degli A Tribe Called Quest. Con questa canzone Ace arriv\u00f2 una seconda volta, nel corso dello stesso anno, nella Hot 100, questa volta alla posizione numero 60.\n1995-2000.\nMasta Ace e la sua crew continuarono nella loro critica al rap commerciale nel 1995, pubblicando l'album \"Sittin' on Chrome\", caratterizzato da brani pi\u00f9 facili all'ascolto rispetto ai precedenti. \"Sittin' on Chrome\" fu l'album di Ace che vendette di pi\u00f9, e riusc\u00ec a piazzarsi nella top 20 della Billboard's Top R&amp;B/Hip Hop chart. L'album contiene i singoli \"Born to Roll\", \"The I.N.C. Ride\" e \"Sittin' on Chrome\". Dopo l'uscita dell'album la Masta Ace Incorporated (ora chiamata anche \"The I.N.C.\") si sciolse. Successivamente alla separazione, Masta Ace \u00e8 rimasto per un lungo periodo lontano dalla scena, passando per numerose etichette discografiche e pubblicando solo qualche sporadico singolo in vinile.\n2001-presente.\nMasta Ace registra nel 2000 il singolo \"Ghetto Like\", brano che provoc\u00f2 incomprensioni con un altro MC, di nome Boogieman, che aveva da poco registrato un brano simile, intitolato \"Ghetto Love\". Boogieman accus\u00f2 Ace di aver copiato il pezzo e registr\u00f2 una canzone, intitolata \"Just You Wait\", di dissing nei suoi confronti. Masta Ace rispose scrivendo una canzone contro Boogieman, intitolata \"Acknowledge\" (presente sull'album \"Disposable Arts\"); nella stessa traccia vengono \"dissati\" anche gli High &amp; Mighty, a causa di incomprensioni. Questa serie di accuse reciproche sfoci\u00f2 in una sfida in freestyle fra i due, nel corso dell'evento Lyricist Lounge. La battaglia fu vinta da Boogieman: Ace inizialmente dichiar\u00f2 che lui aveva usato rime completamente improvvisate mentre Boogieman se le era preparate, successivamente per\u00f2 ritratt\u00f2 la sua posizione attraverso la canzone \"Dear Diary\" presente sul suo quarto album \"Disposable Arts\", uscito nel 2001. Nel secondo verso della canzone, con riferimento alla battaglia, ammette di aver scritto frettolosamente le sue rime prima dello spettacolo, tuttavia Boogieman, secondo Ace, lo avrebbe battuto utilizzando materiale visibilmente scritto precedentemente: \"Whoever let you back in the door should get a smack in the jaw / cause you sure shouldn't be rapping no more / you already proved that at the Lyricist Lounge affair / trying to battle with rhymes you wrote on the way there / maybe next time, you'll know not to play fair / say your best written shit and school 'em like daycare\".\n\"Disposable Arts\" \u00e8 stato acclamato come uno dei migliori album di underground hip hop del 2001, grazie al suo suono puramente hip hop ai contenuti intelligenti delle liriche, in cui il rapper racconta la storia inventata di una sua permanenza in una scuola di rap chiamata \"Institute of Disposable Arts\". Il disco \u00e8 stato inizialmente pubblicato dalla JCOR Records e poi ristampato nel 2005 dall'etichetta di Masta Ace, la M3.\nIl suo ultimo album, \"A Long Hot Summer\", \u00e8 stato molto bene accolto nel 2004. Masta Ace ha anche registrato materiale con altri sei collaboratori, per conto della Masta Ace Incorporated.\nMolte delle sue ultime canzoni parlano, in apparenza con frasi senza senso, della vita urbana negli Stati Uniti. Tra queste vi sono \"Soda and Soap\", \"Brooklyn Masala\" (incentrata sull'amore tra Ace e un'immigrata pakistana) e \"Beautiful\"."}
{"id": "1047057", "revid": "1543377", "url": "https://it.wikipedia.org/wiki?curid=1047057", "title": "D-Dot", "text": "\u00c8 noto anche come The Madd Rapper (negli interludi delle sue canzoni) e come Papa Dot.\nBiografia.\nEmerse nella produzione hip hop nei primi anni novanta. Ha lavorato con P. Diddy e la Bad Boy Entertainment, per la squadra di produzione The Hitmen; ha anche prodotto \"Hypnotize\" di The Notorious B.I.G., \"Feel So Good\" dei Ma$e ed altri brani per artisti legati all'etichetta Bad Boy.\nAttualmente \u00e8 sposato con Lisa Angelettie, di GirlShrink.com. Da lei ha avuto quattro figlie, Ava, Ali, Autumn ed Alexis.\nDiscografia.\n1997.\nProduzioni esecutive:\nA&amp;R:\nRemix:\n1998.\nRemix\nProduzioni esecutive:\nA&amp;R:\n2000.\nProduzioni esecutive:\nRemix:\n2003.\nProduzioni esecutive:\nRemix:\n2005.\nProduzioni esecutive:"}
{"id": "1047106", "revid": "275260", "url": "https://it.wikipedia.org/wiki?curid=1047106", "title": "I Racconta Storie", "text": ""}
{"id": "1047111", "revid": "1889177", "url": "https://it.wikipedia.org/wiki?curid=1047111", "title": "Monte Hagen", "text": "Il Monte Hagen \u00e8 il secondo vulcano per altezza in Papua Nuova Guinea e in tutto il continente australiano, preceduto solo dal monte Giluwe che si trova a circa 35 km (22 mi) pi\u00f9 e sud-ovest.\nGeografia.\nQuesto vulcano si trova al confine tra le regioni di Western Highlands e Henga Provinces, e a circa 24\u00a0km (15\u00a0mi) a nord-ovest della citt\u00e0 di Mount Hagen, a cui venne dato lo stesso nome.\nDescrizione.\nIl monte Hagen \u00e8 un antico stratovulcano, che ha subito importanti processi erosivi durante le ultime glaciazioni del Pleistocene. La massima estensione dei ghiacciai sul monte Hagen raggiunge solo la met\u00e0 della grandezza dei ghiacciai del pi\u00f9 alto monte Giluwe, coprendo una superficie di 50\u00a0km\u00b2 (22\u00a0mi\u00b2) per un'altezza complessiva di 3400\u00a0m (11,000\u00a0ft)."}
{"id": "1047130", "revid": "599013", "url": "https://it.wikipedia.org/wiki?curid=1047130", "title": "Filip \u0160ebo", "text": "Carriera.\nClub.\nNativo di Bratislava, \u0160ebo gioc\u00f2 nelle giovanili dei tre maggiori club della capitale slovacca, in ordine cronologico l'Artmedia, lo Slovan e infine l'Inter Bratislava, ma il primo contratto da professionista lo firm\u00f2 a 17 anni, nel 2001, con i tedeschi del , i quali tuttavia non lo impiegarono mai per la prima squadra, bens\u00ec per quella riserve, chiamata \"Colonia II\". Durante il biennio nella citt\u00e0 renana \u0160ebo collezion\u00f2 50 presenze e 25 goal nel campionato riserve (17 nel primo anno e 8 nel secondo, con 25 presenze a stagione).\nL'esperienza tedesca fu utile a fargli guadagnare nel 2003 un contratto in patria, e si tratt\u00f2 di un ritorno, in quanto la squadra che lo ingaggi\u00f2 fu l'Inter, ma questa volta da professionista. L'anno successivo pass\u00f2 a una delle altre squadre che gi\u00e0 l'aveva schierato da dilettante, l'Artmedia.\nL'8 agosto 2004 sigla la sua prima rete nella Superliga contro lo Spartak Trnava (3-1). Il 17 aprile 2005 realizza una tripletta contro il Ru\u017eomberok (3-1) e dieci giorni dopo mette a segno due reti contro l'Inter Bratislava (3-1). Il 29 maggio marca una tripletta contro il Matador P\u00fachov (6-1) e il 15 giugno realizza un poker all'AS Tren\u010d\u00edn (6-1).\nNell'estate del 2005, con la palma di miglior marcatore della Corgo\u0148 Liga (il campionato slovacco), si trasfer\u00ec oltre confine all', con la quale vinse nel 2006 il \"double\" Bundesliga / Coppa d\u2019Austria, cui egli contribu\u00ec con 5 goal in 22 incontri.\nAlla fine della stagione 2005-2006 \u0160ebo era nelle mire del neo tecnico dei Rangers Paul Le Guen, e la societ\u00e0 scozzese acquist\u00f2 lo slovacco versando nelle casse degli austriaci la somma di 1.800.000 sterline. Il debutto in Scottish Premier League avvenne il 17 settembre 2006 a Edimburgo contro l'Hibernian, e all'esordio coincise anche il primo goal sul suolo britannico. Il 1\u00ba ottobre invece segn\u00f2 il primo gol casalingo, rilevante perch\u00e9 ha dato ai Rangers la vittoria per 1-0 sull'Aberdeen. Nel frattempo era gi\u00e0 arrivato il battesimo europeo, l'esordio in Coppa UEFA contro i danesi del M\u00f8lde il 28 settembre.\nIl 22 giugno 2008 il calciatore pass\u00f2 in prestito per un anno ai francesi del Valenciennes. Marc\u00f2 la sua prima rete in Coppa di Lega contro il il 27 settembre 2007.\nIl 29 maggio 2008 il Rangers ha ufficializzato la cessione definitiva di \u0160ebo al Valenciennes.\nNazionale.\nL'esordio in nazionale di Sebo \u00e8 avvenuto il 15 agosto 2006, in un'amichevole contro . Il debutto ha coinciso con una tripletta. Nel suo secondo incontro con la selezione del suo Paese, ha segnato una doppietta contro ."}
{"id": "1047146", "revid": "287204", "url": "https://it.wikipedia.org/wiki?curid=1047146", "title": "Liberato Firmino Sifonia", "text": "Di padre italiano, contrabbassista e madre francese, comp\u00ec gli studi letterari e musicali nel Principato di Monaco;\nsuccessivamente segu\u00ec corsi di perfezionamento in Francia con Alfred Cortot, Lazare L\u00e9vy e Claude Delvincourt. Fu inoltre\nallievo di Goffredo Petrassi all'Accademia nazionale di Santa Cecilia di Roma, istituzione presso la quale ottenne il diploma in composizione. Tra i suoi colleghi di corso si annoverano Boris Porena, Ennio Morricone e Domenico Guaccero.\nTra il 1953 e il 1958 \u00e8 stato responsabile della programmazione musicale del 3\u00b0 Canale della RAI.\nHa insegnato composizione nel Conservatorio di Perugia dal 1958 al 1965, in quello di Bologna dal 1965 al 1969, per diventare poi direttore dei Conservatori di Pescara e Firenze dal 1977 al 1987.\nNel 1962 fu nominato segretario del Comitato Nazionale Italiano della Musica presso l'UNESCO.\nLo stile.\nSifonia ha aderito attorno agli anni cinquanta alla tecnica seriale, senza tuttavia propendere per il radicalismo delle\ncorrenti della Nuova Musica e approdando con successo a un'efficace e immediata comunicativit\u00e0. La sua personale interpretazione del serialismo gli ha dettato pagine suggestive e di indubbio pregio artistico, in cui emerge una cura particolare per la strumentazione (specialmente nei concerti solistici). \u00c8 autore di molta musica sinfonica, vocale, corale e saggi di analisi musicale."}
{"id": "1047166", "revid": "1632387", "url": "https://it.wikipedia.org/wiki?curid=1047166", "title": "Fireworks (Angra)", "text": " \nFireworks \u00e8 il terzo album degli Angra. \u00c8 l'ultimo disco con Matos, Mariutti e Confessori, che lasceranno la band per far posto a Falaschi, Andreoli e Priester."}
{"id": "1047230", "revid": "1305772", "url": "https://it.wikipedia.org/wiki?curid=1047230", "title": "Discografia di Eminem", "text": "La discografia di Eminem, rapper statunitense in attivit\u00e0 dal 1992, si compone di dieci album in studio,due raccolte, un EP, un demo e oltre sessanta singoli, a cui si aggiungono cinque album video e oltre trenta video musicali."}
{"id": "1047270", "revid": "17351", "url": "https://it.wikipedia.org/wiki?curid=1047270", "title": "UH-1 Huey", "text": ""}
{"id": "1047336", "revid": "767487", "url": "https://it.wikipedia.org/wiki?curid=1047336", "title": "Edie Brickell", "text": "Biografia.\nHa frequentato per un anno e mezzo la Southern Methodist University prima di prendere la decisione di salire sul palco con un gruppo locale, i New Bohemians.\nAlla fine degli anni ottanta \u00e8 stata la cantante solista del gruppo folk rock Edie Brickell &amp; New Bohemians, il cui album di debutto \"Shooting Rubberbands at the Stars\", del 1988, \u00e8 stato un successo di pubblico e di critica, insieme all singolo \"What I Am\". Con l'album seguente, \"Ghost of a Dog\" del 1990, la band non ha raggiunto gli stessi risultati di vendite. Come solista, Edie ha pubblicato \"Picture Perfect Morning\" nel 1994 e \"Volcano\" nel 2003. Nel 2006 \u00e8 avvenuta una piccola riunione con alcuni dei membri originali dei New Bohemians con cui \u00e8 stato pubblicato l'album \"Stranger Things\".\nNel 1989 la Brickell ha partecipato al film \"Nato il quattro luglio\" nel ruolo di una cantante folk, e la sua versione della canzone di Bob Dylan \"A Hard Rain's A-Gonna Fall\" \u00e8 stata inclusa nella colonna sonora. Molti utenti di personal computer si ricorderanno di lei per la sua apparizione tra i bonus multimediali del CD di installazione di Windows 95 con il video di \"Good Times\".\nNel 1992 Edie Brickell ha sposato il celebre cantautore folk statunitense Paul Simon, da cui ha avuto tre figli: Adrian Edward nel 1992, Lulu Belle nel 1995 e Gabriel Elijah nel 1998. La Brickell stava cantando \"What I Am\" nel corso di una puntata del famoso spettacolo della NBC, \"Saturday Night Live\", quando si \u00e8 accorta di Paul Simon in piedi accanto ai cameramen. \u00abL'ho guardato e mi ha fatto sbagliare il brano\u00bb ha dichiarato sorridendo. \u00abPotremo far vedere la cassetta ai nostri figli e dire: 'Guardate, quella \u00e8 la prima volta in cui i nostri sguardi si sono incrociati'\u00bb.\nAlla fine del 2007 la cantautrice ha formato un nuovo gruppo, The Heavy Circles, con il primo figlio di Paul Simon, Harper. Il loro primo singolo, intitolato \"Hands On\", \u00e8 stato messo in vendita su iTunes, ed ha anticipato l'album uscito negli Stati Uniti il 12 febbraio 2008 con la partecipazione di Sean Lennon, Martha Wainwright, e di alcune componenti delle Cibo Matto."}
{"id": "1047351", "revid": "1272592", "url": "https://it.wikipedia.org/wiki?curid=1047351", "title": "Il GGG", "text": "Il GGG (\"Grande Gigante Gentile\": nell'originale inglese, \"The BFG\", \"The Big Friendly Giant\") \u00e8 un libro per ragazzi ambientato a Londra nel 1982 scritto da Roald Dahl. In Italia fu pubblicato per la prima volta da Salani nel 1987 nella collana \"Gl'istrici\" con il numero 1. \"Il GGG\" \u00e8 una delle opere predilette di Roald Dahl.\nDal libro sono stati tratti due film: \"Il mio amico gigante\" (1989) e \"Il GGG - Il grande gigante gentile\" (2016).\nTrama.\nUna notte, durante l\u2019Ora delle ombre, il momento in cui tutti sono profondamente addormentati, non riuscendo a dormire, la piccola Sofia vide oltre la finestra dell'orfanotrofio in cui viveva, un gigante.\nIl gigante era quattro volte pi\u00f9 grande di un essere umano, e camminava verso di lei seguendo una particolare andatura. Sofia riusc\u00ec a osservare, guardandolo con pi\u00f9 attenzione, che il gigante si fermava davanti ad ogni casa e sbirciava dalla finestra. Quando il gigante si ferm\u00f2 davanti alla finestra dei Goochey, che avevano un negozio di frutta e verdura in citt\u00e0, per\u00f2, Sofia not\u00f2 che il gigante fece un passo indietro e pos\u00f2 la valigia sul selciato, poi estrasse una sorta di barattolo di vetro che conteneva un liquido. Lo apr\u00ec e ne vers\u00f2 il contenuto nella campana della lunga tromba che teneva tra le mani. Introdusse lo strumento all\u2019interno della finestra e soffi\u00f2 nella tromba. Poi si chin\u00f2 per riprendere la sua valigia. Sofia intravide nell\u2019oscurit\u00e0 appena illuminata il suo volto e le sue enormi orecchie. Allora, spaventata, si rintan\u00f2 nel suo letto, ma pochi minuti dopo vide un\u2019enorme mano entrare dal davanzale. Il gigante la sollev\u00f2 dal suo letto e la port\u00f2 via con s\u00e9 nel paese dei giganti.\nUna volta arrivati in quel paese lontanissimo e inesistente su qualsiasi mappa geografica, Sofia temeva profondamente di essere mangiata. Il gigante prese Sofia che tremava di paura tra le mani, e la port\u00f2 fino alla tavola, poi la osserv\u00f2 con attenzione mentre lei fece lo stesso con lui. Il gigante aveva orecchie grandi come le ruote di un camion che sembravano potersi muovere e girarsi a piacimento con cui era in grado di percepire ogni minimo sussurro dell\u2019Universo. Dai racconti del gigante, Sofia cap\u00ec che il cibo preferito da questa specie erano gli umani e che ogni popolo della terra aveva un gusto diverso: il popolo di Panama aveva un forte sapore di cappello, il popolo delle Isole Shetland lasciava un forte retrogusto di lana sulla lingua e la popolazione di Terranova aveva il gusto di un cane.\nIl gigante, attraverso i suoi racconti confess\u00f2 a Sofia la sua disapprovazione per il modo che avevano i suoi simili di procacciarsi cibo. Lui, infatti, non avrebbe mai osato compiere atti del genere. Le rivel\u00f2, allora, il suo nome, che rispecchiava a pieno le sue caratteristiche. Lui era il GGG (il Grande Gigante Gentile). Il GGG amava portare sogni alla gente ed aveva rapito Sofia solo per evitare che la bambina facesse parola dell'esistenza di esseri terrificanti e altissimi come i giganti. Il GGG mangiava solamente \"cetrionzoli\", dei tuberi grossi e bitorzoluti dal sapore sgradevolissimo. In compenso, al posto dell\u2019acqua era solito bere, come tutti gli altri giganti, \"lo sciroppio,\" una bevanda dolcissima e squisita ma molto particolare. Le sue bollicine, infatti, non tendevano a salire verso l\u2019alto, come quelle delle bibite effervescenti degli umani, ma si dirigevano, invece, verso il basso.\nUn giorno, mentre i due si recavano ad acchiappare sogni, il passatempo preferito del GGG, dovettero affrontare il gruppo degli altri giganti (l'Inghiotticicciaviva, il Ciuccia-Budella, lo Strizza-Teste, il Trita-Bimbo, il Vomitoso, il Crocchia-Ossa, lo Spella-Fanciulle, il San Guinario e lo Scotta-Dito). Sebbene anche lui fosse molto alto, il GGG risultava di gran lunga pi\u00f9 basso rispetto ai suoi compagni, in pi\u00f9 la sua vita appartata e le sue singolari passioni lo portavano ad essere preso in giro e infastidito in continuazione. Per giunta, siccome gli altri giganti cominciavano a sospettare della presenza di Sofia poich\u00e9 avevano sentito il GGG parlare a lungo nella sua caverna, quel luogo iniziava ad essere sempre meno sicuro per la bambina.\nDal momento che Il GGG era deciso a fermare i soprusi che gli altri giganti compivano ogni notte sugli umani, ma non sapeva come fare, Sofia decise di aiutarlo. Insieme escogitarono un piano che prevedeva la fabbricazione di un sogno da soffiare nella stanza della Regina d\u2019Inghilterra per rivelarle l\u2019esistenza dei giganti e gli atti terribili che compivano ogni notte. Il GGG, infatti, era un esperto collezionista di sogni, ne aveva di tutti i tipi e li conservava divisi per categoria, all\u2019interno della sua grotta, nel tempo libero, invece usciva a catturarli. Ogni sogno poteva essere creato mescolandone di altri e soffiato nella stanza di qualsiasi umano. Per la Regina, i due decisero di creare un sogno in cui nove spaventosi giganti di venti metri galoppavano verso l\u2019Inghilterra in piena notte e strappavano i bambini e le bambine dai loro letti per mangiarli.Il sogno si sarebbe poi concluso con una bambina seduta sul davanzale della finestra della Regina che le rivelava dove si nascondeva il Grande Gigante Gentile. Dopo essersi svegliata, la Regina avrebbe visto Sofia, in carne ed ossa, seduta sul davanzale, ripetere le stesse parole del sogno per farle comprendere che, se una parte del sogno era vera, anche tutto il resto poteva esserlo. Il GGG prepar\u00f2 la miscela per il sogno e la notte stessa part\u00ec insieme a Sofia per Londra. Arrivati al Palazzo della Regina, si intrufolarono nel giardino e, individuata la stanza della Regina grazie all\u2019udito del GGG, soffiarono il sogno al suo interno. Poi, Sofia prese posto sul davanzale, mentre il GGG si nascose nel giardino ad aspettare.\nQuando spunt\u00f2 l\u2019alba, Sofia sent\u00ec che qualcuno girava la maniglia e entrava nella stanza, era Mary che, come ogni mattina, serviva la colazione. La Regina, ancora scossa dall\u2019incubo, le raccont\u00f2 ogni dettaglio di quel tremendo sogno. Quando aprirono le tende per far entrare un po\u2019 di luce, la cameriera strill\u00f2, Sofia rimase paralizzata e la Regina basita, non appariva stupita ma piuttosto spaventata, poi le domand\u00f2 come avesse fatto ad introdursi nel Palazzo. Sofia conferm\u00f2 con le sue parole, ci\u00f2 che la Regina aveva visto nel suo sogno e invit\u00f2 ad avvicinarsi il GGG. La Regina decise cos\u00ec di invitarli a colazione per ascoltare i loro racconti e indagare sulla questione. L\u2019annuncio che Sua Maest\u00e0 avrebbe fatto colazione entro mezz\u2019ora nel salone dal ballo in compagnia di un gigante, provoc\u00f2 uno straordinario trambusto in tutto il palazzo. Mister Tibbs, il maggiordomo, fece di tutto per accontentare la Regina nel poco tempo concessogli.\nDurante la colazione, oltre ad assaggiare squisite prelibatezze, il GGG convers\u00f2 a lungo con la Regina delle abitudini dei suoi compagni giganti e delle loro terribili attivit\u00e0 notturne. La Regina decise allora di convocare il Capo dell\u2019Esercito e il Capo dell\u2019Aviazione per elaborare insieme a loro una strategia, sconfiggere i giganti e salvare gli umani dai loro crudeli spuntini notturni. Il GGG sugger\u00ec, allora, di catturare i giganti mentre facevano il loro consueto riposino al pomeriggio. I soldati si sarebbero arrampicati su di loro e avrebbero legato loro mani e piedi, poi con l\u2019ausilio degli elicotteri avrebbero legato i giganti dalla pancia e li avrebbero trasportati fino a Londra. La cattura avvenne con grande successo, i giganti furono trasportati in Inghilterra e gettati in un\u2019enorme fossa. Furono dati loro da mangiare solamente \"cetrionzoli\". Infine, il GGG su consiglio di Sofia scrisse un libro per raccontare la sua avventura. Lo mostr\u00f2 alla Regina che lo lesse ai suoi nipotini e propose di farlo stampare. Il GGG per modestia, non volle che in copertina vi fosse il suo nome e vi inser\u00ec quello di un altro (\"Roald Dahl,\" l\u2019autore del testo). Il libro che ci troviamo a leggere \u00e8 proprio il manoscritto scritto dal gigante. \nScelte linguistiche.\nIn inglese viene impiegato il termine \"gobblefunk\" in riferimento alle particolari scelte linguistiche di Roald Dahl. Nel corso della sua carriera, infatti, l'autore britannico ha inventato pi\u00f9 di 500 parole e nomi di personaggi. Molte di queste parole sono presenti nel testo \"Il GGG\". Spesso queste parole, terminano con vezzeggiativi o diminutivi divertenti. Il testo assume un tono ironico ed \u00e8 ricco di termini inusuali e ironici. Nella traduzione in italiano del testo si \u00e8 tentato di mantenere tali caratteristiche. Alcuni esempi di termini inconsueti sono:\nPersonaggi.\nIl GGG.\nIl GGG (Grande Gigante Gentile) \u00e8 uno dei personaggi pi\u00f9 amati da Roald Dahl. Viene citato in due storie dell'autore \"Danny the Champion of the world\" e, ovviamente \"\"il GGG\".\" Nella prima storia, il gigante \u00e8 il protagonista di una storia della buonanotte raccontata a Danny dal padre.\nIl GGG \u00e8 senza dubbio il pi\u00f9 piccolo delle creature del suo paese, ma anche il pi\u00f9 gentile. Mentre gli altri ogni notte si affannano per divorare quantit\u00e0 spropositate di esseri umani, lui si dedica a catturare sogni e si ciba esclusivamente di \"cetrionzoli e sciroppio.\" Il GGG parla una lingua particolare fatta di ironiche storpiature.\nSofia.\nSofia viene rapita in piena notte dall'orfanotrofio in cui viveva dal GGG. \u00c8 una bambina molto coraggiosa e determinata. Dopo essersi allontanata dalla sua citt\u00e0 nel cuore della notte, percorre un lungo viaggio verso il paese dei giganti, nascosta nel palmo della mano del GGG. Una volta arrivata in quella localit\u00e0 sconosciuta, e dopo aver realizzato che il GGG non l'avrebbe mai mangiata, prende rapidamente in mano la situazione, con grande curiosit\u00e0 cerca di scoprire tutti i segreti di quel posto magnifico e assaggia \"cetrionzoli\" e \"sciroppio\". Sofia escogita poi, un brillante piano per dare una lezione agli altri giganti, dopo aver condiviso un viaggio insieme al GGG nel paese dei sogni, e dopo averne ammirato la grandiosa collezione che il gigante possedeva.\nIllustrazioni.\nLe illustrazioni dell'edizione originale sono realizzate da Quentin Blake, un famoso illustratore del Royal College of Art. L'artista ha illustrato pi\u00f9 di 300 libri ed \u00e8 arrivato al successo proprio grazie alle opere di Roald Dahl. In Italia \u00e8 conosciuto principalmente per aver illustrato alcuni romanzi per ragazzi di Bianca Pitzorno.\nAltri media.\nDal libro sono stati tratti un film d'animazione e un film:"}
{"id": "1047368", "revid": "1318658", "url": "https://it.wikipedia.org/wiki?curid=1047368", "title": "Tomba di Askia", "text": "La tomba di Askia \u00e8 un monumento funebre del XV secolo situato nella regione di Gao, in Mali, dichiarato patrimonio dell'umanit\u00e0 dall'UNESCO. Si ritiene che sia il luogo di sepoltura del primo imperatore Songhai, Askia Mohammad I.\nL'UNESCO descrive la tomba come un ottimo esempio delle costruzioni monumentali in fango tradizionali nel Sahel (in Africa occidentale). Il complesso include una tomba piramidale, due moschee, un cimitero e una spianata che li raccoglie. Con i suoi 17 metri d'altezza, la tomba \u00e8 il pi\u00f9 imponente monumento dell'architettura precoloniale nella regione. \u00c8 anche il pi\u00f9 antico esempio di architettura di stile islamico, che in seguito si diffuse nella regione, e un esempio di come si siano fusi nell'architettura Islam e Nord Africa.\nLa tomba risente probabilmente anche dall'influsso stilistico del minareto della moschea di Agadez, costruita intorno al 1520 da Zakariya Abdullah.\nFra gli anni sessanta e la prima met\u00e0 del decennio successivo \u00e8 stato realizzato un ampliamento degli edifici della moschea, e nel 1999 \u00e8 stato costruito un muro che circonda il sito. Nei secoli le sue strutture sono state sottoposte a manutenzione regolare tramite applicazioni di fango essenziali per la sua sopravvivenza. L'elettricit\u00e0 \u00e8 stata introdotta nei primi anni del secolo ed ha permesso di installare luci e potenti altoparlanti.\nLa tomba di Askia \u00e8 usata regolarmente come moschea e centro culturale per la citt\u00e0 di Gao. Il sito e la zona circostante sono protetti dalle leggi nazionali e locali."}
{"id": "1047369", "revid": "287204", "url": "https://it.wikipedia.org/wiki?curid=1047369", "title": "Aurora Consurgens (album)", "text": "Aurora Consurgens \u00e8 il sesto disco del gruppo power/speed metal brasiliano Angra.\nSi tratta di un \"concept album\" su Tommaso d'Aquino.\nTracce.\n(*) Cantata da Rafael Bittencourt. Il testo parla di Marcos Pontes, il primo astronauta brasiliano."}
{"id": "1047375", "revid": "585241", "url": "https://it.wikipedia.org/wiki?curid=1047375", "title": "The Madd Rapper", "text": ""}
{"id": "1047382", "revid": "729019", "url": "https://it.wikipedia.org/wiki?curid=1047382", "title": "Metodo Coupled Cluster", "text": "Il metodo Coupled Cluster (CC) \u00e8 una tecnica di calcolo utilizzata per descrivere sistemi a molte particelle. Il suo uso principale \u00e8 nell'ambito dei metodi computazionali post-Hartree-Fock ab initio in chimica quantistica. Come tutti i metodi post-Hartree-Fock, il metodo CC introduce un fattore correttivo all'orbitale molecolare in modo da tenere conto delle singole forze repulsive elettrone-elettrone; tale fattore \u00e8 rappresentato da un operatore esponenziale. Alcuni dei calcoli pi\u00f9 accurati, relativamente a dimensioni molecolari che variano da piccole a medie, utilizzano questo metodo.\nIl Coupled Cluster fu inizialmente sviluppato da Fritz Coester e Hermann K\u00fcmmel negli anni cinquanta per lo studio di fenomeni fisico nucleari, ma Ji\u0159i \u010c\u00ed\u017eek e Josef Paldus nel decennio successivo riformularono il metodo per renderlo applicabile per i calcoli di chimica quantistica relativamente ad atomi e molecole. Attualmente rappresenta uno dei pi\u00f9 importanti metodi computazionali che tengono conto della correlazione elettronica. \u00c8 importante notare che il Coupled Cluster \u00e8 applicabile a tutti i sistemi fermionici, che nel nostro caso sono rappresentati da sistemi di elettroni.\nEspressione della funzione d'onda.\nLe teoria Coupled Cluster fornisce una soluzione approssimata all'equazione di Schr\u00f6dinger tempo-indipendente\ndove formula_2 \u00e8 l'hamiltoniano del sistema. La funzione d'onda e l'energia degli stati quantici pi\u00f9 bassi sono espressi rispettivamente da formula_3 ed \"E\". Altre varianti del metodo CC, come l\"'equazione Coupled Cluster del moto\" e il \"Coupled Cluster multireference\" sono in grado di fornire soluzioni approssimate per gli stati eccitati del sistema.\nLa funzione d'onda Coupled Cluster viene espressa sotto forma esponenziale\ndove formula_5 \u00e8 un determinante di Slater solitamente costruito a partire dagli orbitali molecolari Hartree-Fock. formula_6 \u00e8 un operatore di eccitazione che, agendo su formula_5, produce una combinazione lineare di determinanti di Slater eccitati. Viene definito operatore cluster.\nLa scelta di utilizzare una espressione esponenziale si rivela opportuna in quanto (diversamente da altre espressioni, come quelle utilizzate nell'interazione di configurazione) viene garantita la consistenza del comportamento energetico in condizioni in cui le interazioni implicate nel sistema tendono ad annullarsi (ad esempio per effetto della distanza) e viene anche garantita l'estensivit\u00e0 della soluzione.\nOperatore cluster.\nL'operatore cluster \u00e8 scritto nella forma\ndove formula_9 \u00e8 l'operatore relativo a tutte le singole eccitazioni, formula_10 \u00e8 l'operatore relativo a tutte le doppie eccitazioni e cos\u00ec via.\nApplicando il formalismo della seconda quantizzazione questi operatori di eccitazione vengono convenientemente espressi come\ne cos\u00ec via.\nformula_13 e formula_14 sono rispettivamente gli operatori di creazione e annichilazione, \"i\" e \"j\" denotano gli orbitali occupati e \"a\" e \"b\" quelli inoccupati. Gli operatori di creazione e annichilazione precedentemente descritti sono in forma canonica e ogni termine \u00e8 in ordine normale. Essendo formula_9 e formula_10 rispettivamente gli operatori di eccitazione relativi all'eccitazione di una e di due particelle, convertono la funzione di base formula_5 in una combinazione lineare di determinanti di Slater rispettivamente singolarmente e doppiamente eccitati. \u00c8 necessario ricavare i coefficienti ignoti formula_18 e formula_19 per poter ottenere la soluzione approssimata formula_3.\nConsiderando la struttura di formula_6, l'operatore esponenziale formula_22 pu\u00f2 essere espanso in serie di Taylor:\nQuesta serie ha un valore finito, in quanto il numero di orbitali molecolari \u00e8 finito cos\u00ec come \u00e8 finito il numero di eccitazioni. Per semplificare il calcolo necessario per ricavare i coefficienti \"t\", l'espansione in serie di formula_6 in operatori individuali di eccitazione viene fermata al secondo livello di eccitazione o a un livello leggermente superiore (comunque raramente oltre al quarto). Questo approccio \u00e8 giustificato dal fatto che anche se il sistema ammette pi\u00f9 di quattro eccitazioni, il contributo a formula_6 dei livelli superiori \u00e8 piccolo. Inoltre, se il livello di eccitazione superiore nell'operatore formula_6 \u00e8 uguale a \"n\",\nquindi i determinanti di Slater eccitati pi\u00f9 di \"n\" volte solitamente contribuiscono ancora alla funzione d'onda a causa della natura non lineare dell'espressione esponenziale. Quindi, il Coupled Cluster fermato al livello formula_28 solitamente rende conto di una maggiore energia di correlazione elettronica rispetto all'interazione di configurazione con un massimo di \"n\" eccitazioni.\nEquazioni Coupled-Cluster.\nLe equazioni Coupled-Cluster sono equazioni la cui soluzione \u00e8 rappresentata dall'insieme dei coefficienti \"t\". Esistono diversi modi per esprimere tali equazioni ma il formalismo standard utilizza un insieme di tali equazioni che pu\u00f2 essere risolto iterativamente. L'approccio variazionale conduce a un insieme infinito di equazioni.\nSupponiamo che occorra ricavare \"q\" coefficienti \"t\". Occorreranno quindi \"q\" equazioni. Come \u00e8 possibile notare facilmente, ogni coefficiente \"t\" pu\u00f2 essere messo in corrispondenza con un certo determinante eccitato: formula_29 corrisponde al determinante ottenuto da formula_5 per sostituzione degli orbitali occupati \"i,j,k...\" con gli orbitali virtuali \"a,b,c...\" Impostando l'equazione di Schr\u00f6dinger in base al contributo correttivo esponenziale, si ottengono le \"q\" equazioni cercate:\ndove tramite formula_32 \u00e8 possibile conoscere l'intero insieme di appropriati determinanti di eccitazione.\nSfortunatamente formula_33 \u00e8 una sequenza infinita. Le equazioni Coupled Cluster vengono ridotte alla forma\nConsiderando il metodo standard CCSD (gli acronimi si spiegheranno successivamente), il sistema di equazioni \u00e8 rappresentato da\nIl software standard utilizzato in chimica quantistica \u00e8 in grado di risolvere le equazioni CC ponendo formula_39, dove formula_40 \u00e8 il jacobiano Coupled Cluster e formula_41 \u00e8 il vettore delle ampiezze. In generale l'hamiltoniano risultante pu\u00f2 non essere hermitiano.\nTipi di Coupled Cluster.\nLa classificazione dei tradizionali metodi Coupled Cluster rende conto del numero di eccitazioni permesse nella definizione di formula_6. Le abbreviazioni utilizzate iniziano con le lettere \"CC\", che stanno per Coupled Cluster, seguite da\nAd esempio, in un metodo CCSDT l'operatore formula_6 assume la forma\nEventuali lettere presenti all'interno di una parentesi tonda indicano che il termine specifico indicato tra parentesi viene calcolato utilizzando la teoria perturbativa. Ad esempio, CCSD(T) indica un metodo Coupled Cluster che include singole e doppie eccitazioni, mentre tramite teoria perturbativa vengono calcolate eccitazioni triple.\nPer molte applicazioni comuni che richiedono sufficiente accuratezza viene utilizzato il metodo CCSD, mentre per calcoli pi\u00f9 accurati e complessi viene utilizzato il CCSD(T), che rappresenta un eccellente compromesso tra accuratezza e costo. I metodi CCSDT e CCSDTQ sono pi\u00f9 complicati e vengono utilizzati solamente per calcoli relativi a molecole piccole e che richiedono un'accuratezza superiore."}
{"id": "1047438", "revid": "1573940", "url": "https://it.wikipedia.org/wiki?curid=1047438", "title": "Codice vettore ICAO", "text": "Il codice vettore ICAO \u00e8 un codice di tre lettere assegnato dall'Organizzazione Internazionale dell'Aviazione Civile alle compagnie aeree, o pi\u00f9 in generale a societ\u00e0 che usano aeromobili, ad autorit\u00e0 aeronautiche o aziende di servizi aeronautici. Diversamente dal codice vettore IATA, il codice \u00e8 univoco.\nOltre al codice di tre lettere, viene anche assegnata una designazione radiotelefonica, ad esempio:\nAlcune combinazioni di lettere non sono state assegnate in modo da evitare confusione con altri sistemi (ad esempio con il segnale di soccorso SOS). Altri codici, specialmente quelli che iniziano con Y e Z, sono riservati per organizzazioni governative.\nIl codice YYY \u00e8 usato per gli operatori a cui non \u00e8 stato ancora assegnato un codice."}
{"id": "1047475", "revid": "287204", "url": "https://it.wikipedia.org/wiki?curid=1047475", "title": "Sapekhburto K'lubi Rustavi", "text": "Il Sapekhburto K'lubi Rustavi (), meglio nota come Rustavi, \u00e8 una societ\u00e0 calcistica georgiana con sede nella citt\u00e0 di Rustavi. Milita nella Erovnuli Liga 2, la seconda divisione del campionato georgiano di calcio.\nNella sua storia ha vinto per due volte la Umaglesi Liga, la massima serie georgiana, e una Supercoppa di Georgia.\nStoria.\nIl club venne fondato nel 1948 come Metallurg Rustavi, vincendo per due volte il campionato georgiano sovietico e per una volta la coppa georgiana sovietica. Nel 1990 cambi\u00f2 denominazione in Gorda Rustavi e venne iscritto alla prima edizione della Umaglesi Liga, la massima serie del neocostituito campionato georgiano di calcio concludendo al terzo posto. Nel 1992 cambi\u00f2 denominazione in Met'alurgi Rustavi per poi tornare a Gorda Rustavi nel 1998. Al termine della stagione 2002-2003, cos\u00ec come l'anno precedente, venne ammesso allo spareggio promozione/retrocessione: diversamente dall'anno prima, questa volta venne sconfitto dal Mtskheta, retrocedendo in Pirveli Liga. Con la retrocessione cambi\u00f2 nuovamente denominazione in Rustavi. Nel 2006 si un\u00ec al Tbilisi, venne rinominato Olimpi Rustavi, venne ammesso in Umaglesi Liga e vinse il suo primo campionato nella stessa stagione distanziando di un solo punto la Dinamo Tbilisi. Grazie a questo successo venne ammesso per la prima volta alla UEFA Champions League per l'edizione 2007-2008, venendo subito eliminato dai kazaki dell'Astana. Negli anni successivi mantenne posizioni di vertice e vinse il suo secondo campionato al termine della stagione 2009-2010, nonostante avesse ricevuto tre punti di penalizzazione per gli incidenti avvenuti nel corso della ventiseiesima giornata contro il Zestaponi. Nel 2011 cambi\u00f2 denominazione, tornando a Met'alurgi Rustavi e nella stagione 2011-2012 concluse il campionato al primo posto a pari punti con il Zestaponi, ma finendo secondo per la peggiore classifica avulsa. Nella stessa stagione raggiunse una delle migliori prestazioni in UEFA Europa League, arrivando al terzo turno preliminare e venendo eliminato dai francesi del Rennes. Al termine della Umaglesi Liga 2014-2015 venne retrocesso in Pirveli Liga dopo aver perso nettamente per 0-5 lo spareggio promozione/retrocessione contro la Lokomotivi Tbilisi. Nel 2015 torn\u00f2 alla denominazione Rustavi, disputando le due successive stagioni in seconda serie."}
{"id": "1047480", "revid": "1762751", "url": "https://it.wikipedia.org/wiki?curid=1047480", "title": "Benjamin Huggel", "text": "Carriera.\nClub.\nInizia la carriera nei campionati regionali con l'FC M\u00fcnchenstein e l'FC Arlesheim prima di trasferirsi al nel 1998. Il suo migliore campionato \u00e8 l'annata 2000/01 con 8 centri in 29 partite. Una serie di infortuni gli fanno saltare buona parte della stagione successiva, ivi compresa anche la partecipazione in Champions League del club. Disputa una buona stagione anche nel 2003/04, con il Basilea vincente nella Super League (Svizzera) davanti al Grasshopper.\nNel 2005 lascia il Basilea per andare a giocare in Germania nell'Eintracht Francoforte. Con la squadra rosso-nera arriva in finale di Coppa di Germania nel 2006 e gioca le sue prime gare in Coppa UEFA. Nel 2007 ritorna al Basilea per circa 400.000 euro, tornando a vincere Super League e Coppa di Svizzera.\nNazionale.\nPartecipa al , giocando tutte e tre le partite della squadra. \u00c8 stato squalificato dalla FIFA per quattro giornate, sei prima del ricorso in appello, per il coinvolgimento nella rissa post partita nel vittorioso spareggio tra la sua Nazionale e quella della per qualificarsi al , non venendo perci\u00f2 convocato per la rassegna mondiale. Successivamente \u00e8 stato chiamato dal commissario tecnico Jakob Kuhn per disputare il . Il 10 ottobre 2009, nella partita -Svizzera, valida per le qualificazioni al , ha realizzato la 1000\u00aa rete nella storia della Nazionale rossocrociata."}
{"id": "1047538", "revid": "125951837", "url": "https://it.wikipedia.org/wiki?curid=1047538", "title": "Coppa delle Coppe UEFA", "text": "La Coppa delle Coppe UEFA (ing. \"UEFA Cup Winners' Cup\", talora abbreviato in \"CWC\"), o semplicemente Coppa delle Coppe, \u00e8 stata una competizione calcistica europea riservata alle squadre vincitrici delle principali coppe nazionali.\nIl torneo, strutturato a eliminazione diretta con gare di andata e ritorno pi\u00f9 una finale a partita unica (tranne nella prima edizione), si \u00e8 svolto dalla stagione 1960-1961 \u2013 organizzata dal Comitato della Coppa Mitropa e riconosciuta dall'UEFA nell'ottobre del 1963 per mediazione della FIGC \u2013 alla stagione 1998-1999. Dal 1973 al 1999, la squadra vincitrice della Coppa delle Coppe guadagnava inoltre il diritto a disputare la Supercoppa UEFA contro la vincitrice della Coppa dei Campioni/Champions League. Dalla stagione 1999-2000, il trofeo fu assorbito dalla Coppa UEFA.\nLa competizione \u00e8 stata vinta da 32 squadre diverse in 39 edizioni, e non \u00e8 mai stata conquistata per due stagioni consecutive dallo stesso club. Il detiene il record di vittorie nella competizione (4) e di finali disputate (6), mentre l'Inghilterra \u00e8 il Paese che ha conseguito pi\u00f9 successi con le sue squadre (8). Il trofeo originale della manifestazione \u00e8 conservato dall'UEFA.\nFormula.\nLa Coppa delle Coppe \u00e8 stato un torneo a eliminazione diretta con turni di andata e ritorno fino alla finale unica, giocata sempre in campo neutro, tranne che per la prima edizione, quando l'atto conclusivo si articol\u00f2 in due partite. La formula del torneo era identica a quella della Coppa dei Campioni, con le squadre impegnate in quattro turni a eliminazione diretta prima della finale, per un torneo stagionale che durava da settembre a maggio.\nCos\u00ec come accadde anche in Coppa dei Campioni, nel caso in cui il numero delle squadre partecipanti fosse stato superiore a 32, veniva disputato un turno preliminare (solitamente ad agosto) per riportare a 32 il lotto delle contendenti; rispetto alla Coppa dei Campioni, per\u00f2, quest'eventualit\u00e0 fu impiegata pi\u00f9 frequentemente, poich\u00e9 fino al 1992, prima dell'istituzione del campionato gallese di calcio la Federazione calcistica del Galles poteva qualificare squadre gallesi nelle coppe europee esclusivamente in Coppa delle Coppe attraverso la Coppa del Galles. Il turno preliminare fu strettamente necessario nelle ultime edizioni poich\u00e9, a seguito della disgregazione politica della Jugoslavia e dell'Unione Sovietica, aderirono all'UEFA le federazioni calcistiche dei paesi che ne derivarono, incrementando notevolmente le squadre partecipanti, che raggiunsero il numero massimo di 49.\nL'accesso fu limitato a un club per ogni federazione membro dell'UEFA, ovvero, come previsto dal \"format\" della competizione, i vincitori delle rispettive \"coppe federali\", mentre non ebbero mai accesso alla manifestazione i club vincitori delle cosiddette \"coppe di lega\" (l'unico caso anomalo \u00e8 rappresentato dalla Coppa Italia, la quale, sebbene sia \"de iure\" una \"coppa di lega\", viene considerata \"de facto\" una \"coppa federale\"). Faceva eccezione a questa regola la federazione di appartenenza della squadra detentrice della Coppa delle Coppe, cui era concesso di iscrivere in aggiunta proprio la detentrice, allo scopo di permetterle la difesa del titolo. Tuttavia, se un sodalizio acquisiva il diritto a partecipare sia alla Coppa dei Campioni sia alla Coppa delle Coppe, la qualificazione alla prima prevaleva sull'altra, pertanto:\nCi furono, tuttavia, circostanze particolari di squadre che presero parte alla competizione in deroga al regolamento precedentemente menzionato. Nelle edizioni iniziali, dal 1960-1961 al 1964-1965, l'Ungheria iscriveva le squadre classificatesi al secondo posto in campionato, poich\u00e9 dal 1958 al 1963 la Magyar Kupa non fu disputata, sicch\u00e9 la vincitrice dell'edizione 1964 venne iscritta in Coppa delle Coppe 1965-1966 per ragioni organizzative; a beneficiare di tale modalit\u00e0 furono il (1960-61), l' (1961-62 e 1962-63), l' (1963-64) e lo (1964-65). Similarmente, la Cecoslovacchia, la quale istitu\u00ec la \u010ceskoslovensk\u00fd Poh\u00e1r soltanto nel 1960-61, e la Germania Est, ritenendo la Dinamo Berlino, detentrice della FDGB Pokal, non all'altezza di disputare la Coppa delle Coppe, decisero di iscrivere alla prima edizione del torneo rispettivamente lo Spartak Brno, vincitore di una competizione non ufficiale denominata \"Coppa Spartachiana\", e il Vorw\u00e4rts Berlino, secondo classificato in campionato. Nello stesso periodo, un'altra situazione anomala si verific\u00f2 in Italia, allorquando le inefficienze organizzative della FIGC prolungarono oltremodo la Coppa Italia 1963-1964, determinando lo spostamento della finale del torneo nella stagione successiva: quando la UEFA chiese conto della rappresentanza italiana in Coppa delle Coppe 1964-1965, la Federcalcio iscrisse il , meglio piazzato in campionato, a seguito di un accordo con l'altra finalista, la , che ottenne un posto in Coppa delle Fiere; i giallorossi vinsero poi la coppa nazionale, sovvertendo i pronostici. Infine, nell'ultima edizione del 1998-1999, l' fu ammesso alla manifestazione pur avendo raggiunto soltanto la semifinale della Coppa d'Olanda nella stagione precedente, poich\u00e9 entrambe le finaliste della coppa nazionale, l'Ajax e il , si erano qualificate per la Champions League.\nStoria.\nAnni 1960 e 1970.\nCome per la Coppa dei Campioni, creata cinque anni prima, l'idea di una coppa paneuropea per le squadre vincitrici delle principali coppe nazionali venne da alcuni dei pi\u00f9 illustri giornalisti sportivi del continente. Il grande successo della Coppa dei Campioni e la crescente popolarit\u00e0 acquisita dalla Coppa delle Fiere, stimol\u00f2 nuovi progetti di competizioni europee internazionali. Una proposta fu quella di realizzare un torneo parallelo alla Coppa dei Campioni e con una formula simile a quest'ultima, riservato per\u00f2 ai vincitori delle rispettive coppe nazionali.\nLa prima edizione della Coppa delle Coppe si tenne nel 1960-1961 in veste non ufficiale (verr\u00e0 riconosciuta dall'UEFA solo nel 1963), ma non raccolse l'entusiasmo sperato da parte dei club europei di primo livello. All'epoca, infatti, molte federazioni calcistiche continentali ancora non prevedevano una coppa nazionale, e in quelle poche nazioni in cui un simile trofeo si disputava, esso era considerato di scarso valore venendo cos\u00ec sovente trascurato dalle grandi squadre. Diversa la situazione in Inghilterra e Scozia, dove la FA Cup e la Scottish Cup erano ritenuti tornei di grande prestigio. Questi dubbi spinsero molte squadre importanti, tra cui l' e il , a rifiutarsi di partecipare. Il trofeo, pertanto, fu conteso solo da dieci squadre e venne conquistato dalla battendo in finale i . Malgrado la scarsa partecipazione, il riscontro di pubblico e media fu ampiamente soddisfacente.\nPer la seconda edizione della competizione, nel 1961-1962, l'UEFA assunse il controllo dell'organizzazione del torneo, raccogliendo l'adesione di quelle squadre prestigiose che in precedenza avevano rifiutato di prendervi parte. Gi\u00e0 nel 1968 tutte le nazioni membro dell'UEFA si erano dotate di una propria coppa calcistica nazionale, sulla scia del successo della Coppa delle Coppe, nel frattempo divenuta la seconda competizione calcistica europea per prestigio dopo la Coppa dei Campioni.\nNel 1963 il divenne la prima societ\u00e0 calcistica britannica a vincere un trofeo internazionale. Il vincitore nel 1968 avrebbe poi trionfato anche nell'edizione seguente della Coppa dei Campioni, diventando il primo club capace di vincere i due maggiori trofei confederali in due stagioni consecutive.\nNegli anni 1970 si segnalarono la vittoria del nell'edizione 1973-1974, l'unico titolo europeo conquistato da una squadra della scomparsa Germania Est, e la breve epopea dell' vincitore nel 1976, finalista nel 1977 e ancora trionfatore nel 1978: i \"Mauves\" furono l'unico club a disputare tre finali consecutive del torneo.\nAnni 1980 e 1990.\nGli anni 1980 videro, nella prima parte, la vittoria dell', allenato dal Alex Ferguson, che sconfisse il nel 1983; i \"Dons\" sarebbero poi diventati l'unica squadra scozzese a vincere due trofei continentali, grazie al successo contro i campioni d'Europa dell' nella Supercoppa UEFA. L'anno seguente la conquist\u00f2 da imbattuta il trofeo, sollevando poi la Coppa dei Campioni 1984-1985 ed eguagliando in tal modo i connazionali del Milan del biennio 1968-1969. Nel 1985 tocc\u00f2 invece all' sollevare la sua prima e unica coppa continentale.\nNella seconda met\u00e0 del decennio, la Coppa delle Coppe vide le affermazioni di due nuove realt\u00e0 del calcio continentale, il e la : nel 1988 il \"Malinwa\" entr\u00f2 nel ristretto novero delle squadre capaci di vincere una coppa europea nella stagione dell'esordio in ambito continentale, mentre nell'edizione 1989-90 i \"Blucerchiati\" conquistarono il trofeo da imbattuti dopo aver raggiunto la loro seconda finale consecutiva.\nIl , trionfatore nel 1991, divenne la prima squadra inglese vittoriosa in una competizione europea dopo la strage dell'Heysel, che aveva costretto le squadre inglesi a cinque anni di squalifica dalle competizioni europee (al Liverpool fu dato un anno di squalifica ulteriore, in quanto responsabile diretto della tragedia del 1985); il tecnico dei \"Red Devils\" Alex Ferguson, gi\u00e0 vincitore nel 1983 con l'Aberdeen, divenne inoltre l'unico in grado di sollevare il trofeo con due squadre diverse.\nQuattro anni pi\u00f9 tardi il conquist\u00f2 la Coppa con uno storico gol di Nayim, il quale riusc\u00ec a beffare il portiere dell' David Seaman segnando all'ultimo minuto del secondo tempo supplementare, con un tiro da quasi met\u00e0 campo. Nel 1997 arriv\u00f2 invece il quarto e ultimo trionfo del : superando in finale il , i \"Blaugrana\" diventarono i pi\u00f9 vittoriosi di sempre nella competizione.\nIn seguito all'allargamento del numero di partecipanti alla Champions League, il 6 ottobre 1998 l'UEFA decise per l'abolizione della Coppa delle Coppe. L'ultima edizione del torneo si gioc\u00f2 nella stagione 1998-1999 e fu vinta, come nella prima edizione (in cui trionf\u00f2 la Fiorentina), da un'italiana, la , vincitrice in finale sulla matricola . Dalla stagione successiva, i vincitori delle coppe nazionali furono ammessi alla Coppa UEFA (che dal 2009 sarebbe stata ridenominata Europa League); la squadra vincitrice di quest'ultimo torneo ha preso inoltre il posto dei vincitori della Coppa delle Coppe nella disputa della Supercoppa UEFA contro i campioni d'Europa.\nAlbo d'oro e statistiche.\nVittorie per squadra.\nCuriosamente nessun club \u00e8 riuscito a sollevare la Coppa delle Coppe per pi\u00f9 di quattro volte n\u00e9 per due stagioni consecutive. Il Milan fu a un passo dall'aggiudicarsi il trofeo due stagioni di fila, con la vittoria contro il nel 1973 e la sconfitta in finale contro il nel 1974; cos\u00ec come la Sampdoria, sconfitta nell'edizione 1988-89 in finale dal Barcellona, e vincente la stagione successiva contro l'Anderlecht. Il Barcellona ci and\u00f2 molto vicino, vincendo il torneo per quattro volte (1979, 1982, 1989, 1997) e giungendo secondo per due volte (1969, 1991). L'Anderlecht vinse il trofeo per due volte (1976, 1978) e per due volte si piazz\u00f2 secondo (1977, 1990). La squadra belga \u00e8 stata l'unica a raggiungere la finale per tre stagioni consecutive (tra il 1975-1976 ed il 1977-1978). Nello spazio di quattro edizioni, dal 1994 al 1997, per ben tre volte a raggiungere la finale fu la squadra campione in carica, che perse in tutte le occasioni nelle quali si ripresent\u00f2 nell'atto conclusivo (il nel 1994, l' nel 1995, e il nel 1997). Complessivamente, otto squadre (Fiorentina, Atletico Madrid, Milan, Anderlecht, Ajax, Parma, Arsenal, Paris SG) hanno perso in finale da detentrici del trofeo, rendendo la Coppa delle Coppe l'unico trofeo per club organizzato dalla UEFA che non \u00e8 mai stato vinto due volte di seguito dalla stessa squadra.\nClassifica assoluta dei marcatori.\n\"La classifica \u00e8 aggiornata al 19 maggio 1999.\""}
{"id": "1047545", "revid": "298055", "url": "https://it.wikipedia.org/wiki?curid=1047545", "title": "Harry Sinclair", "text": "Egli faceva parte del duo teatrale/musicale che si chiamava The Front Lawn insieme a Don McGlashan. Questa collaborazione lo port\u00f2 alla realizzazione di tre cortometraggi: Walkshort, The Lounge Bar e Linda's Body; pi\u00f9 tardi gli fu d'aiuto nella stesura della canzone Ngaire, che divenne poi un pezzo di successo per la band di Don McGlashan dal nome The Muttons Bird. Da allora Sinclair ha scritto, diretto e prodotto i film Topless Women Talk About Their Lives, The Price of Milk e Toy Love. In maniera inusuale egli non scrisse tutti i dialoghi, ma coinvolse gli attori in un processo creativo, riprendendo le scene in sequenza cronologica.\nHarry interpret\u00f2 un personaggio (Roger) di secondo piano nel film Braindead mentre suo fratello Stephen, lavor\u00f2 alla trama e alla direzione delle scene. Interpret\u00f2 un ruolo pi\u00f9 importante nei panni di Isildur nei film della trilogia de \"Il Signore degli Anelli\".\n\u00c8 sposato con la produttrice televisiva Rebecca Rand Kirshner dal 2008."}
{"id": "1047586", "revid": "81195", "url": "https://it.wikipedia.org/wiki?curid=1047586", "title": "Metodo Coupled-Cluster", "text": ""}
{"id": "1047661", "revid": "105416254", "url": "https://it.wikipedia.org/wiki?curid=1047661", "title": "Iniziazione cristiana", "text": "Nelle Chiese cristiane l\u2019iniziazione cristiana \u00e8 l'insieme della formazione, dei riti e dei sacramenti che si celebrano per diventare cristiani.\nA livello antropologico l'iniziazione cristiana rientra nei riti di iniziazione conosciuti in tutte le culture e religioni.\nIl termine \u201ciniziazione cristiana\u201d deve la sua diffusione in modo particolare a Louis Duchesne che, nel 1889, dedica un capitolo alla \"iniziazione cristiana\" in un'opera che fu pioniera in questo campo.\nNel secolo XX il tema iniziazione ha conosciuto un crescente interesse di studi antropologici, storici, teologici, liturgici e pastorali.\nI sacramenti dell\u2019iniziazione cristiana.\nA livello teologico-liturgico, il concetto di iniziazione cristiana \u00e8 riferito propriamente ai sacramenti che si ricevono al termine di un cammino di preparazione. Essi sono principalmente: il Battesimo, la Cresima (o Confermazione) e l'Eucaristia (o Prima comunione).\nI sacramenti dell\u2019iniziazione cristiana richiedono di distinguere tra i bambini, che ancora non sono giunti all\u2019et\u00e0 di\nragione, e coloro che invece sono giunti a essa e che, riguardo al battesimo, sono considerati come adulti.\nStoria.\nPer molti secoli il linguaggio della \u00abiniziazione\u00bb riferito ai sacramenti non \u00e8 stato usato in ambito liturgico e teologico.\nNella Sacra Scrittura il linguaggio dell\u2019iniziazione ai misteri non compare mai applicato ai riti del battesimo e dell\u2019Eucaristia. Clemente Alessandrino, in un passo del \"Protrettico\", tra il 180 e il 200 d.C., si riferisce al battesimo con terminologia dell\u2019iniziazione. \nOrigene poi usa diverse volte la parola greca \"\u03bc\u03c5\u03c3\u03c4\u03b7\u03c1\u03b9\u03bf\u03bd\" (mysterion, mistero in italiano) riferendolo al battesimo e all\u2019Eucaristia, e a partire dal IV secolo questa designazione diventa consolidata. Tra i Padri Cappadoci e in maggior misura presso Giovanni Crisostomo, per riferirsi a questi sacramenti, usano sovente termini derivanti dal vocabolo \"\u03bc\u03c5\u03c3\u03c4\u03b7\u03c1\u03b9\u03bf\u03bd\" (mysterion): \"\u03bc\u03c5\u03c3\u03c4\u03b1\u03b3\u03c9\u03b3\u03ad\u03c9\" (introduco ai misteri), \"\u03bc\u03c5\u03c3\u03c4\u03b1\u03b3\u03c9\u03b3\u03af\u03b1\" (introduzione ai misteri) e \"\u03c4\u03b5\u03bb\u03b5\u03c4\u03ae \u03bc\u03c5\u03c3\u03c4\u03b9\u03c7\u03ae\" (introduzione misterica). Tra i Padri latini Tertulliano, nel 197 d.c., riferendosi ai misteri cristiani e ai sacramenti, parla di \"piae initiationes\". Presso Ambrogio e Agostino il linguaggio dell\u2019iniziazione, riferito ai riti sacramentali, \u00e8 presente nelle opere letterarie; entrambi se ne astengono nella loro predicazione ai catecumeni, forse perch\u00e9 anticamente sia nella Chiesa orientale che occidentale i catecumeni erano ritenuti dei \u201cnon iniziati\u201c.\nL\u2019iniziazione cristiana nelle diverse tradizioni.\nChiesa anglicana.\nNella Chiesa anglicana, nonostante lo scisma con l'autorit\u00e0 papale e la Chiesa cattolica romana, l'iniziazione cristiana ha mantenuto i sacramenti del battesimo, della cresima e dell'eucaristia. Il rito del battesimo dei bambini attinge sia dalla tradizione antica, indicata nei tre \"Libri di Preghiera\" della chiesa d'Inghilterra del 1549, del 1552 e del 1662, che da quella del rito attuale, che ha ripristinato alcuni aspetti della cerimonia, in precedenza eliminati dal rito anglicano nel sedicesimo secolo. Il rito antico aveva le seguenti caratteristiche:\nInoltre il rito ordinava ai genitori di non rimandare il battesimo dei propri flgli oltre la quarta o la quinta domenica dopo la nascita. Questo doveva tenersi di domenica o in un giorno festivo e avvenire dopo le lodi mattutine o dopo i vespri.\nIl nuovo rito pone l'accento sul battesimo come rito d'iniziazione alla vita cristiana e riafferma il legame tra battesimo e cresima, e con l'eucaristia. Il rito nuovo, quindi, restituisce al battesimo alcune antiche usanze come quella del crisma, con l'olio santo benedetto dal vescovo nel giorno di gioved\u00ec santo, la copertura del bambino appena battezzato con un abito bianco, e la donazione di una candela, accesa dal cero pasquale. Nel caso del battesimo di un adulto, questo avviene, se \u00e8 possibile, alla presenza di un vescovo, in modo che la cerimonia venga seguita immediatamente dalla cresima e quindi dalla prima comunione.\nChiesa cattolica.\nNella Chiesa cattolica l'iniziazione cristiana \u00e8 stata disciplinata dopo il Concilio Vaticano II con la pubblicazione del \"Rito dell'iniziazione cristiana degli adulti\" (RICA), nel quale vengono indicati i cammini da implementare per gli adulti e per i bambini in et\u00e0 del catechismo (per gli infanti esiste un libro liturgico apposito: \"Rito del Battesimo dei bambini\" \"RBB\").\nChiesa ortodossa.\nNella Chiesa ortodossa l\u2019iniziazione cristiana riguarda i tre sacramenti: battesimo, cresima e comunione, che sono i momenti sacramentali che introducono il neofita nel Corpo mistico."}
{"id": "1047668", "revid": "438678", "url": "https://it.wikipedia.org/wiki?curid=1047668", "title": "1987 (Whitesnake)", "text": ""}
{"id": "1047696", "revid": "125915990", "url": "https://it.wikipedia.org/wiki?curid=1047696", "title": "Treviso Foot-Ball Club 1993 2005-2006", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2005-2006.\nStagione.\nAssegnatario di una storica promozione in Serie A dopo le vicende che sconvolsero la classifica finale del torneo cadetto, il Treviso allest\u00ec in pochi giorni l'organico per affrontare la massima categoria: spiccarono tra gli altri i nomi del portiere Handanovi\u010d, dei gemelli Filippini e del centravanti Pinga. La mancata idoneit\u00e0 del Tenni obblig\u00f2 i veneti a disputare le prime gare casalinghe a Padova, sul prato dell'Euganeo.\nGli uomini di Ezio Rossi \u2014 succeduto in panchina a Pillon dopo il passaggio di quest'ultimo al Chievo \u2014 debuttarono il 28 agosto 2005, perdendo in trasferta con l'Inter (3-0). Mossa la propria classifica solamente in ottobre, la squadra (il cui impianto venne frattanto omologato) colse a Reggio Calabria il primo successo in campionato; nel mese di novembre Alberto Cavasin rilev\u00f2 la conduzione tecnica, senza tuttavia abbandonare il ruolo di coda.\nConseguita la prima vittoria in campo amico a scapito del Lecce, i trevigiani conclusero la fase d'andata \"ex aequo\" coi salentini a 12 punti. Le opportunit\u00e0 di salvezza \u2014 mantenute vive dall'esiguo ritardo accumulato dal Parma quartultimo \u2014 furono compromesse durante la fase di ritorno, con Bortoluzzi chiamato in febbraio per tentare un'improba risalita. Imposto un pareggio a reti bianche alla capolista Juventus, l'aritmetica condanna risult\u00f2 sancita dal 3-1 incassato a Messina: trascinati in cadetteria i suddetti pugliesi strappando un 1-1 sul loro terreno, la compagine non si discost\u00f2 dall'ultima posizione registrando 21 punti totali in 38 giornate. \nCalato il sipario sull'annata col primo e unico rigore stagionale \u2014 accordato il 14 maggio 2006 nella partita con l'Udinese \u2014 il piazzamento venne ridefinito dal processo di \"Calciopoli\", coi biancazzurri figurati al 19\u00ba posto in ragione del declassamento che la giustizia sportiva commin\u00f2 ai torinesi.\nRosa.\nDi seguito la rosa.\nStatistiche.\n\"Statistiche aggiornate al 14 maggio 2006\"."}
{"id": "1047763", "revid": "768068", "url": "https://it.wikipedia.org/wiki?curid=1047763", "title": "Stretti danesi", "text": "Gli stretti danesi sono i tre canali che congiungono il mar Baltico con il mare del Nord attraverso il Kattegat e lo Skagerrak. Gli stretti si trovano in Danimarca e non vanno confusi con lo stretto di Danimarca che si trova invece tra Groenlandia ed Islanda.\nI tre stretti sono:"}
{"id": "1047768", "revid": "57342", "url": "https://it.wikipedia.org/wiki?curid=1047768", "title": "Austin Powers - La spia che ci provava", "text": "Austin Powers - La spia che ci provava (\"Austin Powers: The Spy Who Shagged Me\") \u00e8 un film del 1999 diretto da Jay Roach, basato sui personaggi nati dalla fantasia del comico canadese Mike Myers, che fu attore protagonista ed autore della sceneggiatura della pellicola. Si tratta del secondo capitolo dell'omonima serie di film.\nTrama.\nNel 1999, la spia Austin Powers si gode la luna di miele con sua moglie, Vanessa Kensington. Viene rivelato che Vanessa \u00e8 sempre stata una fembot controllata dal Dr. Male, dopo aver tentato di uccidere Powers. Il dottor Male quindi fa s\u00ec che Vanessa si autodistrugga. Austin si addolora brevemente prima di rendersi conto che \u00e8 di nuovo single e quindi pu\u00f2 fare sesso senza impegno. Una struttura di monitoraggio della NATO osserva il ritorno del dottor Male, che affronta suo figlio Scott e annuncia un colpo di stato al Jerry Springer Show. Al quartier generale del Dr. Male a Seattle, gli viene presentato un clone di un ottavo di se stesso, che chiama Mini-Me.\nIl dottor Male svela il suo ultimo piano: ha sviluppato un portale temporale per tornare agli anni '60 e rubare il \"maipi\u00f9moscio\" di Austin, la fonte del suo fascino sessuale. Il dottor Male e Mini-Me viaggiano fino al 1969 e incontrano un numero due pi\u00f9 giovane e Frau Farbissina. Il nuovo tirapiedi del Dr. Male, il mostruosamente obeso Ciccio Bastardo, estrae il \"maipi\u00f9moscio\" di Austin dal suo corpo congelato al Ministero della Difesa.\nIl ministero spedisce Austin nel 1969 usando una Volkswagen New Beetle che viaggia nel tempo. Austin arriva a una festa nel suo appartamento di Londra e con l'assistenza dell'agente della CIA Felicity Lad\u00e0 sfugge a un tentativo di omicidio da parte degli agenti del Dr. Male. Austin e Felicity vengono inseguiti da Mustafa, un altro degli scagnozzi del Dr. Male; quando viene catturato rivela l'esistenza della tana del vulcano del Dr. Male. Prima che possa divulgare la sua posizione, Mini-Me gli spara con un dardo, facendolo cadere da un dirupo.\nEsaminando le fotografie della scena del crimine, Austin identifica Ciccio Bastardo come l'autore del furto del suo \"maipi\u00f9moscio\". Intanto alla tana del dottor Male, Ciccio Bastardo arriva con il \"maipi\u00f9moscio\" di Austin. Il dottor Male ne beve un po' 'e fa sesso con Frau Farbissina. Ci\u00f2 si traduce in una situazione imbarazzante quando Frau rivela di essere incinta prima che Scott, il figlio del dottor Male, arrivi attraverso il portale del tempo. Il dottor Male annuncia il suo ultimo piano: trattenere il riscatto mondiale minacciando di distruggere le citt\u00e0 usando un laser sulla Luna. A Londra, Austin e Felicity si conoscono, ma quando Felicity prova a fare sesso con lui, lui rifiuta a causa del suo perduto \"maipi\u00f9moscio\".\nSeguendo le istruzioni del ministero per impiantare un dispositivo di rintracciamento in Ciccio Bastardo, Felicity lo seduce, permettendole di piantarlo nel suo ano. Questi lo costringe a uscire dalle sue viscere in un bagno della stazione di Paddington, ma un campione di feci rivela tracce di un vegetale che cresce solo su un'isola caraibica. Austin e Felicity arrivano sull'isola ma vengono arrestati. Vengono messi in una cella con una guardia che viene sopraffatta quando Felicity espone i suoi seni. Il dottor Male e Mini-Me partono per la Luna per installare il laser inseguiti da Austin e Felicity sull'Apollo 11. Nella base lunare del Dr. Male, Austin combatte con Mini-Me, facendolo finire nello spazio. Mentre Austin affronta il dottor Male, questi gli d\u00e0 una scelta: salvare il mondo o Felicity, che \u00e8 rinchiusa in una camera con gas velenosi.\nFelicity dice ad Austin di salvare il mondo e lui riesce, ma Felicity muore. Prima che Austin possa ucciderlo, il dottor Male suggerisce ad Austin di usare la macchina del tempo per salvare sia Felicity che il mondo. Austin viaggia di dieci minuti nel passato, incontrandosi con se stesso e salvando il mondo e Felicity. Il dottor Male avvia il meccanismo di autodistruzione della base lunare e fugge dopo aver lanciato in aria il \"maipi\u00f9moscio\" di Austin. Entrambi gli Austin non riescono a prenderlo e viene distrutto. Felicity sottolinea che tutte le cose che Austin ha fatto dimostrano che non ha mai perso il suo mojo. Fuggono attraverso il portale del tempo fino al 1999.\nAl padiglione di Austin, Ciccio Bastardo fa un altro tentativo di assassinare Austin, ma Felicity lo disarma. Felicity e Austin danno una festa. Nel 1969, il dottor Male recupera Mini-Me dallo spazio e giura vendetta. Scott scopre di essere il figlio dell'amore del dottor Male e di Frau Farbissina. Austin torna al suo appartamento per scoprire Felicity con l'Austin \"di dieci minuti prima\", il quale afferma che poich\u00e9 lui e Austin sono la stessa persona, non si tratta di tradimento.\nProduzione.\nIl film, sequel di \"Austin Powers - Il controspione\", super\u00f2 il successo del predecessore sia tra il pubblico sia tra la critica: incass\u00f2 infatti 310 milioni di dollari e vinse vari premi cinematografici, soprattutto per quanto riguarda la colonna sonora (contenente il brano \"Beautiful Stranger\" di Madonna), financo a ricevere una candidatura all'Oscar, seppur per una categoria secondaria quale miglior trucco.\nCos\u00ec come accade nella maggior parte dei film di James Bond, cambia la protagonista femminile: ad Elizabeth Hurley, qui presente solo in un cameo, succede Heather Graham, sicuramente la pi\u00f9 scatenata tra le tre \"Powers Girls\". Sempre in scia alla saga di 007, ai confermati nemici se ne aggiunge uno nuovo: l'obeso scozzese Ciccio Bastardo.\nCamei.\nMolti attori, amici di Mike Myers o semplici ammiratori della serie, partecipano al film con piccoli camei, per lo pi\u00f9 nella parte di se stessi. Tra essi si ricordano Burt Bacharach, Elvis Costello, Woody Harrelson, Willie Nelson, Jerry Springer, Rebecca Romijn-Stamos, Tim Robbins e Clint Howard.\nAdattamento italiano.\nPer la stesura dei dialoghi italiani del film sono stati interpellati i musicisti del gruppo Elio e le Storie Tese, i quali si sono trovati di fronte a non pochi problemi per restituire i frequenti giochi di parole utilizzati nell'originale, soprattutto riguardo ai nomi di alcuni personaggi. Ad esempio, la protagonista femminile, chiamata in inglese Felicity Shagwell (traducibile pi\u00f9 o meno con \"Scopabene\") \u00e8 diventata in italiano Felicity Lad\u00e0, mentre non si contano le modifiche apportate nella sequenza finale del razzo lanciato dal Dottor Male: uno su tutti, l'attore Woody Harrelson (che interpreta s\u00e9 stesso in un cameo) \u00e8 stato trasformato nel torero spagnolo Pirulon (\"Woody\" \u00e8 uno dei tanti nomignoli per il membro maschile esistenti nel mondo anglofono). La modella russa Ivona Pompilova nell'originale era \"Ivana Humpalot\" (traducibile come \"Ivana scopa parecchio\").\nIl gruppo musicale ha anche utilizzato alcune soluzioni esplicitamente dedicati al pubblico italiano: quando Austin Powers osserva un water in cui Ciccio Bastardo ha appena defecato, afferma di vedere un \"dirigibile marrone\", con evidente citazione alla canzone \"Nubi di ieri sul nostro domani odierno (Abitudinario)\". Allo stesso modo, il Dottor Male, durante la conversazione con il Presidente degli Stati Uniti, ad un certo punto inizia a ripetere alcune frasi tormentone di Frengo, il personaggio interpretato da Antonio Albanese a \"Mai dire Gol\", ed inoltre in una scena Ciccio Bastardo canta \"Con le mani\" di Zucchero Fornaciari.\nAltra questione rilevante per le distribuzioni internazionali \u00e8 stata rappresentata dal titolo del film, \"The Spy who shagged me\" (\"La spia che mi ha scopato\"), la cui traduzione letterale \u00e8 stata giudicata decisamente troppo esplicita; in Germania si \u00e8 optato per \"La spia nella posizione del missionario segreta\", mentre in Giappone (eliminando qualunque riferimento sessuale) il titolo \u00e8 stato reso con \"Austin Powers Deluxe\".\nSequel.\nQuesta non fu l'ultima avventura dell'agente segreto Austin Powers: tre anni dopo usc\u00ec nelle sale di tutto il mondo \"Austin Powers in Goldmember\"."}
{"id": "1047825", "revid": "889336", "url": "https://it.wikipedia.org/wiki?curid=1047825", "title": "Boavista Futebol Clube", "text": "Il Boavista Futebol Clube, noto semplicemente come Boavista (), \u00e8 una societ\u00e0 polisportiva portoghese con sede a Porto, nella freguesia di Ramalde. La sua sezione pi\u00f9 nota, quella calcistica, milita nella Primeira Liga, la massima divisione del campionato portoghese di calcio, e disputa le sue partite casalinghe nell'Est\u00e1dio do Bessa S\u00e9culo XXI, capace di contenere 28.263 spettatori. Nel suo palmar\u00e8s figurano un titolo portoghese, peraltro uno dei due soli vinti da una squadra non appartenente alla storica \"triade\" del calcio lusitano, , e . Ha vinto inoltre 5 Coppe e 3 Supercoppe di Portogallo, mentre a livello internazionale il miglior risultato \u00e8 il raggiungimento della semifinale nella Coppa UEFA 2002-2003.\nStoria.\nIl club viene fondato il 1\u00ba agosto 1903 a Porto; si iscrive al campionato cittadino e qui ottiene la vittoria nella prima edizione del torneo, quella del 1914. In seguito entrano in rosa anche \u00d3scar Carvalho, Albino Luzia e Casoto, che guidano i bianconeri fino ai primi anni del campionato nazionale. Il Boavista accede a questo torneo nella seconda edizione, quella del 1935-1936, retrocedendo tuttavia al termine della stessa. Nei decenni successivi il club non riesce a rimanere nel massimo campionato per pi\u00f9 di qualche anno consecutivo, rimanendo cos\u00ec al secondo livello per diversi anni e scivolando anche al terzo negli anni Sessanta.\nUna certa stabilit\u00e0 viene raggiunta solo dal campionato 1969-1970, che pu\u00f2 essere considerato come l'inizio di un nuovo periodo. La squadra finisce al quarto posto nella stagione 1974-1975, quando, dopo il successo sul nella finale, vince anche la prima Ta\u00e7a de Portugal. L'annata successiva \u00e8 tuttavia anche migliore: inizia con l'esordio in Coppa delle Coppe e si conclude col secondo posto in Primeira Divis\u00e3o, due soli punti dietro le \"Aquile\" di Lisbona, e con la conquista di una nuova Coppa, ottenuta questa volta sconfiggendo il nell'ultimo atto. Dopo una fugace apparizione anche nella Coppa UEFA 1977-1978, nella quale i lusitani sono per\u00f2 pesantemente sconfitti dalla , arriva, nell'edizione 1978-1979, la terza Coppa nazionale: questa volta l'ultimo ostacolo \u00e8 rappresentato dallo . Negli anni Ottanta il club ottiene generalmente dei buoni piazzamenti in campionato, inoltre, pur non passando mai il secondo turno in Coppa UEFA, riesce ad eliminare l' e la . Il Boavista apre il decennio successivo con la conquista della quarta Coppa, nel 1992, dopo aver sconfitto il , e con la vittoria della Superta\u00e7a C\u00e2ndido de Oliveira 1992, ottenuta prevalendo sempre sui concittadini; questi stessi trofei vengono conquistati anche nel 1997. In campo europeo, invece, i portoghesi eliminano l' campione in carica dalla Coppa UEFA 1991-1992 e qualche anno dopo la Lazio, mentre vengono sconfitti dal , dal , dal e dai nerazzurri di Milano.\nUn nuovo secondo posto viene raggiunto al termine della Primeira Divis\u00e3o 1998-1999, che \u00e8 il preludio alla prima partecipazione in Champions League: la squadra riesce a qualificarsi per la fase a gruppi, dove finisce per\u00f2 quarta. Il Boavista entra poi nella storia vincendo il titolo nel 2001: \u00e8 una delle sole cinque squadre a poter scrivere il proprio nome sull'albo d'oro. Questa volta il cammino nella massima manifestazione continentale \u00e8 ben pi\u00f9 soddisfacente: i bianconeri passano la prima fase a gironi insieme al , ma si classificano terzi nella seconda. Arriva contemporaneamente un nuovo secondo posto in Primeira Liga, che porta ad un ottimo traguardo internazionale: infatti, pur fallendo l'accesso al tabellone principale della UEFA Champions League 2002-2003 a causa della sconfitta con l', i lusitani arrivano a giocare la semifinale di Coppa UEFA contro il ; sono per\u00f2 gli scozzesi a proseguire.\nGli anni che seguono non portano altri successi al club, che anzi viene coinvolto nello scandalo denominato \"Fischietto d'oro\": si indaga su alcuni episodi di corruzione arbitrale risalenti alla stagione 2003-2004. Nel maggio 2008 arriva cos\u00ec la condanna alla retrocessione, mentre un'ulteriore caduta, questa volta sul campo, avviene nel 2009: i bianconeri si ritrovano quindi in soli due anni in Segunda Divis\u00e3o, la terza serie portoghese. La sentenza iniziale viene per\u00f2 ribaltata dal Consiglio di giustizia della Federazione portoghese il 21 febbraio 2013, pertanto, anche a seguito della decisione di allargare il campionato a 18 squadre, il Boavista si iscrive direttamente alla Primeira Liga 2014-2015.\nStrutture.\nStadio.\nDal 30 dicembre 2003 il club disputa le proprie gare casalinghe nell'Est\u00e1dio do Bessa S\u00e9culo XXI, che si trova a Porto e che ha una conformazione che pu\u00f2 ricordare quella dello Stadio Luigi Ferraris di Genova. Costruito a partire dal 1998 per ospitare tre partite del pu\u00f2 contenere 28.263 spettatori.\nIl Boavista ha giocato in precedenza in impianto omonimo situato nello stesso luogo, che era stato inaugurato nel 1911.\nSociet\u00e0.\nAltre sezioni della polisportiva.\nOltre alla sezione di calcio sono presenti anche le sezioni di pallamano, atletica leggera, biliardo, pugilato, mountain bike, ciclismo, scherma, beach soccer, calcio femminile, calcio a 5, ginnastica acrobatica, ginnastica artistica, ginnastica ritmica, jujutsu, judo, karate, kickboxing, kung fu, pagaia, taekwondo, Tiro a segno, triathlon, pallavolo.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nI giocatori con pi\u00f9 presenze nelle competizioni europee sono Erwin S\u00e1nchez e Ricardo a quota 35, mentre il miglior marcatore \u00e8 Elp\u00eddio Silva con 11 gol.\nStatistiche di squadra.\nA livello internazionale la miglior vittoria \u00e8 per 8-0, ottenuta contro lo nel primo turno della Coppa delle Coppe 1979-1980, mentre la peggior sconfitta \u00e8 il 5-0 subito contro la nel primo turno della Coppa UEFA 1977-1978.\nOrganico.\nRosa 2021-2022.\n\"Aggiornata al 24 dicembre 2021.\"\nRosa 2020-2021.\n\"Aggiornata all'11 marzo 2021.\""}
{"id": "1047832", "revid": "1573940", "url": "https://it.wikipedia.org/wiki?curid=1047832", "title": "Serinus pusillus", "text": "Il verzellino fronte rossa (Serinus pusillus , 1811) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"pusillus\", deriva dal latino e significa \"molto piccolo\", in riferimento alla taglia di questi uccelli.\nDescrizione.\nDimensioni.\nMisura 10,5\u201313\u00a0cm di lunghezza, per 9,5-13,5 g di peso.\nAspetto.\nSi tratta di uccelletti dall'aspetto slanciato, con testa rotonda, corto becco conico, ali appuntite e coda dalla punta lievemente forcuta. Nel complesso, questi uccelli per la forma ricordano dei canarini, mentre per la colorazione possono essere scambiati per degli organetti molto scuri.\nIl piumaggio \u00e8 piuttosto variegato: testa, petto e dorso sono di colore nero, con fronte di colore rosso vivo (da cui il nome comune della specie), il sottocoda \u00e8 bianco, ventre e fianchi sono bianchi con la parte centrale delle singole penne di colore bruno-nerastro, a dare un aspetto screziato al piumaggio, mentre le penne delle ali (ad eccezione delle remiganti, che sono nere cos\u00ec come la coda) sono nere con ampi orli bruno-ramati e grigio-biancastri.\nIl dimorfismo sessuale \u00e8 presente ma non evidentissimo, col maschio dalla colorazione pi\u00f9 accesa per quanto riguarda i lipocromi (rosso frontale e dorato dorsale) rispetto a quanto riscontrabile nella femmina. In ambedue i sessi, il becco \u00e8 nero, gli occhi sono di colore bruno scuro e le zampe sono di colore carnicino-nerastro.\nBiologia.\nSi tratta di uccelli dalle abitudini diurne, i quali all'infuori della stagione degli amori si muovono in stormi, spostandosi quasi continuamente alla ricerca di cibo ed acqua e mantenendosi fra i cespugli e l'erba alta.\nIl canto di questi uccelli \u00e8 una rapida sequenza di note, che ricorda quella dei fanelli.\nAlimentazione.\nIl verzellino fronterossa si nutre perlopi\u00f9 di piccoli semi raccolti al suolo o fra l'erba alta: oltre a questi, la sua dieta si compone anche di bacche, germogli, boccioli, foglioline. Raramente, questi uccelli si nutrono anche di insetti.\nRiproduzione.\nLa stagione riproduttiva va da aprile ad agosto: le coppie (si tratta infatti di uccelli monogami), tuttavia, si formano gi\u00e0 durante l'inverno. Generalmente questi uccelli portano avanti due covate l'anno, tuttavia le popolazioni del Turkestan difficilmente vanno oltre la singola covata.\nIl nido, a forma di coppa, viene costruito dalla femmina a bassa quota, spesso fra i rami dei cespugli, avendo cura di posizionarlo per\u00f2 in luoghi inaccessibili (come pareti rocciose): esso si compone di fibre vegetali intrecciate, ed \u00e8 ben imbottito internamente con lanugine e piumino. Al suo interno la femmina depone dalle 3 alle 5 uova, che essa provvede a covare per circa due settimane, venendo nel frattempo imbeccata dal maschio, che staziona di guardia nei pressi del nido.\nI \"pulli\", ciechi ed implumi alla schiusa, vengono accuditi da ambedue i genitori, e sono in grado d'involarsi attorno alle tre settimane di vita, pur allontanandosi dal nido in maniera definitiva solo attorno al mese e mezzo dalla schiusa.\nDistribuzione e habitat.\nIl verzellino fronterossa occupa un areale piuttosto ampio, che va dalla Turchia nord-occidentale al Caucaso meridionale, all'Uiguristan occidentale e al Tibet sud-occidentale, attraverso il nord dell'Iraq, l'Iran, il Turkmenistan meridionale, il Turkestan (Tarbagataj, Zungaria, Tien Shan), l'Afghanistan e le pendici meridionali della catena dell'Himalaya, dal Pakistan al Nepal. La specie tende a scendere di quota durante l'inverno e i giovani si disperdono compiendo spostamenti anche considerevoli durante l'autunno (con esemplari che giungono a svernare fino alle coste del Levante), tuttavia il verzellino fronterossa non \u00e8 una specie propriamente migratrice.\nL\"'habitat\" di questi uccelli \u00e8 rappresentato dai boschi submontani e montani a predominanza di pino, ginepro e betulla, con presenza di radure e aree cepsugliose, fino ad oltre i 2000 metri di quota."}
{"id": "1047839", "revid": "110157", "url": "https://it.wikipedia.org/wiki?curid=1047839", "title": "Arboga (comune)", "text": "Arboga \u00e8 un comune svedese di 13.260 abitanti, situato nella contea di V\u00e4stmanland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1047855", "revid": "21880", "url": "https://it.wikipedia.org/wiki?curid=1047855", "title": "Giardino Botanico delle Alpi Orientali", "text": ""}
{"id": "1047865", "revid": "74801", "url": "https://it.wikipedia.org/wiki?curid=1047865", "title": "Sala (comune svedese)", "text": "Sala \u00e8 un comune svedese di abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1047910", "revid": "287204", "url": "https://it.wikipedia.org/wiki?curid=1047910", "title": "Football Club Zbrojovka Brno", "text": "Il Football Club Zbrojovka Brno \u00e8 una societ\u00e0 calcistica ceca con sede nella citt\u00e0 di Brno. Nella stagione 2021-2022 militer\u00e0 in 2. liga, seconda divisione nel campionato ceco di calcio\nInsieme a Slavia Praga e Sparta Praga \u00e8 fra le compagini calcistiche pi\u00f9 popolari della nazione.\nI colori sociali della squadra sono il rosso ed il bianco.\nStoria.\nIl club viene fondato il 14 gennaio 1913 da Cirillo Lacin; nel 1926 arrivano i primi successi, tra cui il titolo di campione dei dilettanti della Cecoslovacchia.\nDopo la seconda guerra mondiale, il club \u00e8 rinominato in \"SK Zidenice Zbrojovka Brno\".\nNel 1960 partecipa alla Coppa delle Coppe, ma il maggior successo arriva nella stagione 1978-1979, quando, sotto la guida di Josef Masopust, il club ha vince per la prima e unica volta il campionato cecoslovacco.\nDopo una serie di successi, nel 1983 il club entra in un periodo di crisi, culminata con la retrocessione in seconda divisione. Solamente dopo sei stagioni il club ritorna in massima serie, sotto la guida di Francesco Cipra. Dopo due anni in massima serie, il club retrocede di nuovo in seconda divisione. \nNel 1991 il club viene acquistato dall'imprenditore Lubomir, che rinomina la societ\u00e0 in \"FC Boby Brno\".\nDalla met\u00e0 degli anni '90 la squadra si risolleva e nel 1994-1995 raggiunge il terzo posto nella 2. liga ceca e dunque la promozione nella massima divisione nazionale. Lubomir mette a disposizione fondi che permettono al club di acquistare Viliam Vidumsk\u00fd, Jan Marosi e Lubos Pribyl; in questo periodo la squadra partecipa anche alla Coppa Intertoto.\nNel 2002 la squadra viene ribattezzata con il nome \"1.Fc Brno\" e nel 2010 assume il nome attuale.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "1047943", "revid": "110157", "url": "https://it.wikipedia.org/wiki?curid=1047943", "title": "Norberg (comune)", "text": "Norberg \u00e8 un comune svedese di 5.706 abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima."}
{"id": "1047953", "revid": "74801", "url": "https://it.wikipedia.org/wiki?curid=1047953", "title": "V\u00e4ster\u00e5s (comune)", "text": "V\u00e4ster\u00e5s \u00e8 un comune svedese di abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima, capoluogo della contea.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1047981", "revid": "110157", "url": "https://it.wikipedia.org/wiki?curid=1047981", "title": "Kungs\u00f6r (comune)", "text": "Kungs\u00f6r \u00e8 un comune svedese di 8.087 abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1048008", "revid": "1543377", "url": "https://it.wikipedia.org/wiki?curid=1048008", "title": "Ferrari Mondial", "text": "La Ferrari Mondial \u00e8 un'automobile prodotta dalla casa automobilistica italiana Ferrari tra il 1980 ed il 1993.\nSviluppo.\nMondial 8.\nLa Dino 308 GT4 non aveva avuto il successo sperato, secondo Enzo Ferrari, non per l'impostazione meccanica come coup\u00e9 2+2 con motore centrale ma per il design realizzato da Bertone. Per questo motivo venne proposta, nel 1980, la realizzazione di una nuova vettura, denominata \"Mondial 8\".\nLa denominazione Mondial era dedicata alla vittoria nel campionato mondiale di F1 dell'anno precedente, come gi\u00e0 fatto per un celebre modello degli anni cinquanta.\nQuesta volta la realizzazione del design venne affidata alla Pininfarina. L'estetica della Mondial, anche se impostata per una vettura 2+2, si distanziava dalla forma a \"cuneo\" della 308 GT4, in quanto aveva una linea meno aggressiva molto pi\u00f9 adatta ad un'auto 4 posti. Per la prima volta compaiono le grosse griglie laterali, che in seguito verranno adattate anche sulla Ferrari Testarossa.\nLa Mondial fu una delle prime world car della Ferrari, con un telaio tubolare, un passo allungato, motore trasversale, sospensioni indipendenti, cinque marce, e un innovativo telaio a retrotreno removibile per facilitare le operazioni di meccanica (tecnica poi adoperata sulle Ferrari successive).\nL'abitacolo elegante e ben definito montava dei nuovi inserti in plastica e pulsanti elettrici a rimpiazzo delle levette meccaniche a tirante. Completavano il tutto 4 sedili in pelle Connolly, un computer di bordo e un sistema di accensione elettronico Marelli Digiplex.\nL'auto adottava un motore motore V8 di 2926 cm\u00b3 da 214\u00a0CV derivato da quello della Ferrari 308 GTB abbinato ad un'alimentazione ad iniezione Bosch K-Jetronic. La velocit\u00e0 massima \u00e8 di 220\u00a0km/h.\nPer adeguarsi alle severe normative anti inquinamento, la versione di esportazione per i mercati svizzero e statunitense adott\u00f2 una pi\u00f9 bassa compressione e un catalizzatore che ne abbassava la potenza. Inoltre le vetture destinate al mercato americano, sempre per rispettare le norme di omologazione locali, avevano i paraurti pi\u00f9 sporgenti e le luci di ingombro laterali. Il freddo impatto per le versioni da esportazione, unito a guasti ricorrenti dell'impianto elettrico nei primi modelli, portarono gli ingegneri e i tecnici Ferrari a sperimentare sulla successiva versione della Mondial il propulsore 4 valvole a cilindro derivato dalle vetture di Formula 1.\nDella Mondial 8 furono costruite solo 703 unit\u00e0 (di cui 145 con la guida a destra). Le primissime versioni erano monospecchio e avevano le griglie laterali nere, soluzione poi abbandonata in favore del doppio specchietto esterno e le griglie in tinta con la carrozzeria. Non fu prodotto nessun esemplare cabriolet della Mondial 8 (solo a partire dalla successiva versione \"Quattrovalvole\" si vide la versione spider), e tutte le 703 unit\u00e0 della prima serie avevano il tettuccio apribile elettricamente, oltre alla chiusura centralizzata e alla regolazione elettrica degli specchietti retrovisori, nonch\u00e9 apertura elettrica dei 3 cofani (l'anteriore, con la ruota di scorta ed alcuni servizi, il centrale con il vano motore e il capiente, per una Ferrari, portabagagli posteriore). Rilevante anche il fatto di essere la prima Ferrari V8 stradale ad iniezione, oltre ad essere la prima ad adottare il telaio posteriore smontabile per facilitare la rimozione del propulsore. La fabbricazione della Mondial 8 era artigianale, per questo motivo la stessa Ferrari, nella sua pagina ufficiale dedicata a questo modello, avverte che le caratteristiche tecniche e le dimensioni ufficiali sono indicative.\nVersioni.\nMondial Quattrovalvole.\nNel 1982 viene lanciata la Mondial Quattrovalvole, ovvero la versione con lo stesso motore della precedente serie 8 ma con nuova testata a 32 valvole. La potenza cresceva a 240\u00a0CV e le prestazioni miglioravano globalmente. La velocit\u00e0 massima \u00e8 di 240\u00a0km/h. Dal punto di vista estetico e telaistico, l'auto era pressoch\u00e9 identica alla Mondial 8.\nL'interno del Mondial Quattrovalvole \u00e8 per\u00f2 diverso. La plancia centrale e il tunnel furono ridisegnati per alloggiare nuovi pulsanti e un impianto elettrico migliorato. Cambiava anche l'alloggiamento del computer di bordo e la sede dell'autoradio ora pi\u00f9 visibile e pi\u00f9 facile da raggiungere dal guidatore. Anche la finitura della selleria, i pannelli e le maniglie interne delle porte furono oggetto di modifiche. Inoltre \u00e8 presente sul cruscotto la scritta cromata \"Quattrovalvole\". Tale interno equipagger\u00e0 la futura versione della Mondial 3.2.\nLa Mondial, con la versione Quattrovalvole, inizi\u00f2 a riscuotere un successo pi\u00f9 ampio per via delle migliorate prestazioni del propulsore. Ma il grande successo, soprattutto negli Stati Uniti d'America (che assorbivano l'80% della produzione), arriv\u00f2 nel 1983 con il lancio della Mondial Quattrovalvole Cabriolet.\nL'assenza del tetto giovava parecchio alla linea e la presenza del telaio tubolare, che limitava la necessit\u00e0 di rinforzi, consent\u00ec di contenere l'incremento di peso in soli 55kg.\nFurono prodotti 1.145 esemplari di Mondial Quattrovalvole in versione coup\u00e9 (di cui 152 con la guida a destra) mentre 629 furono gli esemplari di Mondial Quattrovalvole prodotti in versione Cabriolet (di cui 24 con la guida a destra).\nMondial 3.2.\nNel 1985 la Mondial viene totalmente rinnovata nell'estetica e nella meccanica sia in versione coup\u00e9 e cabriolet. Per eliminare gli ingombranti paraurti e fascioni neri viene disegnato un nuovo frontale e un nuovo paraurti che successivamente equipaggeranno anche la Ferrari 328, Testarossa e GTB/GTS Turbo. Ci\u00f2 determina anche modifiche riguardanti l'intera scocca. La carrozzeria viene alleggerita con cofano posteriore, cofano anteriore e griglie realizzati totalmente in alluminio. Le griglie di aerazione sono state realizzate invece in materiale composito facile da rimuovere per la manutenzione del canale di alimentazione dell'aria. I rivestimenti delle portiere e i telaietti interni vengono snelliti, mentre gli interni sono simili alla versione Quattrovalvole.\nNelle ultime e rare versioni fine serie (1988) il sistema elettrico (che presentava gi\u00e0 risolti i problemi delle prime versioni) diventa ancora pi\u00f9 sicuro, grazie alla scomparsa dell'antiquato computer di bordo.\nInoltre l'auto presenta per la prima volta su una Ferrari un innovativo sistema ABS. Erano presenti inoltre come optional il tettuccio elettrico e cerchi da 16 pollici in magnesio.\nDal punto di vista tecnico le maggiori novit\u00e0 erano concentrate nel motore, la cui cilindrata fu portata a 3185\u00a0cm\u00b3. Grazie alla potenza di 270 CV, la Mondial 3.2 \u00e8 in grado di raggiungere la velocit\u00e0 massima di 250\u00a0km/h. L'accensione dell'auto viene affidata alla nuova unita singola Marelli Microplex.\nLe versioni americana e svizzera erano dotate di molto pi\u00f9 equipaggiamento elettronico, ossia di una centralina con sonde lambda e catalizzatore Jetronic adibito alla gestione della miscela benzina/aria per evitare un calo prestazionale.\nLa Mondial e la 328 rappresentano le ultime autovetture V8 di Maranello dotate di motore trasversale centrale. Il motore trasversale presenta il vantaggio di poter essere manutenzionato, e tagliandato in sede senza la rimozione totale del motore (come nei modelli successivi), con un costo contenuto. Anche le parti meccaniche e i ricambi delle due risultano di facile reperibilit\u00e0, portando cos\u00ec le vetture ad essere definite dal celebre magazine Forza come le vetture pi\u00f9 abbordabili e gestibili di Maranello.\nQuesta vettura \u00e8 legata ad un evento particolare: il 4 giugno del 1988 il papa Giovanni Paolo II visit\u00f2 gli stabilimenti Ferrari. Enzo Ferrari era malato e pot\u00e9 avere con il pontefice solo un colloquio telefonico. Il santo pontefice, al di fuori da ogni protocollo, chiede che gli venga fornita un'automobile Ferrari per salutare i fedeli che si trovavano lungo la pista di Fiorano. Il suo desiderio viene rapidamente esaudito. La vettura fornita fu una Mondial cabriolet e venne guidata dal figlio di Enzo Ferrari, Piero Ferrari. L'immagine del papa sulla Mondial fece rapidamente il giro del mondo.\nFurono prodotti 987 esemplari di Mondial 3.2 in versione coup\u00e9 (di cui 91 con la guida a destra) mentre furono prodotti 810 esemplari in versione Cabriolet (di cui 57 con la guida a destra).\nMondial T.\nAl Salone dell'automobile di Ginevra, a marzo del 1989, fu presentata la Mondial T. Questo modello ospita il nuovo motore montato in posizione longitudinale e l'innovativo cambio trasversale (da qui il nome T) progettati per equipaggiare la Ferrari 348 che verr\u00e0 lanciata sul mercato 6 mesi dopo.\nLa cilindrata del motore \u00e8 di 3.405\u00a0cm\u00b3 (con un alesaggio di mm 85 e una corsa di mm 75) e la potenza \u00e8 di 300\u00a0CV a 7.200 giri/minuto (con una coppia motrice massima \u00e8 di 33 kgm a 4.200 giri/minuto).\nCon questo nuovo motore, la Mondial T (prodotta sempre in versione coup\u00e9 e cabriolet), raggiunge i 100\u00a0km/h in 6,3 secondi e fa registrare una velocit\u00e0 massima di 257\u00a0km/h, mantenendo un'eccellente facilit\u00e0 di guida.\nComplice dell'aumento delle prestazioni fu anche il nuovo sistema di accensione e iniezione elettronica Bosch Motronic 2.5 che sostitu\u00ec il sistema meccanico K-Jetronic. Il nuovo motore longitudinale, anzich\u00e9 trasversale, oltre che migliorare l'efficienza degli scarichi permise di abbassare il baricentro della vettura di 12\u00a0cm;. Il comando elettronico delle sospensioni era a taratura variabile nelle modalit\u00e0 Soft, Auto (una centralina adatta le sospensioni a seconda del fondo stradale) e Hard. Il cambio divenne trasversale, con frizione bidisco posteriore a sbalzo.\nAnche l'estetica fu modificata con una griglia dell'aria rimpicciolita e abbassata (cosa che alcuni appassionati non gradirono) e i paraurti pi\u00f9 avvolgenti. I passaruota presentavano delle linee pi\u00f9 bombate e le maniglie apriporta sono in tinta con la carrozzeria. Anche gli interni furono ridisegnati con uno stile pi\u00f9 sobrio con una nuova plancia, un nuovo tunnel centrale, nuovi sedili e un nuovo volante.\nUna delle ultime evoluzioni della Mondial era la Valeo, dotata di un innovativo cambio a frizione elettronica (quindi pedale assente) che permetteva di cambiare marcia senza alcuna pressione o presenza della frizione.\nLa Ferrari decise di esportare poche Mondial T. Si contano circa 43 esemplari negli Stati Uniti, dove la coup\u00e9 divenne molto rara e costosa per diversi anni successivi alla morte di Enzo Ferrari. Una delle ultime T coup\u00e9 compare in una colorazione nera nel video test della trasmissione Motorweek.\nLa produzione cess\u00f2 definitivamente nel 1993 e con essa termin\u00f2 anche la produzione di Ferrari \"2+2\" con motore V8. Pu\u00f2 essere considerata sua erede la 456 GT, equipaggiata per\u00f2 da un pi\u00f9 classico (per la produzione Ferrari) V12 montato anteriormente. Di fatto la 456 GT era la pi\u00f9 diretta discendente della 412, uscita di listino qualche anno prima. Pi\u00f9 simile alla Mondial T si pu\u00f2 considerare la California del 2008.\nFurono prodotti 858 esemplari di Mondial T in versione coup\u00e9 (di cui 51 con la guida a destra) mentre furono prodotti 1.010 esemplari di Mondial T in versione Cabriolet (di cui 45 con la guida a destra).\nSecondo una classifica datata Aprile 2017 stilata da Autoscout (elenco dal 1\u00ba al 10\u00ba posto delle auto pi\u00f9 richieste) e riportata da tutti i principali siti automobilistici e non, la Ferrari Mondial \u00e8 al 1\u00ba posto tra le auto pi\u00f9 sottovalutate del passato ed oggi pi\u00f9 ricercate, segue al 2\u00ba posto la Maserati Biturbo ed al 3\u00b0 la Ferrari Dino GT4.\nMondial Moneytron.\nA ribadire le ottime prestazioni e tenuta di strada dell'auto, nel 1989 2 esemplari di Mondial 3.2 elaborati a 340\u00a0CV vennero utilizzati dal team Moneytron per la 24 Ore di Spa. Le due Mondial erano guidate da Bertrand Gachot, Harald Huysman e Keke Rosberg."}
{"id": "1048022", "revid": "110157", "url": "https://it.wikipedia.org/wiki?curid=1048022", "title": "K\u00f6ping (comune)", "text": "K\u00f6ping \u00e8 un comune svedese di 24.855 abitanti, situato nella contea di V\u00e4stmanland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1048116", "revid": "123456335", "url": "https://it.wikipedia.org/wiki?curid=1048116", "title": "610 (programma radiofonico)", "text": "610 (sei uno zero) \u00e8 un programma radiofonico in onda da giugno 2003 su Rai Radio 2, ideato da Lillo &amp; Greg con Fabrizio Trionfera, che ne \u00e8 stato coautore e regista fino a giugno 2015. Da settembre 2005 Lillo &amp; Greg sono stati affiancati nella conduzione da Alex Braga, cui nel 2019 \u00e8 subentrata Carolina Di Domenico. Dal giugno 2015 sono succeduti alla regia Peppe Verdel e poi Cristian Manfredi.\nCuratori per conto della Rai sono stati Cristiana Merli, Cecilia Di Gennaro, Lucia Mosca e Angelica Scian\u00f2.\nAlla trasmissione collaborano anche Stefano Frosi, Massimo Bagnato, Paola Minaccioni,Rosanna Sferrazza, Caterina Guzzanti, Virginia Raffaele, Valentina Paoletti, Federica Cifola, Francesca Manzini, Carlo D'Alatri, Nino Frassica, Chiara Sani, Marco Marzocca, Lallo Circosta, Emanuela Fanelli, Alberto \"Magico\" Alivernini, Andrea Perroni, Valerio Lundini, Fabio Morici e Simone Colombari. La sigla \u00e8 composta da Greg e Attilio Di Giovanni.\nNel 2011 il passaggio dalla radio all'immagine \u00e8 stato replicato, nella sala A del CPRF della Rai di via Asiago 10 a Roma, con lo spettacolo \"610 in 2D\", che \u00e8 stato prima trasmesso in streaming via Internet e in replica su Rai 5.\nSinossi.\nOgni puntata di \"610\" presenta brevi e fulminanti gag, con personaggi, spesso interpretati dagli stessi Lillo &amp; Greg, che vivono situazioni assolutamente surreali, in un nonsenso dal sapore anglosassone e con paradossi esplosivi. Il tutto \u00e8 coordinato dalla conduzione degli stessi Lillo &amp; Greg fino all'estate 2005, da Alex Braga da settembre 2005 all'estate 2019, e Carolina Di Domenico da settembre 2019, e alternato a brani musicali.\n\"610\" dal vivo.\n\"610 in 2D\".\nIl 13 dicembre 2010 \"610\" viene trasmessa per la prima volta dalla \"Sala A\" di via Asiago in Roma, in diretta su Radio, Web ed in lieve differita sul canale TV Rainews. Inedita versione serale e dal vivo per il programma radiofonico di Lillo &amp; Greg ed Alex Braga. \"610 in 2D\" \u00e8 pensato per far vedere al pubblico ci\u00f2 che alla radio si pu\u00f2 soltanto ascoltare. Cast: Nino Frassica, Caterina Guzzanti, Paola Minaccioni, Federica Cifola, la band dei Blues Willies, Massimo Bagnato, Chiara Sani, Simone Colombari, Virginia Raffaele, regia di Fabrizio Trionfera. Radio 2 replica il 1\u00ba marzo 2011 la diretta radio e in streaming del nuovo live di \"610-Sei Uno Zero in 2D\" sempre dalla sala A. Il 4 marzo 2011 lo spettacolo viene trasmesso in TV su Rai 5. L'appuntamento con la trasmissione live di \"610\" diventa mensile. Il 7 novembre 2011 alle ore 21 Lillo e Greg ed Alex Braga trasmettono \"610\" Live dal teatro Valle occupato con la regia di Fabrizio Trionfera.\n\"610 dieci\".\nPer celebrare l'anniversario dei dieci anni del programma il 17 maggio 2013 tutti i protagonisti e i comprimari della trasmissione hanno partecipato ad uno spettacolo dal vivo con la regia di Fabrizio Trionfera e messo in onda da Radio 2 in diretta e successivamente in replica su Rai 3."}
{"id": "1048121", "revid": "2224701", "url": "https://it.wikipedia.org/wiki?curid=1048121", "title": "Strada statale 156 dei Monti Lepini", "text": "La strada statale 156 dei Monti Lepini (SS 156), ora anche strada regionale 156 dei Monti Lepini (SR 156), \u00e8 un'importante strada statale e regionale italiana che collega i capoluoghi di Frosinone e Latina.\nStoria.\nLa strada statale 156 venne istituita nel 1953 con il seguente percorso: \"Innesto con la SS. n. 6 presso Frosinone - Prossedi - Latina.\"\nIn seguito al decreto legislativo n. 112 del 1998, dal 1\u00ba febbraio 2002 la gestione della tratta Priverno-Sezze \u00e8 passata alla Regione Lazio, che poi ha devoluto le competenze alla Provincia di Latina per le tratte territorialmente competenti; dal 5 marzo 2007 anche la societ\u00e0 Astral ha acquisito la titolarit\u00e0 di concessionario del tratto laziale.\nSuccessivamente alla sua destatalizzazione, \u00e8 stato inaugurato dal 2009 al 2015 un nuovo tracciato che superasse le criticit\u00e0 del precedente (attraversamento di piccoli centri abitati) tra Roccasecca dei Volsci, Priverno dove innescava anche la strada statale 609 Carpinetana e Sezze.\nPercorso.\nIl suo tracciato \u00e8 tipico di una strada ad alta percorrenza. Ha inizio dal quadrivio con la strada statale 6 Via Casilina e la strada statale 155 di Fiuggi a nord-ovest di Frosinone, di cui rappresenta il braccio meridionale, e prosegue verso sud permettendo di raggiungere i principali comuni della zona dei monti Lepini senza attraversarne i centri abitati.\nPercorrendola \u00e8 possibile raggiungere Ceccano (sia mediante la strada statale 156 dir dei Monti Lepini, sia mediante la strada statale 637 dir di Frosinone e di Gaeta), Patrica, Giuliano di Roma, Prossedi, Priverno (nel cui territorio comunale si diparte la strada statale 699 dell'Abbazia di Fossanova in direzione di Terracina) e Sezze. All'intersezione con la strada statale 7 Via Appia entra nel territorio comunale di Latina e arriva nel centro della citt\u00e0 dopo pochi chilometri.\nStrada statale 156 dir dei Monti Lepini.\nLa strada statale 156 dir dei Monti Lepini (SS 156 dir), ora anche strada regionale 156 dir dei Monti Lepini (SR 156 dir), \u00e8 un'importante strada statale e regionale italiana.\nFunge da collegamento tra la strada statale 156 dei Monti Lepini e Ceccano. Ha inizio nel territorio comunale di Patrica, dalla stessa strada statale 156 dei Monti Lepini, e prosegue verso Ceccano toccando alcune delle sue frazioni.\nIn seguito al decreto legislativo n. 112 del 1998 la gestione \u00e8 rimasta all'ANAS e passata anche alla Regione Lazio, che ha poi ulteriormente devoluto le competenze alla Provincia di Frosinone; dal 5 marzo 2007 anche la societ\u00e0 Astral ha acquisito la titolarit\u00e0 di concessionario del tratto laziale."}
{"id": "1048124", "revid": "120675353", "url": "https://it.wikipedia.org/wiki?curid=1048124", "title": "Antesterie", "text": "Le Antesterie erano delle feste celebrate in onore di Dioniso, in ambiente ionico-attico, che avevano a che fare direttamente col piacere del vino e con il \"fiorire primaverile\". Questi giorni di festa cadevano infatti nel mese di Antesterione (a cavallo fra febbraio e marzo) con l'avvicinarsi della primavera. Ad Atene venivano chiamate \"antiche Dionisie\" per distinguerle dalle \"grandi Dionisie\" pi\u00f9 recenti e introdotte infatti da Pisistrato nel VI secolo a.C.\nDescrizione.\nAd Atene le feste duravano tre giorni, dall'11 al 13 di Antesterione (mese che prendeva il nome da queste feste), chiamati \"apertura delle giare\" (\u03a0\u03b9\u03b8\u03bf\u03af\u03b3\u03b9\u03b1 , \"Pitho\u00edgia\"), \"boccali\" (\u03a7\u03cc\u03b5\u03c2, \"Ch\u00f3es\") e \"pentole\" (\u03a7\u03cd\u03c4\u03c1\u03bf\u03b9, \"Ch\u00fdtroi\"). Si tenevano presso il santuario di Dioniso \u1f10\u03bd \u039b\u03af\u03bc\u03bd\u03b1\u03b9\u03c2 (\"en Limnais\", \"alle paludi\") e iniziavano ufficialmente al tramonto, quando si onorava il dio con le prime libagioni.\nPrimo giorno, \"\u03a0\u03b9\u03b8\u03bf\u03af\u03b3\u03b9\u03b1 (apertura dei vasi)\".\nDurante il primo giorno si assaggiava il vino pigiato in autunno: veniva spillato ed assaggiato solo durante le Antesterie; era previsto anche e soprattutto un sacrificio di questo vino (libagione) per farlo assaggiare al dio. Contenti della miscela si inneggiava al dio con immensa gioia ed ebbrezza.\nIn questi giorni avevano luogo anche agoni veri e propri di bevute di vino con il proprio boccale (anche i bimbi e gli schiavi partecipavano).\nSecondo giorno, \"\u03a7\u03cc\u03b5\u03c2 (brocche)\".\nIl 12 di Antesterione era probabilmente il giorno pi\u00f9 importante delle feste: in un clima di allegria domestica e di ebbrezza, si facevano bevute di vino in tutta la citt\u00e0 usando dei particolari boccali, i \"choes\". Si svolgeva una gara di bevute nel \"thesmotheteion\", guidata dall'arconte re, al termine della quale il vincitore riceveva in premio un otre pieno di vino. Altre gare di bevute, non ufficiali, mettevano in palio dolci e ghirlande; queste ultime venivano successivamente offerte al santuario \"en limnais\" insieme ai boccali intorno ai quali venivano avvolte. Secondi le fonti antiche, la gara avrebbe tratto origine dal mito di Oreste: quando egli giunse ad Atene dopo aver ucciso la madre, il re Pandione (o Demofonte secondo un'altra versione) non lo fece partecipare direttamente alle libagioni in onore di Dioniso, ma mise dei boccali di vino davanti a ciascun convitato, in modo che tutti potessero bere senza che Oreste li contaminasse.\nNel santuario, che apriva solo questo giorno nel corso dell'anno, 14 donne dette \"le venerande\" (\u03b3\u03b5\u03c1\u03b1\u03b9\u03c1\u03b1\u03af, \"gerairai\") celebravano i riti segreti che precedevano la cerimonia del matrimonio sacro tra la moglie dell'arconte re e Dioniso. Questo matrimonio era un rito di fertilit\u00e0, che si teneva nella residenza del re (\"Boukoleion\"), ma rimane oscuro il modo in cui concretamente queste nozze dovevano avvenire: forse la regina giaceva con un'erma oppure il re compariva nella maschera del dio. Questa pratica si riferisce sicuramente al mito di Dioniso e Arianna. Le venerabili danzavano intorno ad un idolo del dio.\nAteneo riferisce che in questo giorno era usanza inviare doni e dare la paga ai maestri, i quali invitavano gli studenti a pranzare con loro.\nTerzo giorno, \"\u03a7\u03cd\u03c4\u03c1\u03b1\u03b9 (pentole)\".\nIl 13 di Antesterione era il giorno delle pentole, nelle quali si cuocevano vari tipi di grano, che venivano poi offerti a Ermes Ctonio soprattutto in ricordo dei morti nel diluvio di Deucalione; si sviluppava un secondo aspetto, pi\u00f9 cupo e in contrasto col giorno precedente: il tema della contaminazione (\"miar\u00e0\"). In questo giorno si credeva che gli spiriti girassero per le citt\u00e0 e contro di essi si compivano alcuni gesti, come ricoprire le porte di pece e masticare spincervino. Il giorno terminava con il grido: \"Andate via, Cari\", oppure: \"Andate via, Chere, sono finite le Antesterie\". Non si sa di preciso quale fosse l'espressione pi\u00f9 antica: nel primo caso sarebbe stato ordine rivolto agli schiavi (i Cari) di tornare in campagna a lavorare, dopo aver partecipato alle feste; nel secondo caso si tratterebbe di un'espressione usata per scacciare gli spirti impuri, le Chere, che per\u00f2 non \u00e8 un'usanza attestata per Atene.\nVi \u00e8 qui un'associazione fra cibo primitivo e cibo dei morti, nel senso di cibo consumato dagli antenati. Ai morti viene infatti offerta la cosiddetta \"pansperm\u00eca\" (\u03c0\u03b1\u03bd\u03c3\u03c0\u03b5\u03c1\u03bc\u03af\u03b1), una torta impastata col \"seme di ogni pianta\" (che \u00e8 appunto il significato letterale della parola greca). Una sorta di equivalente cristiano della \"pansperm\u00eca\" sarebbero da considerarsi i \"k\u00f2llyba\" (neutro plurale greco, \u03ba\u03cc\u03bb\u03bb\u03c5\u03b2\u03b1, \"pasticcetti\"). Il nome deriva dalla parola k\u00f2llybos (\u03ba\u03cc\u03bb\u03bb\u03c5\u03b2\u03bf\u03c2) che era il chicco di grano utilizzato per pesare l'oro, e pi\u00f9 tardi questa parola veniva utilizzata per definire una moneta che equivaleva ad 1/4 delle monete di bronzo. Gli ingredienti di questi cibi sono ricchi di simbologia. Le mandorle rappresenterebbero le ossa nude; la melagrana simboleggerebbe il ritorno del corpo nella terra; l'uva passa, l'idea che la morte non sia cos\u00ec amara. Il grano, invece, \u00e8 il simbolo della resurrezione.\nLa \"k\u00f2llyba\" non manca mai in tutte le cerimonie funebri della Grecia odierna, dove c'\u00e8 l'abitudine di ricoprirla con zucchero a velo.\n\u00c8 stato proposto che nel terzo giorno delle Antesterie, o nel passaggio dal secondo al terzo giorno, si svolgessero le Aiora, una festa in cui si ricordava la morte di Erigone, suicidatasi dopo che il padre Icario era stato ucciso dai pastori che credevano di essere stati avvelanati dal vino che egli aveva introdotto. Le Aiora sono ricordate in un frammento di Callimaco insieme a \u03a0\u03b9\u03b8\u03bf\u03af\u03b3\u03b9\u03b1 e \u03a7\u03cc\u03b5\u03c2, ma gli studiosi moderni non sono concordi nell'associare Aiora e Antesterie.\nDurante il terzo giorno si svolgeva anche l'agone delle Pentole, una gara tra attori comici il cui vincitore poteva partecipare alle successive Grandi Dionisie. Questa gara fu ripristinata da un decreto di Licurgo tra il 350 e il 325 a.C., ma non \u00e8 noto quando fu istituita per la prima volta; non era per\u00f2 una parte originarie delle feste, poich\u00e9 le Grandi Dionisie erano pi\u00f9 recenti delle Antesterie."}
{"id": "1048125", "revid": "78273", "url": "https://it.wikipedia.org/wiki?curid=1048125", "title": "FC Boavista", "text": ""}
{"id": "1048126", "revid": "3115", "url": "https://it.wikipedia.org/wiki?curid=1048126", "title": "Ferrara Balloons Festival", "text": "Il Ferrara Balloons Festival \u00e8 un festival organizzato dalla Provincia e dal Comune di Ferrara dedicato alle mongolfiere e al mondo dell'aria. Si svolge dal 2005 nel Parco urbano Giorgio Bassani, in settembre.\nIl festival.\nLa manifestazione, col passare delle edizioni, \u00e8 divenuta l'evento pi\u00f9 importante d'Italia e uno fra i pi\u00f9 importanti nel mondo per il settore del volo aerostatico, tanto da richiamare nell'edizione 2012 circa 120.000 spettatori e turisti a Ferrara.\nSono circa 50 gli equipaggi tradizionali, italiani e stranieri, da Europa, Russia, Stati Uniti che prendono parte all'iniziativa e dieci le \"Special Shapes\", ovvero mongolfiere dalle forme pi\u00f9 strane e divertenti.\nEdizioni.\nDopo le prime due edizioni nel 2005 e nel 2006 di pochi giorni ciascuna (durate rispettivamente tre e quattro giorni), che hanno comunque visto una partecipazione massiccia di pubblico e ospiti, dal 2007 ogni edizione del festival dura dieci giorni. Nel 2017 il Ferrara Balloons Festival \u00e8 giunto alla sua tredicesima edizione.\nVillaggio dell'Aria.\nAll'interno del Parco Urbano \u00e8 allestita una vasta area verde di 23.000 metri quadrati chiamata \"Villaggio dell'Aria\", il cuore pulsante di tutto il Festival. Nel Villaggio dell'Aria prendono vita anche le attivit\u00e0 non legate al mondo delle mongolfiere come il \"Villaggio dello Sport\" interamente dedicato alla pratica di diverse attivit\u00e0 sportive, \"La Citt\u00e0 Magica\" (ricostruzione di un villaggio rinascimentale curata dal Rione Santo Spirito dell'Ente Palio di Ferrara), lo stand promozionale interattivo dell'Aeronautica Militare, spettacoli e concerti dal vivo, l'area ristoro e stand gastronomici, l'infopoint, il noleggio bici e il Balloons Store che vende gadget del festival.\nVoli in mongolfiera.\nIl festival offre due modalit\u00e0 di volo sulle mongolfiere:\nAttivit\u00e0 volovelistiche.\nOltre ai voli in mongolfiera vengono anche offerte attivit\u00e0 volovelistiche all'Aeroporto di Ferrara:\nAttivit\u00e0 scolastiche.\nIl Ferrara Balloons Festival organizza differenti attivit\u00e0 per gli istituti scolastici: percorsi didattici per gli alunni delle scuole elementari e medie, educazione fisica all'aria aperta e stage formativi per gli studenti delle scuole superiori.\nBalloons Festival in Tour.\nNei mesi precedenti la manifestazione, il Festival fa tappa in alcune tra le principali citt\u00e0 italiane ed estere. Per la promozione e la divulgazione della manifestazione, durante tutte le tappe del \"Balloons Festival in Tour\" vengono distribuiti gadget, brochure e materiale informativo.\nNight Glow.\nAlla sera gli aerostati, ancorati al suolo, vengono illuminati al fine di creare suggestivi effetti luminosi grazie ai fuochi delle mongolfiere che illuminano il cielo di Ferrara, sopra il Parco Urbano.\nLo svolgimento di questo evento \u00e8 strettamente legato alle condizioni climatiche.\nEsibizione delle Frecce Tricolori.\nLa \"Pattuglia Acrobatica Nazionale\" si \u00e8 esibita durante le edizioni 2007, 2008 e 2010 2018 del Balloons Festival nel cielo sovrastante l'Aeroporto di Ferrara e un aereo come quello da loro utilizzato era in mostra statica al \"Villaggio dell'Aria\". Oltre all'airshow tenutosi nel secondo weekend della manifestazione, \u00e8 stato effettuato anche un sorvolo del centro storico a bassissima quota durante il primo fine settimana dell'edizione 2007. Restrizioni al bilancio dell'Aeronautica Militare per il 2009 avevano ridotto il programma delle esibizioni delle Frecce Tricolori e la tappa a Ferrara non era stata messa in calendario per quella stagione."}
{"id": "1048127", "revid": "124738773", "url": "https://it.wikipedia.org/wiki?curid=1048127", "title": "London Bridge Is Falling Down", "text": "London Bridge is Falling Down \u00e8 una canzone molto conosciuta nelle scuole materne inglesi che risale circa al 1744.\nIl verso principale \u00e8:\nLa filastrocca \u00e8 spesso usata in un gioco cantato, che esiste in molte forme, con versi addizionali, il pi\u00f9 conosciuto \u00e8 quello dove due giocatori fanno un arco con le braccia mentre gli altri giocatori passano sotto di esso in fila. L'arco \u00e8 poi abbassato quando la canzone finisce e cos\u00ec viene \"catturato\" un giocatore.\nTesto della canzone.\nNella sua forma originale (ci sono molte versioni), il testo della canzone \u00e8 il seguente:\nVersi alternativi.\nAltri versi usati sono questi:\nStoria.\nIl primo riferimento alla filastrocca compare in una rappresentazione del 1659 e si hanno testimonianze che sia associata ad un gioco per bambini nel 1720. Il primo testo conosciuto \u00e8 datato poco dopo: appare in \"Tommy Thumb's Pretty Song Book\" all'incirca nel 1744. \u00c8 probabile che in questo periodo la filastrocca fosse gi\u00e0 molto conosciuta. La filastrocca deve avere avuto precedenti ben pi\u00f9 antichi. Nel 1013, il London Bridge fu fatto bruciare da re Edredo d'Inghilterra e dal suo alleato norvegese Olav II nel tentativo di dividere l'esercito degli invasori danesi di re Svein Haraldsson. L'evento fu registrato nella \"Saga di Olav Haraldson\" composta nel 1225 circa da Snorri Sturluson. Snorri cita estratti di uno scritto di un poeta scandinavo, Ottar Svarte, includendo i seguenti passaggi:\nQuesta versione forse nasce nel 1269, quando Enrico III garant\u00ec la propriet\u00e0 del ponte alla regina Eleonora. Lei era la \"signora bionda\" famosa per spendere le rimanenze dei ricavi del passaggio del London Bridge per il mantenimento della struttura.\nSignificato.\nIl significato della canzone \u00e8 sconosciuto. Molto probabilmente, indica le molte difficolt\u00e0 apparse nel costruire il London Bridge: i ponti pi\u00f9 vecchi di Londra furono effettivamente \"sciacquati via\" prima che un ponte resistente fosse costruito.\nAltri media.\nLa canzone appare anche nel manga Record of Ragnarok dove viene cantata da Jack lo Squartatore. \nViene canticchiata pi\u00f9 volte dal personaggio Amelie nel videogioco \"Death Stranding\". "}
{"id": "1048132", "revid": "384473", "url": "https://it.wikipedia.org/wiki?curid=1048132", "title": "Heereswaffenamt", "text": "Heereswaffenamt (talvolta scritto WaffenAmt, abbreviato in WaA) \u00e8 il nome che aveva nella Germania tra le due guerre mondiali l'agenzia per gli armamenti dell'esercito del Reich, organizzata in un centro per la ricerca e lo sviluppo del potenziale bellico - armi, munizioni e forze militari.\nStoria.\nFondata l'8 novembre 1919 come \"Waffenamt\", cambi\u00f2 nome il 5 maggio 1922 in \"Heereswaffenamt\" e fu l'ente che rilasci\u00f2 il brevetto di fabbricazione della pistola Walther P38.\nIl compito di sovrintendere al gigantesco processo di riarmo della Germania alla vigilia della seconda guerra mondiale fu affidato all'Heeresabnahmestelle, una sezione dell'esercito conosciuta anche come Abnahme e creata in funzione dell'Heereswaffenamt.\nNell'anno 1940 l'Abnahme contava venticinquemila effettivi, suddivisi in cinque dipartimenti e sedici aree di ispezione, integrati da personale locale selezionato appositamente e assegnato all'assistenza degli ispettori della Waffenamt durante la verifica dei manufatti. A met\u00e0 del 1944 circa ottomila degli ispettori Abnahme furono disimpegnati dall'agenzia per essere inviati sui fronti di guerra.\nResponsabile della verifica e dell'accettazione di ogni tipo di arma, equipaggiamento, munizioni pronti per essere distribuiti alla Wehrmacht era l'Heeres-Abnahmewesen. I test sui materiali venivano condotti secondo dettagliati protocolli preparati dai diversi dipartimenti Waffenprufamter (WaPruf) e denominati Technische Lieferbedingungen (TLs).\nGi\u00e0 all'inizio del 1935, con il passaggio dalla Reichswehr alla Wehrmacht, gli ufficiali Waffenamt addetti alle ispezioni nel quadro del programma di riarmo venivano sottoposti ad un particolare programma di qualificazione tecnica.\nQuando la fase finale del programma di riarmo giunse al suo culmine, i dipartimenti di ispezione della Waffenamt iniziarono a operare capillarmente sul territorio posizionandosi in ciascuna azienda bellica attiva in Germania e i cui titolari vennero sollecitati ad incrementare la produzione industriale.\nIn vista del nuovo impegno produttivo fu organizzato a beneficio degli industriali del settore un corso di quattro settimane all'Heereswaffenmeisterschule, vera e propria scuola per costruttori di strumenti bellici. Al termine del corso aveva luogo un test al quale erano sottoposti gli ispettori tecnici che potevano, superandolo, migliorare la propria posizione gerarchica e raggiungere il grado di Oberleutnant (tenente). L'approssimarsi (anno 1939) dell'inizio del conflitto mondiale garant\u00ec loro un'anticipata chiusura del \"training\" ed una promozione al rango di ispettore tecnico di prima classe, equivalente al grado di Hauptmann (capitano).\nAl termine dell'ispezione dei materiali e delle armi, un particolare codice WaffenAmt veniva apposto sulle parti dell'arma (spesso un codice per ogni parte, che se veniva quindi prodotta da un subcontractor presentava codice di produzione e codice WaffenAmt diverso)."}
{"id": "1048133", "revid": "320578", "url": "https://it.wikipedia.org/wiki?curid=1048133", "title": "WaffenAmt", "text": ""}
{"id": "1048134", "revid": "29727", "url": "https://it.wikipedia.org/wiki?curid=1048134", "title": "Threskiornis aethiopica", "text": ""}
{"id": "1048136", "revid": "438678", "url": "https://it.wikipedia.org/wiki?curid=1048136", "title": "Modello ISO/OSI", "text": ""}
{"id": "1048138", "revid": "228587", "url": "https://it.wikipedia.org/wiki?curid=1048138", "title": "Principato di Vladimir-Suzdal'", "text": "Il Principato di Vladimir-Suzdal', anche conosciuto come Granducato di Vladimir-Suzdal' (Russo: \u0412\u043b\u0430\u0434\u0438\u0301\u043c\u0438\u0440\u043e-\u0421\u0443\u0301\u0437\u0434\u0430\u043b\u044c\u0441\u043a\u043e\u0435 \u043a\u043d\u044f\u0301\u0436\u0435\u0441\u0442\u0432\u043e, \"Vladimiro-Suzdal'skoe knja\u017eestvo\"), o \"Rus' di Vladimir-Suzdal''\" (\u0412\u043b\u0430\u0434\u0438\u0301\u043c\u0438\u0440\u0441\u043a\u043e-\u0421\u0443\u0301\u0437\u0434\u0430\u043b\u044c\u0441\u043a\u0430\u044f \u0420\u0443\u0441\u044c), fu l'organizzazione statale russa pi\u00f9 grande dopo il disgregamento della Rus' di Kiev alla fine del XII secolo. Tradizionalmente ritenuto come la culla della lingua e della tradizione russa, il Principato venne nel XIV secolo a far parte del Granducato di Mosca.\nOrigini.\nIl Principato occupava originariamente un vasto territorio situato a nordest della Rus' di Kiev e delimitato dai fiumi Volga, Oka e Dvina settentrionale. Nell'XI secolo la capitale era Rostov la Grande e le citt\u00e0 principali includevano Suzdal', Jaroslavl' e Belozersk.\nVladimir il Monomaco, al fine di affermare i propri diritti dinastici sul principato, trasfer\u00ec nel 1093, la capitale da Rostov a Suzdal'. Quindici anni dopo fond\u00f2 la citt\u00e0 di Vladimir sul fiume Kljaz'ma, 31\u00a0km a sud di Suzdal'. Suo figlio Jurij Dolgorukij spost\u00f2 nel 1157 il soglio del Principato a Vladimir. A questa decisione si opposero i boiardi delle due precedenti capitali, che si scontrarono apertamente con Jurij. Segu\u00ec una breve guerra civile, terminata con la sconfitta di questi ultimi.\nNella met\u00e0 del XII secolo, poich\u00e9 le terre meridionali della Rus' erano periodicamente sconvolte e razziate dalle invasioni delle popolazioni tatare, si verific\u00f2 una notevole migrazione verso il Principato. Nelle aree precedentemente occupate da boschi, conosciute con il nome di \"Zales'e\", furono costituiti numerosi insediamenti. Mosca, Pereslavl'-Zalesskij, Kostroma, Dmitrov, Jur'ev-Pol'skij, Ksnjatin e Jaropol\u010d-Zalesski furono fondate (sia per le cronache degli storici russi medievali che per le leggende popolari) da Jurij Dolgorukij, il cui soprannome, \"dalle lunghe braccia\", alludeva appunto alla sua destrezza nel manovrare i nuovi avvenimenti politici in tutta la Rus' pur rimanendo a Suzdal'.\nApogeo.\nFu durante il regno di Andrea il Pio, figlio di Jurij, che il Principato raggiunse l'apice del potere politico. Andrea si dimostr\u00f2 un governante estremamente capace e spregiudicato al punto da trattare con disprezzo gli antichi centri di potere, come Kiev. Dopo aver ordinato al suo esercito di bruciare quest'ultima, rifiut\u00f2 nel 1169 il trono offertogli dai boiardi locali, su cui instaur\u00f2 invece il fratello minore. Si insedi\u00f2 quindi a Vladimir, facendola diventare il centro politico pi\u00f9 importante dell'intera Rus', ordinando la costruzione di nuove chiese e monasteri nella citt\u00e0. Andrea fu assassinato da un gruppo di boiardi mentre si trovava nella sua residenza di campagna di \"Bogoljubovo\" nel 1174.\nDopo un breve interregno, Vsevolod III, fratello del defunto sovrano, sal\u00ec al trono del Principato. Continu\u00f2 a seguire il disegno politico del fratello e nel 1203 attacc\u00f2 e sconfisse nuovamente Kiev. I nemici principali di Vsevolod si dimostrarono tuttavia i Principati di Rjazan', i quali tentarono di seminare discordia tra Vladimir e la confinante entit\u00e0 statale turca della Bulgaria del Volga. Dopo numerose campagne militari Rjazan' fu rasa al suolo e i Bulgari furono costretti a pagare tasse al Principato.\nLa morte di Vsevolod, avvenuta nel 1212, precipit\u00f2 lo Stato in un grave conflitto dinastico. Suo figlio minore Costantino, appoggiato dai boiardi di Rostov e da Mstislav il Coraggioso, cacci\u00f2 il legittimo erede al trono, Jurij dalla capitale; solo sei anni dopo, con la morte del fratello, Jurij divenne il nuovo principe di Vladimir. La sua ascesa al trono coincidette con una nuova vittoria sui Bulgari e con l'instaurazione nel Principato di Novgorod del fratello Jaroslav. Il suo regno, tuttavia, fin\u00ec catastroficamente con l'invasione delle Orde mongole guidate da \"Batu Khan\", il quale prese e distrusse Vladimir nel 1238. Le altre citt\u00e0 maggiori del principato subirono analoga sorte.\nIl giogo tataro.\nN\u00e9 Vladimir n\u00e9 le citt\u00e0 vicine riuscirono a resistere all'invasione mongola della Russia. Lo Stato si disgreg\u00f2 presto in undici principati autonomi: Mosca, Tver, Perejaslavl, Rostov, Jaroslavl, Ugli\u010d, Belozersk, Kostroma, Ni\u017enij Novgorod, Starodub sulla Kljazma, e Jurev-Polskij. Tutti riconoscevano formalmente la supremazia del Gran Principe di Vladimir, che veniva nominato dallo stesso Gran Khan di Saraj. Persino Aleksandr Nevskij di Perejaslavl' dovette recarsi nella capitale mongola, Karakorum, al fine di farsi riconfermare il \"jarliq\" ricevuto da Saraj di Gran Principe dal Gran Khan dei tatari.\nAlla fine del secolo, solo le due citt\u00e0 Mosca e Tver' continuarono a contendersi la dignit\u00e0 di sede del Gran Principe (\"Velikij Knjaz\"). I loro governanti, una volta saliti al trono del Principato, non lasciavano pi\u00f9 la loro citt\u00e0 per stabilirsi a Vladimir, ma soltanto per farsi incoronare dal Metropolita e ricevere ufficialmente la nomina dal \"Gran Baskak\" (\"Ulu Baskag\") in rappresentanza di Saraj. Quando Pietro I, metropolita di tutta la Russia, spost\u00f2 il proprio soglio da Vladimir a Mosca nel 1321, risult\u00f2 chiaro a tutti che il Principato di Mosca era succeduto al Principato di Vladimir come centro di potere principale della Russia nord-orientale.\nPrincipi di Vladimir.\nElenco dei Gran Principi, sovrani del Principato di Vladimir-Suzdal'"}
{"id": "1048141", "revid": "102448285", "url": "https://it.wikipedia.org/wiki?curid=1048141", "title": "Maserati Coup\u00e9", "text": "La Maserati Coup\u00e9 (nome in codice \"Tipo M138\"), \u00e8 un'autovettura di tipo gran turismo prodotta dalla casa automobilistica italiana Maserati dal 2002 al 2007, sostituendo la precedente 3200 GT. Il coup\u00e9 e la simile Spyder sono entrambe comunemente conosciute anche come 4200 GT.\nCaratteristiche tecniche.\nQuesta automobile \u00e8 un'evoluzione della 3200 GT, di cui riprende il telaio sul quale per\u00f2 \u00e8 stato collocato un diverso propulsore, lo stesso gi\u00e0 presente sulla Spyder.\nMotore.\nIl motore \u00e8 il Ferrari F136, un otto cilindri a V di 90\u00b0 a carter secco, realizzato in lega d'alluminio, con una cilindrata di 4,2 litri avente la distribuzione a 4 alberi a camme con 32 valvole e la fasatura variabile (VVT) sul lato aspirazione. Inoltre \u00e8 stato usato un trattamento al nikasil per le canne dei cilindri. La potenza massima sviluppata da questa unit\u00e0 \u00e8 di 390 CV (286\u00a0kW), ed il regime massimo di erogazione \u00e8 di 7.500 giri/min. Il motore si contraddistingue per elevati valori di coppia e potenza specifiche.\nRestyling.\nNel 2005 con la \"model year 05\" \u00e8 stato cambiato, attraverso un restyling, il paraurti anteriore e ridisegnato il tunnel centrale.\nMaserati GranSport.\nNel 2005 \u00e8 stata presentata una versione modificata, la \"V8 GranSport\", studiata in galleria del vento e con una potenza aumentata di 10 CV pur avendo mantenuto invariata la cilindrata.\nLa Gransport \u00e8 stata lanciata al salone dell'automobile di Ginevra del 2004 e monta lo stesso motore V8 4,2 litri della coup\u00e9 erogante ora 400 CV. Rispetto alla coup\u00e9 presenta modifiche a livello estetico e meccanico. Esteticamente \u00e8 stata adottata una griglia anteriore pi\u00f9 larga, cromata e a nido d'ape, nuovi cerchi che richiamano quelli delle vetture impegnate nelle gare, nuovi terminali di scarico e alcune nuove tinte. Meccanicamente \u00e8 stata invece modificata la sesta marcia del cambio robotizzato, il \"Cambiocorsa\" unico disponibile, allungata per sfruttare al meglio le doti del motore. La velocit\u00e0 massima toccata dalla Gransport \u00e8 di 290\u00a0km/h.\nNel corso degli anni si sono aggiunte due versioni speciali: la \"90th anniversary\", per celebrare il novantenario della nascita della Maserati, e la \"Contemporary Classic\", di colore rosso, presentata al Motorshow di Bologna a dicembre 2006.\nAttivit\u00e0 sportiva.\nBasandosi sulla coup\u00e9, la Maserati ha sviluppato la \"Trofeo\". Tale modello, progettato per un campionato monomarca, presentava lo stesso propulsore del modello di serie dotato per\u00f2 di una centralina rimappata e di un nuovo impianto di scarico per poter erogare la potenza di 420 CV. Oltre ad essere dotata di nuovi elementi aerodinamici e la dotazione sportiva interna, aveva anche numerose componenti sostituiti con parti in fibra di carbonio e plexiglas per ridurre il peso di 249\u00a0kg. L'accelerazione da 0 a 100\u00a0km/h avveniva in 4 secondi."}
{"id": "1048142", "revid": "287204", "url": "https://it.wikipedia.org/wiki?curid=1048142", "title": "Fotbalov\u00fd Klub Ban\u00edk Most", "text": "Il Fotbalov\u00fd Klub Ban\u00edk Most, noto anche come FK Ban\u00edk Most, FK Most o semplicemente Ban\u00edk Most, in precedenza SIAD Most, \u00e8 una societ\u00e0 calcistica ceca con sede nella citt\u00e0 di Most. Oggi milita nella \"2. liga\", la seconda serie del campionato ceco.\nStoria.\nIl club \u00e8 stato fondato nel 1909 come \"SK Most\", e per i primi anni la divisa consisteva in una maglia bianca con una stella blu e pantaloncini bianchi. Subito dopo la prima guerra mondiale il club aveva come priorit\u00e0 assoluta la costruzione di un campo da calcio dove giocare, l'obiettivo \u00e8 stato raggiunto nel 1921. Ma nel 1938 la squadra cambi\u00f2 campo da gioco in quanto su quello vecchio dovevano essere costruiti degli appartamenti, perci\u00f2 si trasfer\u00ec in un campo aperto dal famoso portiere Franti\u0161ek Pl\u00e1ni\u010dka. Durante la seconda guerra mondiale il club chiuse di nuovo i battenti per poi riaprirli nel 1945 andando a giocare nel campo di un club tedesco appena scomparso (il DSK Br\u00fcx).\nTra gli anni '60 e '80 il club gioca nelle serie minori del campionato cecoslovacco. L'unico fatto degno di nota \u00e8 stata l'apertura del nuovo stadio nel 1961 e per l'occasione arriv\u00f2 la squadra inglese del ; per la cronaca la partita finir\u00e0 1-4 a favore dei britannici.\nNel 1997 \u00e8 stato promosso in seconda divisione. Nella primavera del 2003 \u00e8 stato acquistato dalla societ\u00e0 italiana Siad, modificando il proprio nome in \"FK SIAD Most\". Nella stagione 2004-05 la squadra ha vinto la seconda divisione e ha centrato lo storico obiettivo di essere promossa nella Gambrinus Liga, la massima divisione del campionato ceco. Nel 2005-06 la squadra ha terminato il campionato al decimo posto. Nel 2008 \u00e8 stato rinominata nuovamente \"FK Ban\u00edk Most\"."}
{"id": "1048146", "revid": "1776051", "url": "https://it.wikipedia.org/wiki?curid=1048146", "title": "Compiz", "text": "Compiz \u00e8 un compositing window manager per X Window System. Si tratta in sostanza di un software che gestisce sia l'estetica e il piazzamento delle finestre delle applicazioni sia una serie di effetti che possono essere applicati a tali finestre (a partire da semplici effetti di ombreggiatura fino ad arrivare a complessi effetti tridimensionali).\nStoria.\nIl 24 dicembre del 2009 \u00e8 stato rilasciato un annuncio in cui si dava il via alla riscrittura dell'intero codice di Compiz in C++. Dopo numerosi ritardi il 4 luglio 2010 \u00e8 stata distribuita la versione 0.9.0.\nCaratteristiche.\nCompiz pu\u00f2 prendere il posto di altri \"window manager\" come Metacity in GNOME, KWin in KDE e Xfwm4 in Xfce. In tal modo vengono implementati all'interno dei vari ambienti desktop una serie di effetti come un uso generalizzato delle trasparenze, un sistema per mostrare tutte le applicazioni aperte allo stesso tempo simile al Mission Control di macOS o un selettore di applicazione (ALT-TAB) con anteprime in tempo reale delle finestre. I due effetti pi\u00f9 conosciuti sono la mappatura dei vari desktop sulle facce di un cubo in 3D e le finestre tremolanti come se fossero di gelatina quando vengono spostate.\nForks.\nBeryl.\nBeryl \u00e8 il nome del \"fork\" di Compiz voluto principalmente da una hacker di nome Quinn Storm. La nascita di Beryl \u00e8 stata annunciata il 19 settembre 2006.\nI due progetti hanno comunque continuato a seguire strade parallele specialmente nel funzionamento di base del programma. Per tale motivo nell'aprile 2007 le due comunit\u00e0 hanno deciso di riunire i due progetti lasciando al core del software il nome originale \"Compiz\" ed assegnando all'insieme dei plug-in e delle applicazioni sviluppati dalla comunit\u00e0 il nome \"Compiz Fusion\"."}
{"id": "1048147", "revid": "1305772", "url": "https://it.wikipedia.org/wiki?curid=1048147", "title": "Parlami d'amore", "text": ""}
{"id": "1048151", "revid": "131358", "url": "https://it.wikipedia.org/wiki?curid=1048151", "title": "FC Brno", "text": ""}
{"id": "1048152", "revid": "6066", "url": "https://it.wikipedia.org/wiki?curid=1048152", "title": "Besiktas SK", "text": ""}
{"id": "1048154", "revid": "879165", "url": "https://it.wikipedia.org/wiki?curid=1048154", "title": "Brothers of Destruction", "text": ""}
{"id": "1048155", "revid": "2130303", "url": "https://it.wikipedia.org/wiki?curid=1048155", "title": "Duomo di Lodi", "text": "La basilica cattedrale della Vergine Assunta, comunemente nota come duomo, \u00e8 il principale luogo di culto cattolico della citt\u00e0 di Lodi, in Lombardia, sede vescovile della diocesi omonima.\n\u00c8 una delle chiese pi\u00f9 grandi della Lombardia e il monumento pi\u00f9 antico di Lodi: la prima pietra dell'edificio, infatti, venne simbolicamente posta il 3 agosto 1158, giorno stesso della fondazione della citt\u00e0.\nNel marzo del 1970 papa Paolo VI l'ha elevata alla dignit\u00e0 di basilica minore.\nStoria.\nIn stile romanico, \u00e8 una delle chiese pi\u00f9 vaste dell'intera Lombardia. La prima fase della sua costruzione, per la quale furono probabilmente impiegati molti materiali provenienti dagli edifici dell'antica \"Laus Pompeia\", risale al periodo compreso tra il 1158 ed il 1163; la cripta infatti fu solennemente inaugurata con la traslazione delle reliquie di San Bassiano il 4 novembre 1163, in presenza dell'imperatore Federico Barbarossa. Una seconda fase \u00e8 da collocarsi tra il 1170 ed il 1180, ma la facciata fu completata solamente nel 1284. La chiesa sostitu\u00ec nelle funzioni di cattedrale l'antica chiesa di Santa Maria di Lodi Vecchio.\nAgli inizi del XVI secolo l'amministratore apostolico della diocesi, Claudio di Seyssel, promosse lavori di restauro ed ammodernamento. Il segno pi\u00f9 visibile fu l'apertura delle due bifore in facciata e la costruzione del nuovo rosone. Successivamente i restauri settecenteschi \u2013 realizzati dall'architetto Francesco Croce \u2013 alterarono l'aspetto originario dell'edificio, che venne tuttavia ripristinato negli anni 1958-1965.\nLa chiesa \u00e8 riconosciuta quale monumento nazionale italiano.\nDescrizione.\nEsterno.\nLa maestosa facciata asimmetrica in cotto, tipicamente romanica con il suo coronamento ad archetti, presenta un protiro gotico che poggia su sottili colonne sorrette da leoni di pietra. Sono degni di nota anche il grande rosone centrale e due bifore rinascimentali, che ricordano quelle della Certosa di Pavia e sono state probabilmente realizzate dalla scuola di Giovanni Antonio Amadeo. \u00c8 presente inoltre un'edicola che ospita una statua in bronzo di San Bassiano, copia di quella originale in rame dorato, risalente al 1284 e collocata all'interno. Il massiccio campanile, realizzato tra il 1538 ed il 1554 su progetto del lodigiano Callisto Piazza, rimase incompiuto per motivi di sicurezza militare.\nNello spazio compreso tra l'edificio ed il Palazzo Vescovile si pu\u00f2 visitare il \"cortile dei canonici\": \u00e8 ci\u00f2 che resta dell'antico chiostro del 1484, realizzato da Giovanni Battagio ed ornato da colonne e decorazioni in cotto. Dalla Cattedrale si pu\u00f2 inoltre accedere al ricco Museo diocesano d'arte sacra.\nInterno.\nL'interno della cattedrale di Santa Maria Assunta \u00e8 a pianta basilicale, con tre navate separate da archi a tutto sesto poggianti su pilastri cilindrici in cotto e coperte con volte a crociera; le navate laterali sono sormontate da matronei che si aprono sulla navata centrale con bifore. L'ultima campata di quest'ultima e l'abside sono sopraelevati e costituiscono l'antico presbiterio: qui si trova l'altare maggiore barocco in marmi policromi. Davanti al presbiterio antico si trova quello nuovo, realizzato dopo il Concilio Vaticano II, avente per altare un sarcofago in marmo di Verona.\nL'interno della cattedrale custodisce notevoli opere d'arte, quali un polittico di Callisto Piazza raffigurante \"La Strage degli Innocenti\", un secondo polittico ad opera di Alberto Piazza con la \"Vergine Assunta\" e un \"Giudizio Universale\" del XV secolo. \u00c8 presente anche un quadro raffigurante la \"Madonna della neve che appare a papa Liberio\" di Giulio Cesare Procaccini. Inoltre, il grande catino dell'abside \u00e8 adornato da un mosaico realizzato da Aligi Sassu.\nA pavimento nell'abside, alle spalle dell'altare barocco, si trova l'organo a canne costruito dai fratelli Serassi nel 1835 ed in seguito dotato di una nuova cassa lignea in stile moderno. Lo strumento \u00e8 a trasmissione integralmente meccanica ed ha due tastiere (\"Grand'Organo\", prima tastiera; \"Eco espressivo\", seconda tastiera) di 69 note ciascuna e pedaliera di 24 note. Ha 54 registri.\nCripta.\nL'ampia cripta, al cui ingresso \u00e8 conservato un bassorilievo del XII secolo che ritrae l\"'Ultima Cena\", \u00e8 la parte pi\u00f9 antica della Cattedrale. In origine il pavimento era pi\u00f9 alto di 65\u00a0cm e le volte erano sorrette da pilastri in cotto.\nAl centro si trova l'altare del 1856, che custodisce le spoglie di San Bassiano in una teca d'argento, opera di Antonio Cassani; le scalfiture sono di Giosu\u00e8 Argenti, mentre la lamina in rame sbalzato con episodi della vita del Santo, \u00e8 opera di Tilio Nani. Alla sinistra dell'altare maggiore vi \u00e8 l'altare di Sant'Alberto Quadrelli, vescovo di Lodi dal 1168 al 1173. I corpi di entrambi i santi sono stati ricomposti e rivestiti nel 1994.\nNell'absidiola di sinistra si trova anche un gruppo scultoreo del Quattrocento raffigurante un \"Compianto sul Cristo Morto\" con personaggi in lacrime, popolarmente detti \"i caragn\u00f2n del D\u00f2mm\"."}
{"id": "1048159", "revid": "767487", "url": "https://it.wikipedia.org/wiki?curid=1048159", "title": "Femio", "text": "Nell'Odissea di Omero Femio (in greco \u03a6\u03ae\u03bc\u03b9\u03bf\u03c2) \u00e8 un aedo di Itaca che, mentre Odisseo \u00e8 assente, intrattiene gli abitanti del palazzo reale con i suoi racconti. Il suo pubblico \u00e8 in larga parte composto dai Proci, che si erano stabiliti a palazzo per cercare di convincere Penelope a sposare uno di loro.\nNel primo libro del poema Femio, su loro richiesta, declama una versione dei \"Nostoi\", un poema che \u00e8 effettivamente esistito anche in forma scritta, anche se probabilmente composto in epoca successiva. La sua esibizione viene sentita anche da Penelope che ne soffre, perch\u00e9 le ricorda che suo marito non \u00e8 ancora tornato a casa: cos\u00ec Penelope esce dalle proprie stanze e chiede a Femio di scegliere un argomento che le risulti meno doloroso. La sua richiesta viene respinta con fermezza da suo figlio Telemaco, che le risponde cos\u00ec:\nNel poema si spiega che Femio si esibiva \"malvolentieri\" per i Proci e che, quando Odisseo organizza la morte degli stessi, riesce a convincerlo a risparmiargli la vita. Verso la fine del poema, Odisseo gli assegna il compito di intonare dei canti nuziali per non far sentire ad eventuali passanti le urla dei Proci mentre vengono uccisi."}
{"id": "1048163", "revid": "1610933", "url": "https://it.wikipedia.org/wiki?curid=1048163", "title": "Ibis bianco americano", "text": ""}
{"id": "1048164", "revid": "30610", "url": "https://it.wikipedia.org/wiki?curid=1048164", "title": "Antipapa Pasquale", "text": "Biografia.\nPasquale fu un influente ed ambizioso arcidiacono durante il papato di Conone. Speculando sulla salute malferma del papa, tram\u00f2 per diventare suo successore cercando di conquistare i favori dell'esarca Giovanni II Platino a cui sembra arriv\u00f2 ad offrire cento libbre d'oro per ottenerne l'appoggio presso i magistrati imperiali ed il popolo romano. Ottenuto l'appoggio dell'esarca, Pasquale nutr\u00ec la certezza di essere eletto al soglio pontificio di l\u00ec a poco.\nQuando per\u00f2 nel 687 si dovette svolgere l'elezione del successore di Conone, a Pasquale si oppose una fazione che sosteneva Teodoro, che aveva gi\u00e0 tentato di diventare pontefice al tempo di Conone. Si procedette dunque ad un'inusuale elezione nel Palazzo del Laterano occupato da entrambe le fazioni che elessero ognuna il proprio candidato. Per dirimere la situazione i magistrati, le milizie e parte del clero decisero di fare subentrare ai due il presbitero palermitano Sergio, prete titolare di Santa Susanna. Teodoro lo riconobbe come papa legittimo e rinunci\u00f2 al papato, mentre Pasquale cerc\u00f2 ancora una volta il sostegno dell'esarca, e sollecit\u00f2 nuovamente l'esarca, con promesse di altro denaro, a sostituirlo a Sergio. Quando Giovanni si present\u00f2 a Roma all'improvviso non pot\u00e9 fare altro che constatare la quasi unanimit\u00e0 dell'elezione di Sergio e consegn\u00f2 Pasquale nelle mani dei magistrati che avrebbero dovuto sostenerlo. Sembra peraltro che, prima di tornare a Ravenna, Giovanni abbia preteso comunque il pagamento delle cento libbre d'oro, segno questo dell'abitudine consolidata alla simonia che vigeva in quel periodo.\nDopo la consacrazione di Sergio, Pasquale conserv\u00f2 per un certo periodo la carica di arcidiacono, ma fu in seguito deposto e rinchiuso in un monastero dove mor\u00ec nel 692."}
{"id": "1048166", "revid": "181699", "url": "https://it.wikipedia.org/wiki?curid=1048166", "title": "Regione di Hrodna", "text": "La regione di Hrodna (in bielorusso \u0413\u0440\u043e\u0434\u0437\u0435\u043d\u0441\u043a\u0430\u044f \u0432\u043e\u0431\u043b\u0430\u0441\u0446\u044c, traslitt. \"Hrodzenskaja voblasc'\") \u00e8 una delle sei regioni della Bielorussia.\nGeografia fisica.\nLa regione si trova ad ovest della Bielorussia, al confine con Polonia e Lituania, e confina con le regioni di Minsk, Br\u0117st e di Vicebsk.\nSuddivisione.\nLa regione \u00e8 divisa in 17 distretti pi\u00f9 2 urbani (Hrodna e Lida). Qui riportato l'elenco:"}
{"id": "1048173", "revid": "297031", "url": "https://it.wikipedia.org/wiki?curid=1048173", "title": "Hessischer Rundfunk", "text": "La Hessischer Rundfunk (HR) \u00e8 l'emittente radiotelevisiva pubblica locale del Land tedesco dell'Assia, ed \u00e8 affiliata ad ARD. La sede principale \u00e8 situata a Francoforte.\nCanali.\nLa Hessischer Rundfunk produce, autonomamente o in collaborazione con altre emittenti, i seguenti programmi:\nRadio.\nSecondo i dati di Media-Analyse (luglio 2010), i sei canali radiofonici vengono quotidianamente ascoltati da 2,53 milioni di persone.\nTelevisione.\nLa \"hr-fernsehen\" \u00e8 il cosiddetto \"terzo programma\" per la regione Assia. Il nome deriva dai tempi in cui esistevano in Germania solo due canali nazionali (\"das Deutsche Fernsehen\", oggi Das Erste, e la ZDF), ed il terzo programma era rappresentato dalle trasmissioni diffuse soltanto su scala regionale.\nNaturalmente hr-fernsehen \u00e8 caratterizzata da un palinsesto prettamente regionale, dall'Hessenschau (il notiziario) fino all\"'Hessenquiz\" passando per \"Maintower\". Alcuni programmi classici sono:\nPartecipazione a Das Erste.\nAlla programmazione di Das Erste hr contribuisce per circa il 7%. Oltre alle notizie per i telegiornali e vari magazine di informazione, telefilm e singole trasmissioni, hr fornisce le seguenti serie:\nLa Hessischer Rundfunk produce inoltre dal 1960 la \"Wetterkarte\", le previsioni meteo alla fine del telegiornale, e dal 2000 la trasmissione sulla Borsa.\nOrchestre.\nLa Hessischer Rundfunk finanzia e gestisce due orchestre:"}
{"id": "1048177", "revid": "326822", "url": "https://it.wikipedia.org/wiki?curid=1048177", "title": "Difensore centrale", "text": ""}
{"id": "1048179", "revid": "2208340", "url": "https://it.wikipedia.org/wiki?curid=1048179", "title": "Clan Fujiwara", "text": "Il fu una potente famiglia di giapponesi, che ebbero il monopolio delle posizioni di e . Il fondatore della dinastia, Nakatomi no Kamatari (614-669) ricevette il nome Fujiwara dall'Imperatore Tenji. Durante il periodo Heian, la famiglia deteneva tutto il potere politico, e rimase influente anche nelle epoche successive.\nPeriodi Asuka e Nara.\nL'influenza politica del clan Fujiwara cominci\u00f2 durante il periodo Asuka. Nakatomi no Kamatari, appartenente al clan Nakatomi, condusse un colpo di Stato contro il clan Soga nel 645 e diede inizio insieme all'Imperatore K\u014dtoku ad una serie di riforme di governo note come \"editti di riforma di Taika\". Nel 668 l'Imperatore Tenji, salito al trono in quell'anno, concesse a Kamatari il \"kabane\" Fujiwara no Ason; il nuovo cognome fu ereditato dall'erede di Kamatari, il suo secondo figlio Fujiwara no Fuhito (659\u2013720), influente presso la corte di diversi imperatori e imperatrici all'inizio del periodo Nara. La figlia di questi, Miyako, divenne una concubina dell'Imperatore Monmu, e il figlio dei due, il principe Obito, divenne l'Imperatore Sh\u014dmu. Un'altra figlia di Fuhito, K\u014dmy\u014dshi, divenne l'imperatrice consorte di Sh\u014dmu, la prima nella storia del Giappone a non essere figlia della famiglia imperiale. I quattro figli maschi di Fuhito fondarono invece quattro rami della famiglia, e tra di essi la famiglia del Nord, gli Hokke, vennero considerati capi del clan.\nPeriodo Heian.\nPrima di spostare la capitale a Heian-ky\u014d, nel 792 l'Imperatore Kammu abol\u00ec la coscrizione obbligatoria, dando cos\u00ec origine a una classe militare pi\u00f9 specializzata, che si sarebbe presto evoluta in casta (\"saburai\" o samurai); tra le famiglie che assunsero pi\u00f9 potere furono i clan Fujiwara, Tachibana, Taira e Minamoto. Questi clan si resero sempre pi\u00f9 indipendenti dall'autorit\u00e0 imperiale e le amministrazioni dei clan divennero istituzioni amministrative para-statali.\nAscesa.\nLa famiglia Hokke del clan Fujiwara, gi\u00e0 influente a corte a partire dalle epoche precedenti, condusse una sapiente politica matrimoniale che leg\u00f2 strettamente il clan alla famiglia imperiale. Poich\u00e9 per secoli le consorti di principi e imperatori furono scelte tra le donne del clan Fujiwara, il capo del clan si trovava generalmente in una parentela molto stretta con l'imperatore del momento. Grazie all'influenza derivante dalla relazione familiare, durante il periodo Heian la famiglia riusc\u00ec a stabilire un diritto ereditario alle cariche di reggente, \"sessh\u014d\" e \"kanpaku\", gestendo cos\u00ec il potere in vece o al fianco degli imperatori. Alcuni Fujiwara occuparono le posizioni di \"sessh\u014d\" e \"kanpaku\" pi\u00f9 di una volta, e per pi\u00f9 di un imperatore. I membri minori del clan divennero nobili di corte, governatori provinciali o vice-governatori, membri dell'aristocrazia provinciale e generali.\nL'unico periodo in cui i Fujiwara non ebbero la carica di \"kanpaku\" fu durante il regno dell'Imperatore Daigo, che abol\u00ec la carica per assumere direttamente il potere, ma l'influenza del clan non ne risent\u00ec particolarmente, ed anzi continu\u00f2 ad accumulare terre (sh\u014den) e ricchezze; gi\u00e0 dalla prima parte del periodo Heian gli sh\u014den erano stati legalizzati e i loro possessori erano autorizzati a stabilire autonomamente le tasse e l'amministrazione del feudo, di fatto sottraendoli all'autorit\u00e0 imperiale e riportando il Paese a prima degli editti di riforma di Taika. Pochi decenni dopo la morte di Daigo i Fujiwara ebbero il controllo assoluto della corte.\nCon le reggenze del X e XI secolo l'autorit\u00e0 dei Fujiwara super\u00f2 quella degli imperatori, che esautorati del loro potere divennero imperatori fantoccio. Fujiwara no Michinaga (966-1027), pur non essendo \"kanpaku\", fu nonno di tre imperatori, padre di sei tra imperatrici e consorti imperiali, e nonno di altre sette consorti imperiali; Michinaga fu cos\u00ec potente da poter decidere sulla successione imperiale, e gli affari di stato erano discussi nel consiglio del clan Fujiwara anzich\u00e9 a corte. Lo storico George Bailey Sansom defin\u00ec i Fujiwara di questo periodo \"dittatori ereditari\".\nSotto i Fujiwara il Paese assistette a una fioritura artistica e culturale, con un grande interesse soprattutto per la letteratura e la poesia; ai caratteri cinesi (kanji), che si dimostravano insufficienti ad esprimere le regole della grammatica giapponese, si affiancarono dei sillabari (kana), dapprima il man'y\u014dgana, che utilizzava un sottoinsieme dei kanji, e poi il katakana e l'hiragana, derivati dal precedente. Durante il periodo Heian i maschi venivano educati ai kanji e al katakana, mentre le donne al solo hiragana; con questo sillabario si espressero le scrittrici e poetesse di corte (creando non poche ambiguit\u00e0 a causa delle parole omofone), componendo alcuni dei migliori esempi della poetica del periodo, il \"Kagero Nikki\" (firmato da \"la madre di Michitsuna\"), il \"Makura no S\u014dshi\" (di Sei Sh\u014dnagon), e il \"Genji Monogatari\" (di Murasaki Shikibu, anche lei una Fujiwara). Dopo secoli di imitazione dell'arte cinese, inoltre, nacquero le prime correnti artistiche autoctone, come i dipinti \"yamato-e\", che ritraevano in colori vivaci la vita di corte e storie di templi e monasteri.\nDecadenza.\nVerso la fine del periodo Heian, la crescita della popolazione e la diminuzione della produzione agricola portarono i tre grandi clan, Fujiwara, Taira e Minamoto, tutti legati alla famiglia imperiale, a competere per le risorse e i terreni. L'Imperatore Go-Sanj\u014d (1068-1073), il primo dai tempi dell'Imperatore Uda a non essere figlio di una Fujiwara, istitu\u00ec un ufficio con il compito di tenere un registro dei terreni, allo scopo di riaffermare l'autorit\u00e0 imperiale su di essi, e poich\u00e9 molti possidenti, tra cui i Fujiwara, non avevano correttamente certificato i loro sh\u014den, questi temettero di perdere le loro terre; per sottrarsi all'autorit\u00e0 dei clan l'imperatore istitu\u00ec lo \"In no ch\u014d\", o ufficio del governo del chiostro (\"insei\"), grazie al quale pot\u00e9 allontanarsi dalla corte senza rinunciare ad esercitare il potere imperiale. I Fujiwara mantennero le loro posizioni a corte, ma non poterono pi\u00f9 avere voce nelle decisioni imperiali, e si divisero in dispute regionali tra i quattro rami della famiglia, in particolare tra quelli settentrionali e quelli meridionali.\nNella ribellione di H\u014dgen del 1156, il clan si trov\u00f2 cos\u00ec diviso: Fujiwara no Yorinaga sostenne l'Imperatore claustrale Sutoku, mentre Fujiwara no Tadamichi sostenne l'Imperatore claustrale Toba e suo figlio Go-Shirakawa assieme ai Taira. Alla fine la fazione di Sutoku perse, e Yorinaga fugg\u00ec a Uji, dove fu ucciso. Il clan si ritrov\u00f2 nuovamente diviso nella ribellione di Heiji; Fujiwara no Nobuyori si alle\u00f2 con il clan Minamoto, mentre Fujiwara no Tadamichi e Fujiwara no Michinori si schierarono con i Taira. La guerra si concluse a favore dei Taira, e poich\u00e9 il clan Fujiwara si era ormai molto indebolito i Taira divennero il clan pi\u00f9 potente del Paese, e conquistarono molte posizioni a corte precedentemente occupate dai Fujiwara. Il clan Minamoto, meno lusingato dalla vita di corte, ebbe il tempo di riorganizzare le sue forze, e nel 1180 scaten\u00f2 la guerra Genpei, al termine della quale Minamoto no Yoritomo annient\u00f2 i Taira, e fu poi nominato Seii Taish\u014dgun dall'Imperatore Go-Toba.\nYoritomo era a sua volta un discendente del clan Fujiwara, e lasci\u00f2 al clan Fujiwara le sue posizioni a corte; tuttavia, il controllo politico del Paese fu assunto dal governo dello shogunato, in mano ai clan Minamoto e H\u014dj\u014d. Sebbene la pratica del governo del chiostro avesse permesso agli imperatori di sottrarsi al controllo della corte, non aveva alcun effetto sullo shogunato, che poteva legiferare indipendentemente dall'imperatore, cos\u00ec le posizioni dell'imperatore e della corte divennero meramente rappresentative. Le successive generazioni dei Fujiwara rinunciarono cos\u00ec all'impegno politico e militare, e si dedicarono alle arti, producendo nel tempo un gran numero di artisti e letterati, come Fujiwara no Shunzei o Fujiwara no Teika.\nEt\u00e0 successive.\nDurante il XIII secolo, il clan Fujiwara si scisse in : Konoe, Takatsukasa, Kuj\u014d, Nij\u014d e Ichij\u014d. Ai Kuj\u014d appartennero due sh\u014dgun dello shogunato Kamakura, Kuj\u014d Yoritsune e Kuj\u014d Yoritsugu, ma in un periodo in cui la carica aveva solo valore simbolico. Sebbene la corte imperiale non avesse pi\u00f9 alcun potere, i discendenti delle cinque famiglie continuarono a esercitare le funzioni di \"sessh\u014d\" e \"kanpaku\" in maniera quasi esclusiva fino al 1868 (le uniche eccezioni furono Toyotomi Hideyoshi e Toyotomi Hidetsugu), e spesso i potenti del tempo cercarono la loro alleanza.\nInoltre, fino al gennaio del 1924, quando l'Imperatore Hirohito spos\u00f2 l'Imperatrice K\u014djun, le consorti ufficiali degli imperatori del Giappone erano sempre state scelte tra le donne del clan Fujiwara. Per pi\u00f9 di un millennio, e ancora adesso, molte principesse del Giappone vengono date in sposa a membri del clan; la terza figlia di Sh\u014dwa, la principessa Takanomiya (Kazoku), e la primogenita del principe Mikasa, la principessa Yasuko, sposarono rispettivamente un membro dei Takatsukasa e dei Konoe."}
{"id": "1048182", "revid": "63716", "url": "https://it.wikipedia.org/wiki?curid=1048182", "title": "Famiglia Fujiwara", "text": ""}
{"id": "1048183", "revid": "1904508", "url": "https://it.wikipedia.org/wiki?curid=1048183", "title": "Domenico Cattaneo", "text": "Biografia.\nNel 1759 Re Carlo lasci\u00f2 il Regno di Napoli e di Sicilia per tornare sul trono di Spagna, non prima di aver affidato l'istruzione di suo figlio Ferdinando di 8 anni, troppo piccolo per governare il regno, a Domenico che ne venne nominato Aio nonch\u00e9 Maggiordomo Maggiore della Casa Reale delle Due Sicilie. Il governo del Regno fu affidato ad un Consiglio di Reggenza, i cui membri di spicco furono il principe Domenico Cattaneo Della Volta e il marchese Bernardo Tanucci.\nIl Consiglio di reggenza napoletano dipendeva completamente dal monarca spagnolo, come pi\u00f9 di una volta confess\u00f2 Tanucci ai suoi corrispondenti: \u00abNoi stiamo sottovento e riposiamo sulla saviezza e sull\u2019amore di cotesto monarca [Carlo III] verso questo suo amabile figlio, e siamo unicamente occupati delle piccole cose interiori attenti alle istruzioni del re e a seguire in tutto e per tutto il suo pensare\u00bb. Il Cattaneo Della Volta, oltre a svolgere il ruolo di precettore di Ferdinando, ne gest\u00ec con somma soddisfazione del re, il patrimonio personale. \u00c8 superata l'idea sbagliata, circolata alla fine del 1800, che la formazione di Ferdinando sia stata triviale, poco attenta alle cose di Stato e molto incline al divertimento, perch\u00e9 Ludovico Antonio Muratori, suo contemporaneo, scrisse che l'eccellentissimo signor Principe di Sannicandro D. Domenico Cattaneo era un Cavaliere molto letterato, e che egli esercit\u00f2 il Reggentato (Vicaria) con sommo zelo e rettitudine.\nRaggiunta la maggiore et\u00e0 del Re, il Consiglio di Reggenza fu sciolto e fu istituito un Consiglio di Stato, fra i cui membri vi fu anche Domenico.\nCarlo di Borbone lo incaric\u00f2 anche di assistere Domenico Cirillo nella compilazione del Codice Carolino.\nDomenico Cattaneo fu uomo amante delle arti, amico di letterati e artisti come Giambattista Vico, Francesco De Mura, Francesco Solimena che, con una serie di ritratti, tracci\u00f2 l'apoteosi della famiglia Cattaneo in una grandissima tela che si trova oggi a Parigi. Al Solimena Domenico affid\u00f2 anche l'incarico di disegnare lo splendido pavimento in maioliche della Chiesa di San Michele in Anacapri.\nDomenico spos\u00f2 Giulia de Capua Principessa di Roccaromana, Duchessa di Termoli, Marchesa di Guglionesi, Marchesa di Torrefrancolise, Contessa di San Martino in Pensilis, Montagano, di Anversa, di Villalago, di Campo di Giove e di Canzano, cui dedic\u00f2 la villa di Barra, Villa Giulia, dove mor\u00ec e fu sepolto nella chiesa di S. Maria della Stella a Napoli, nella cui cappella del Glorioso San Francesco di Paola il figlio Francesco fece erigere il monumento funebre, commissionato a Giuseppe Sanmartino."}
{"id": "1048185", "revid": "599013", "url": "https://it.wikipedia.org/wiki?curid=1048185", "title": "Desmond Mason", "text": "Alto 196\u00a0cm per 101\u00a0kg di peso, ricopriva i ruoli di guardia tiratrice e ala piccola. Nel 2001 ha vinto lo \"NBA Slam Dunk Contest\".\nCarriera.\n\u00c8 cresciuto nel college di Oklahoma State fino al 2000, quando viene scelto come 17\u00ba al Draft NBA dai Seattle SuperSonics. Dopo due stagioni a Seattle, passa ai Milwaukee Bucks, insieme a Gary Payton in cambio di Ray Allen e una futura prima scelta, dove gioca per due anni, prima di passare ai New Orleans/Oklahoma City Hornets, e ritornare nel 2007 ai Milwaukee Bucks. Nella stagione 2008-09 approda agli Oklahoma City Thunder. Nel settembre 2009, diventato free agent, firma con i Sacramento Kings."}
{"id": "1048188", "revid": "1124164", "url": "https://it.wikipedia.org/wiki?curid=1048188", "title": "Stabello", "text": "Stabello (\"St\u00e0bel\" o \"Stab\u00e8l\" in dialetto bergamasco) \u00e8 dal 1928 una frazione del comune di Zogno in provincia di Bergamo, situata sul lato destro della val Brembana, nelle Orobie; dista 15\u00a0km dal capoluogo orobico e 2\u00a0km dal medesimo comune di Zogno cui essa appartiene.\nEtimologia.\nIl nome Stabello deriva dal latino Stabulum che significa stalla, scuderia, ovile. Stabulum dovrebbe essersi evoluto in \"stabulu\" (perdita dell'ultima vocale gi\u00e0 in epoca antica) &gt; \"stablu\" (scomparsa delle vocali atone, anche questa piuttosto antica) &gt; \"stabl\" (perdita delle vocali finali differenti da \"a\") &gt; \"st\u00e0bel\" (introduzione di una vocale epentetica come in \"f\u00f9ren\", \"c\u00f2ren\", \"l\u00ecber\", ecc.). Questa ipotesi di evoluzione \u00e8 coerente con le leggi fonetiche comunemente accettate.\nDel Quattrocento \u00e8 la chiesa parrocchiale di Santo Stefano."}
{"id": "1048190", "revid": "86757", "url": "https://it.wikipedia.org/wiki?curid=1048190", "title": "Sequenza di shine dalgarno", "text": ""}
{"id": "1048191", "revid": "94902", "url": "https://it.wikipedia.org/wiki?curid=1048191", "title": "Sequenze di Shine-Dalgarno", "text": ""}
{"id": "1048193", "revid": "1519373", "url": "https://it.wikipedia.org/wiki?curid=1048193", "title": "Giovanni Battista Cattaneo", "text": "Biografia.\nDopo un'adolescenza mondana e scapestrata, entr\u00f2 nel convento di Santa Maria di Castello (Genova). La famiglia ricorse a tutti i mezzi per ricondurlo a casa, nel palazzo che, subito a valle della storica basilica collocata sull'antico \"castrum\", si trova nelle immediate vicinanze della calata (risale probabilmente a quel periodo il possesso da parte dei Cattaneo della Torre degli Embriaci, ultima testimonianza delle centinaia di alte torri e che insieme alle facciate dipinte dei palazzi dovevano offrire una sensazionale immagine della citt\u00e0).\nRacconta infatti Matteo Bandello di come Agostino Cattaneo, padre del convertito, accompagnato da due figli, il genero e molti altri, avesse fatto irruzione a mano armata nel convento, e di come tre giovinetti inermi, tra i quali Bandello stesso, fossero stati sopraffatti. Il giovane Cattaneo venne portato a viva forza fuori dal convento, ma vi rientr\u00f2 presto, vincendo finalmente l'ostilit\u00e0 della famiglia.\nCattaneo profetizz\u00f2 a Bandello che non sarebbe morto durante il contagio scoppiato di l\u00ec a poco e che aveva costretto i frati a rifugiarsi presso una villa ad Albaro: \"Non temere, o mio Matteo: L'ora tua non \u00e8 giunta ancora, spera nel Signore: credi alle mie parole; so quel che dico\".\nGiambattista Cattaneo, 48 giorni dopo la lotta sostenuta con il padre per rimanere nel convento domenicano, mor\u00ec di peste.\nLa sua tomba si trovava nel chiostro di Santa Maria di Castello (Genova).\nConversione.\nNel 1935 Benedetto Croce don\u00f2 alla Biblioteca Nazionale di Napoli un codice in latino della vita del \"Religiosissimi Fratris Joannis Baptistae Cattanei Genuensis vitam per Fratrem Matthaeum Bandellum\", scritto nel 1504 presso Albaro da Matteo Maria Bandello, frate nel convento dei Domenicani a Genova in Santa Maria di Castello, circa la conversione religiosa di Giambattista Cattaneo."}
{"id": "1048195", "revid": "1862310", "url": "https://it.wikipedia.org/wiki?curid=1048195", "title": "Baia di Melville", "text": "La baia di Melville (o Melville Bugt) \u00e8 una baia periferica della baia di Baffin; bagna a nord e a est la Groenlandia per il tratto di costa che va dalla cittadina di Savissivik a capo Seddon. Le sue coste appartengono al comune di Avannaata; presso la riva nord si erge il monte Haffner."}
{"id": "1048202", "revid": "486946", "url": "https://it.wikipedia.org/wiki?curid=1048202", "title": "Pino (comune francese)", "text": ""}
{"id": "1048205", "revid": "729019", "url": "https://it.wikipedia.org/wiki?curid=1048205", "title": "Hubert Lyautey", "text": "Biografia.\nEducazione militare.\nDiscendente da una famiglia di militari della Franca Contea (comune di Vellefaux), ebbe l'infanzia segnata dalla caduta, all'et\u00e0 di due anni, da un balcone al primo piano. Fu curato dal chirurgo Alfred Velpeau, ma dovette portare un corsetto per dieci anni, e fu obbligato a trascorrere molto tempo a letto. Entr\u00f2 all'\u00c9cole Sp\u00e9ciale Militaire de Saint-Cyr nel 1873, fu quindi destinato in Algeria per due anni come ufficiale di cavalleria, dal 1880 al 1882, in cui scopr\u00ec la societ\u00e0 musulmana. Non fece mai mistero delle proprie idee monarchiche.\nIndocina.\nPrest\u00f2 servizio in Indocina dal 1894 al 1897, prima nello Stato maggiore del corpo di occupazione ad Hanoi (Tonchino), quindi in qualit\u00e0 di capo dell'ufficio militare del governatore militare Armand Rousseau. Fu in Tonchino che incontr\u00f2 Gallieni, che in seguito ritrov\u00f2 in Madagascar dove serv\u00ec dal 1897 al 1902.\nDivent\u00f2 colonnello nel 1900, generale di brigata nel 1903, generale di divisione nel 1907.\nMarocco.\nLyautey trascorse molto tempo in Marocco al tempo del protettorato francese: fu incaricato nel marzo 1907 di occupare Oujda, in rappresaglia all'assassinio, avvenuto a Casablanca, del dottor Mauchamps; represse quindi la rivolta nella regione del B\u00e9ni-Snassen (novembre 1907) e fu nominato commissario di governo per la zona marocchina occupata di Oujda.\nIl Trattato di Fez (marzo 1912) stabil\u00ec il protettorato francese sul Marocco, di cui Lyautey fu il primo governatore militare. Intraprese la \"pacificazione\" del Marocco, malgrado lo scoppio della Prima guerra mondiale, e lasci\u00f2 una traccia profonda nella societ\u00e0 e nell'urbanesimo marocchino.\nFedele alla cultura locale come la sua collaboratrice Isabelle Eberhardt, dedic\u00f2 molti provvedimenti legislativi a proteggere i centri storici dalle grandi citt\u00e0 coloniali, o a stabilire regole stringenti per lasciare ai marocchini loro spazi di libert\u00e0 (interdizione ai non musulmani di entrare nelle moschee).\nDurante la Prima guerra mondiale, Lyautey fu ministro della guerra del governo presieduto da Aristide Briand, fra dicembre 1916 e marzo 1917.\nRitorn\u00f2 subito dopo in Marocco, e fu nominato, nel 1921, Maresciallo di Francia. Ma sotto il governo di Paul Painlev\u00e9 si vide ritirare il comando delle truppe impegnate contro la ribellione di Abd el-Krim, comando che fu assegnato a Philippe P\u00e9tain. Lyautey diede le dimissioni e rientr\u00f2 definitivamente in Francia nel 1925.\nFu incaricato di organizzare l'Esposizione coloniale del 1931. Mor\u00ec il 27 luglio 1934 nel suo castello di Thorey. Fu inumato a Rabat ma le sue ceneri furono riportate in Francia per essere deposte al cimitero dell'H\u00f4tel des Invalides nel 1961.\nAl tempo della sua permanenza in Marocco aveva affermato che \u00abla Francia deve essere una grande potenza musulmana\u00bb. Avrebbe poi detto, a proposito del \"Mein Kampf\" di Adolf Hitler: \u00abtutti i francesi dovrebbero leggere questo libro\u00bb.\nRiconoscimenti.\nFu eletto (con 27 voti) all\"'Acad\u00e9mie fran\u00e7aise\" nel 1912 al seggio n.14, accolto dallo storico Louis Duchesne che scrisse il discorso di ricevimento.\nFu elevato al rango di Maresciallo di Francia nel 1921."}
{"id": "1048206", "revid": "1821847", "url": "https://it.wikipedia.org/wiki?curid=1048206", "title": "Battaglia di Rivoli", "text": "La battaglia di Rivoli fu uno degli scontri decisivi combattuti dalle truppe francesi dell'Armata d'Italia, al comando del generale Napoleone Bonaparte, contro l'esercito austriaco, durante la prima campagna d'Italia, nel corso della guerra della Prima coalizione.\nDopo una serie di insuccessi, il comandante in capo austriaco, il feldmaresciallo Joseph Alvinczy, sferr\u00f2 nel gennaio 1797 un'ultima controffensiva dal Tirolo per sconfiggere l'esercito francese e sbloccare la fortezza di Mantova, sottoposta ad un lungo assedio. Dal 14 gennaio 1797 si combatt\u00e9 la battaglia di Rivoli: le truppe austriache, frammentate in numerose colonne separate, furono contrattaccate e progressivamente distrutte dai francesi che dimostrarono ancora una volta spirito offensivo e grande rapidit\u00e0 di marcia. L'esercito austriaco fu praticamente distrutto e la battaglia determin\u00f2 poco tempo dopo la caduta di Mantova, ormai impossibilitata a ricevere rinforzi, e la vittoria definitiva francese in Italia settentrionale.\nLa battaglia di Rivoli fu la pi\u00f9 brillante vittoria dell'Armata d'Italia durante la campagna del 1796-1797 e viene considerata la prima vera battaglia di annientamento combattuta e vinta da Napoleone Bonaparte nel corso della sua lunga e prestigiosa carriera.\nAntefatti.\nAll'inizio del 1797 Napoleone era in grado di schierare sul fronte italiano 34.000 uomini (oltre ai 10.000 impegnati nell'assedio di Mantova) e 78 cannoni campali contro un avversario (l'austriaco Alvinczy) in grado di schierare 45.000 effettivi. Come in altri tentativi austriaci di liberare Mantova, le truppe di Alvinczy avevano tre modi per avvicinarsi alla citt\u00e0: scendere lungo l'Adige, arrivare a Vicenza attraverso la valle del Brenta, o passare per la valle del fiume Chiese piombando sulle retrovie francesi. Di conseguenza, Bonaparte dovette coprire tutte queste possibili linee d'avanzata, non conoscendo le intenzioni del nemico. Per evitare il ripetersi di situazioni di difficolt\u00e0, emerse nelle precedenti fasi della campagna, Bonaparte ordin\u00f2 la costruzione di fortificazioni lungo il basso corso dell'Adige e riorganizz\u00f2 il sistema di comunicazioni. Il generale Joubert venne schierato nei pressi di Rivoli Veronese, sul lato est del lago di Garda, con le spalle coperte da Andrea Massena e le sue truppe, stanziate a Verona, in funzione di riserva; il generale Augereau si trovava invece a sud di Ronco all'Adige, mentre Rey venne messo a guardia delle rive ovest del Garda.\nNei primi giorni dell'anno (8 gennaio) Alvinczy lanci\u00f2 alcuni attacchi minori contro le truppe dei generali Mass\u00e9na ed Augereau, respingendo quest'ultimo fino a Legnago. Napoleone, allarmato, l'11 gennaio si precipit\u00f2 immediatamente al quartier generale di Roverbella per controllare meglio l'andamento del fronte, ansioso di capire qual era la vera direttrice d'attacco austriaca. Questa si rivel\u00f2 il 12 gennaio quando Joubert, presso Rivoli Veronese, fu investito dall'attacco di una consistente formazione nemica. Contemporaneamente 6.200 austriaci agli ordini di Bajalics attaccarono Verona e altri 9.000 soldati di Provera misero sotto pressione Augereau a Legnago. Bonaparte, resosi conto che Rivoli era il punto-chiave degli scontri, ordin\u00f2 a Mass\u00e9na e Rey di marciare immediatamente per quella localit\u00e0, dove nel frattempo Alvinczy aveva fatto convergere 28.000 uomini.\nLe forze in campo.\nFrancesi:\nComandante in capo: Napoleone Bonaparte\nForza totale: 18000 fanti, 4000 sciabole, 60 cannoni\nAustriaci:\nComandante in capo: \"Feldzugmeister\" Barone Alvinczy\nForza totale: 28000 uomini, 90 cannoni\nLa battaglia.\nL'altopiano di Rivoli, luogo della battaglia, favor\u00ec le truppe francesi in difesa: da Verona infatti vi erano diverse strade che portavano alla piccola cittadina dell'attuale Veneto, mentre da nord la concentrazione delle truppe austriache era ostacolata dal Monte Baldo, dal Monte Magnone e da altre alture fiancheggianti l'Adige; da nord, quindi, le strade per arrivare a Rivoli (unici punti attraversabili anche dalle artiglierie e dai carriaggi) erano soltanto due, ma solo quella della riva occidentale dell'Adige garantiva un accesso diretto, passando per\u00f2 per la gola di Osteria presso la Dogana. Oltre a non sfruttare a dovere la vittoria su Joubert riportata il 12 gennaio, Alvinczy commise anche l'errore di dividere il suo esercito, con tutti i problemi di comunicazione e di coordinazione che ne derivarono, in sei colonne al comando dei generali Quosdanovich, Lusignan, Lipthay, K\u00f6bl\u00f6s, Ocskay e Vukassovich. Lipthay, K\u00f6bl\u00f6s e Ocskay avrebbero attaccato frontalmente da nord dalle colline di Trombalore, privi per\u00f2 dell'artiglieria; Lusignan e Vukassovich avevano il compito di aggirare, rispettivamente da ovest e da est, le truppe napoleoniche; infine, i 7.000 soldati di Quosdanovich si sarebbero dovuti impadronire, appoggiati dall'artiglieria, della gola di Osteria dopo aver scacciato i baluardi francesi dal Monte Magnone.\nNel frattempo Napoleone si era unito a Joubert senza aspettare il grosso dell'esercito, le cui prime avanguardie vennero avvistate alle 6:00 del 14 gennaio 1797. Subito tutti gli uomini di Joubert vennero inviati a riconquistare la cappella di San Marco (fondamentale per tenere la gola di Osteria) e il terreno davanti K\u00f6bl\u00f6s e Lipthay, mentre una brigata del neo-arrivato Mass\u00e9na fu spedita a coprire la valletta del fiume Tasso, sulla sinistra dello schieramento francese. All'alba 10.000 soldati e 18 cannoni francesi iniziarono a far fuoco sui 12.000 austriaci di Lipthay, K\u00f6bl\u00f6s e Ocskay, che per\u00f2 ressero bene all'urto e minacciarono addirittura di accerchiare la postazione della cappella di San Marco, venendo fatti indietreggiare solo dalle riserve di Mass\u00e9na sopraggiungenti da Rivoli. Col passare delle ore tuttavia gli uomini di Alvinczy presero possesso del Monte Magnone e delle alture dominanti la gola di Osteria, aggravando la situazione dei francesi resa gi\u00e0 ancora pi\u00f9 precaria dalle truppe di Lusignan che, dopo una marcia durata tutta la mattinata, erano sbucate a sud di Rivoli minacciando le retrovie di Napoleone. Lasciata la XVIII demi-brigade a fronteggiare Lusignan, Napoleone rivolse nuovamente la sua attenzione ad Osteria, occupata alle 11:00 dai granatieri austriaci.\nAppurato che per il momento K\u00f6bl\u00f6s e Lipthay erano relativamente inattivi, Bonaparte spost\u00f2 le brigate di Joubert ad est per contenere l'avanzata del nemico. Un fortunato colpo di cannone fece saltare in aria due carri di munizioni austriaci creando il caos, di cui subito approfittarono 500 tra fanti e cavalieri francesi comandanti dai generali Leclerc e Lasalle che rioccuparono la gola. Senza un attimo di tregua i soldati francesi vennero rimandati a respingere K\u00f6bl\u00f6s e Lipthay, manovra coronata dal successo. Anche Lusignan venne fermato, perdendo 3.000 uomini presi prigionieri tra Mass\u00e9na, schierato a Rivoli, e Rey, in arrivo da sud.\nVerso le 17:00 Bonaparte, sapendo che il generale austriaco Provera era in procinto di guadare l'Adige ad Angiari, decise di lasciare il comando a Joubert per andare a dirigere le operazioni attorno a Mantova, visto che ormai la situazione a Rivoli era completamente sotto controllo francese. Joubert, il 15 gennaio, respinse definitivamente presso la postazione di La Corona le tre colonne centrali austriache, la cui ritirata fu tagliata da Murat e Vial che controllavano i passi.\nLe 3.000 perdite in vite umane subite dagli austriaci e gli 11.000 prigionieri che questi persero costituirono la pi\u00f9 grande vittoria di Napoleone sino ad allora.\nConseguenze.\nAlla battaglia segu\u00ec dopo alcuni giorni la caduta di Mantova, determinando di fatto il completo possesso francese dell'Italia settentrionale. Cos\u00ec, l'armata austriaca che nel dicembre del 1796 era scesa dal Tirolo per schiacciare i francesi, era completamente scomparsa in seguito a soli cinque giorni di combattimenti e marce forzate francesi. Mass\u00e9na, come ricompensa per i servigi resi a Rivoli, venne nominato \"duca di Rivoli\".\nRimossi tutti gli ostacoli Napoleone si rivolse allora contro papa Pio VI che dovette firmare la pace di Tolentino, e subito mosse contro gli eserciti austriaci che lo stesso arciduca Carlo d'Austria stava radunando, aprendosi la strada fino a Vienna. L'Imperatore austriaco fu costretto ad accettare la pace di Campoformio (17 ottobre 1797), ponendo fine alla \"Prima coalizione\", dando cos\u00ec il via alle fortune di Napoleone.\nLa centralissima Rue de Rivoli a Parigi porta ancora oggi il nome della grande vittoria francese."}
{"id": "1048210", "revid": "6066", "url": "https://it.wikipedia.org/wiki?curid=1048210", "title": "Sepolcro dei lucilii", "text": ""}
{"id": "1048220", "revid": "124123", "url": "https://it.wikipedia.org/wiki?curid=1048220", "title": "Annibale Brugnoli", "text": "Biografia.\nFrequent\u00f2 l'Accademia di Belle Arti di Perugia, avendo come maestro il pittore Silvestro Valeri. Si rec\u00f2 quindi a Napoli per perfezionarsi alla scuola di Domenico Morelli, dal quale eredit\u00f2 uno spiccato gusto per il realismo.\nSi specializz\u00f2 nelle arti decorative e fu uno dei pi\u00f9 famosi decoratori della Roma umbertina. Dopo il buon successo all'Esposizione parigina del 1878 ricevette molte commissioni importanti, dalle decorazioni del teatro Lirico di Milano alla sala d'aspetto reale della Stazione Termini.\nA Roma decor\u00f2 il Teatro Costanzi (poi dell'Opera). A Perugia lasci\u00f2 notevoli affreschi a Palazzo Cesaroni (Danza delle Ore), Palazzo Graziani, Palazzo delle Poste e Villino Fani.\nAd Ussita nel 1913 decor\u00f2 gli interni della cappella neogotica annessa all'Asilo Orfanotrofio e Scuola di Lavoro \"Francesco Arsini\" (attuale Casa di Accoglienza).\nNel 1999 gli \u00e8 stata dedicata una grande monografia grazie all'interessamento della fondazione della Cassa di Risparmio di Perugia."}
{"id": "1048225", "revid": "124240271", "url": "https://it.wikipedia.org/wiki?curid=1048225", "title": "Pat Martino", "text": "\u00c8 noto per la velocit\u00e0 di esecuzione e per la grande padronanza dello strumento, ed \u00e8 considerato da molti musicisti uno dei migliori chitarristi jazz di sempre.\nBiografia.\nMartino inizia molto presto a suonare la chitarra diventando professionista a soli 15 anni. All'inizio della carriera Pat suona e registra con musicisti importanti nel panorama jazzistico quali Willis Jackson ed Eric Kloss. Collabora, inoltre, con noti organisti tra i quali Jack McDuff, Trudy Pitts, Jimmy Smith, Don Patterson e Richard Groove Holmes. \nTra gli anni '60 e '70 registra molti album sia in qualit\u00e0 di bandleader sia come turnista.\nNel 1980, un aneurisma cerebrale gli \u00e8 quasi fatale. L'operazione che ne consegue provoca in Pat una forte amnesia, tanto da non riuscire a riconoscere, in un primo momento, nemmeno i propri genitori. Perde anche ogni ricordo legato alla chitarra e alla sua carriera musicale. Grazie all'aiuto degli amici, all'ausilio del computer e all'ascolto dei suoi vecchi dischi, Pat riesce a compiere una incredibile riabilitazione \"imparando\" di nuovo a suonare la chitarra.\nL'album del 1987 \"The Return\" segna il suo ritorno alla musica."}
{"id": "1048226", "revid": "547034", "url": "https://it.wikipedia.org/wiki?curid=1048226", "title": "Andrea Bregno", "text": "Biografia.\nConosciuto sotto numerosissimi nomi, \"Maestro Andrea de Monte Chavalo\" \"Andreas\" \"Marmorarius\" \"Gran Componitore\" \u00e8 il pi\u00f9 grande rappresentante della scultura lombarda del 1400. \n&lt;br&gt;\u00c8 nato in una delle pi\u00f9 famose famiglie artistiche della zona, i Bregno infatti avevano assunto un ruolo guida in tutte le maestranze legate a tutto il nord Italia, si \u00e8 formato nella bottega del padre, il quale fu, dopo la morte di Bartolomeo Bon, \"architetto e prothomaestro del palazzo\" Ducale di Venezia. Al culmine della sua carriera artistica Andrea \u00e8 a Roma dove riceve committenze dai papi dell'epoca.\nTra il 1480 e il 1485 lavora per conto del cardinale Francesco Todeschini Piccolomini all'altare che porta il nome dell'illustre famiglia, appunto Piccolomini, nel Duomo di Siena. A Roma riceve importantissime committenze da Sisto IV, come la costruzione delle tombe dei Della Rovere e Riario nella basilica di Santa Maria del Popolo e Ss. Apostoli, i monumenti cardinalizi di Santa Maria sopra Minerva, San Pietro in Vincoli, Santa Maria in Aracoeli, San Clemente, Santa Maria in Monserrato, Santa Prassede, San Giovanni in Laterano, il ciborio di San Gregorio al Celio. Di sicuro stampo bregnesco sono i monumenti funebri ai due papi Piccolomini in S. Andrea della Valle e il Ciborio di Sisto IV in Vaticano. &lt;br&gt;Partecipa all'organizzazione del cantiere della Cappella Sistina, alla costruzione del Palazzo della Cancelleria e alla ristrutturazione di S.Maria del Popolo.\nAnche sotto il pontificato di Sisto IV mantiene grandissima importanza la figura di Andrea Bregno, tanto \u00e8 vero che troviamo una sua raffigurazione nella \"Consegna delle chiavi\" della Cappella Sistina ad opera del Perugino.\nDalla cultura lombardo-veneta Bregno quindi elabora in Roma un alternativo linguaggio scultoreo. In questo periodo infatti \u00e8 considerato il pi\u00f9 grande scultore dell'epoca. Attorno al 1496 il Bregno, rappresentante della ormai cultura lombarda, si incontra con Michelangelo, giovane scultore rappresentante dell'arte toscana. Michelangelo risente molto dell'influenza del Bregno, che diventa uno dei suoi punti di riferimento, tanto \u00e8 vero che successivamente, tra il 1501 e il 1505, accetta di terminare l'altare Piccolomini, iniziato appunto dal Bregno, cosa che non fece con nessun'altra opera, a sottolineare lo stretto rapporto di amicizia che si era creato fra i due artisti.\nAndrea Bregno muore infine nel 1503 a Roma offuscato dal nascente genio di Michelangelo.\u00c8 sepolto nella Basilica di Santa Maria sopra Minerva."}
{"id": "1048228", "revid": "1862310", "url": "https://it.wikipedia.org/wiki?curid=1048228", "title": "Savissivik", "text": "Savissivik (o Savigsivik o Havighivik in Inuktun, dialetto groenlandese locale) \u00e8 un minuscolo villaggio della Groenlandia di 78 abitanti (gennaio 2005). Si trova a 76\u00b001'24\"N 65\u00b004'53\"O; \u00e8 situato su un'isoletta nella Baia di Melville presso la costa sud della Penisola di Hayes. Il nome significa \"il luogo del meteorite di ferro\", per via delle numerose cadute di meteoriti nell'area: uno di essi, pescato nel 1968, \u00e8 il sesto meteorite pi\u00f9 grande del mondo. Il paese appartiene al comune di Avannaata. Le attivit\u00e0 principali sono caccia e pesca, soprattutto di narvali, foche, orsi polari e auk, uccelli tipici del luogo; la carne in eccesso viene spedita in altre parti della Groenlandia. Seppur minuscolo, questo villaggio ha una scuola moderna, una chiesa, un negozio e una piccola biblioteca; non ci sono medici, ma ogni anno un dottore e un dentista arrivano da Qaanaaq a visitare gli abitanti. Savissivik \u00e8 collegato alle altre citt\u00e0 da un traghetto che arriva ogni anno in agosto e da un elicottero che trasposta passeggeri e lettere una o due volte la settimana; nel periodo buio dell'inverno (durante la Notte polare), se c'\u00e8 cattivo tempo l'elicottero pu\u00f2 anche non farsi vedere per tre settimane."}
{"id": "1048229", "revid": "287204", "url": "https://it.wikipedia.org/wiki?curid=1048229", "title": "Amazon (disambigua)", "text": ""}
{"id": "1048231", "revid": "1965277", "url": "https://it.wikipedia.org/wiki?curid=1048231", "title": "Luigi Canali (scienziato)", "text": "Fu direttore della \"biblioteca Augusta\" di Perugia. Nel 1799 fu chiamato alla cattedra di Fisica e Chimica all'Universit\u00e0 di Perugia.\nSi occup\u00f2 di astronomia e dello studio dei fenomeni meteorologici. Nel 1815 promosse l'edificazione a Perugia di un piccolo, ma funzionale osservatorio astronomico.\nIl 31 maggio 1792 divenne socio dell'Accademia delle scienze di Torino."}
{"id": "1048232", "revid": "78273", "url": "https://it.wikipedia.org/wiki?curid=1048232", "title": "Giacomo Aconzio", "text": ""}
{"id": "1048237", "revid": "1987609", "url": "https://it.wikipedia.org/wiki?curid=1048237", "title": "Wolfenb\u00fcttel", "text": "Wolfenb\u00fcttel (in basso tedesco \"Wulfenb\u00fcttel\") \u00e8 una citt\u00e0 di abitanti della Bassa Sassonia, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa WF).\nWolfenb\u00fcttel si fregia del titolo di \"Comune indipendente\" (\"Selbst\u00e4ndige Gemeinde\"). \u00c8 famosa per essere la citt\u00e0 dove ha sede la produzione dell'amaro J\u00e4germeister.\nGeografia fisica.\nTerritorio.\nWolfenb\u00fcttel si trova nel sud-est della Bassa Sassonia tra il massiccio dello Harz e la Landa di Luneburgo, nella parte meridionale del Bassopiano Germanico. La citt\u00e0 si trova a circa a sud di Braunschweig, a circa a sud-est della capitale dello stato, Hannover, e a nord-est di Salzgitter.\n\u00c8 attraversata dai fiumi Oker, Halchter e Altenau. A sud della citt\u00e0 c'\u00e8 l'Oderwald e a est il Parco Naturale Elm Lappwald.\nLa citt\u00e0 si estende su una superficie di ettari () ed \u00e8 circondata da un'area di ettari di terreni forestali.\nNelle montagne Harz sono situati giacimenti di sabbia e argilla. Inoltre a Wolfenb\u00fcttel ci sono alcuni terreni marnosi.\nClima.\nWolfenb\u00fcttel si trova nella zona a clima temperato.\nStoria.\nIl nome Wolfenb\u00fcttel potrebbe derivare o dall'unione delle parole \"wolfen\" (lupi) e \"b\u00fcttel\" (villaggio) oppure farebbe riferimento ad una colonia sassone, chiamata Wulferi o \"Wulf Heri\", che si stabil\u00ec lungo il fiume Oker fondando la citt\u00e0.\nNon si sa quando Wolfenb\u00fcttel sia stata fondata. Il primo insediamento era probabilmente limitato ad un piccolo isolotto sul fiume Oker.\nWolfenb\u00fcttel divenne la residenza dei duchi di Brunswick nel 1432. Nel corso dei tre secoli successivi crebbe fino a diventare un centro culturale importante. Durante il rinascimento Wolfenb\u00fcttel come residenza ducale ebbe un rinnovamento urbano con la creazione di una serie di canali, i cosiddetti gracht, costruiti dall'olandese Hans Vredeman de Vries, che riqualificarono il corso del fiume Oker.\nCome capitale del ducato e centro culturale vi abitarono molti personaggi dell'epoca fra Seicento e Settecento, fra cui Michael Praetorius, Johann Rosenm\u00fcller, Gottfried Leibniz e Gotthold Ephraim Lessing. \nDurante la dominazione dei duchi di Brunswick venne fondata la Herzog August Bibliothek, che divenne ben presto un centro importante di cultura umanistica a livello nazionale e internazionale. Fra gli studiosi che vi fecero tappa, va ricordato Giacomo Casanova, che qui si ferm\u00f2 durante il suo viaggio in Europa centrale.\nNonostante la fama di Wolfenb\u00fcttel come luogo di cultura, ci furono molti processi di stregoneria, in particolar modo fra il 1590 e il 1620. In totale furono accusate di stregoneria un centinaio di persone, fra cui moltissime donne. \nNel giugno 1641 ebbe luogo la battaglia di Wolfenb\u00fcttel, durante la Guerra dei trent'anni, dove gli svedesi sotto Wrangel e il conte di K\u00f6nigsmark sconfissero gli austriaci comandati dall'arciduca Leopoldo d'Asburgo.\nIl compositore Johann Rosenm\u00fcller, che dovette lasciare la Germania a causa di accuse di omosessualit\u00e0, trascorse i suoi ultimi anni a Wolfenb\u00fcttel, dove mor\u00ec nel 1684.\nDurante la Guerra dei sette anni, la citt\u00e0 di Wolfenb\u00fcttel venne nuovamente assediata dalle truppe francesi.\nNel 1753 la corte ducale decise di trasfersi a Braunschweig, cos\u00ec che Wolfenb\u00fcttel inizi\u00f2 a perdere importanza, nonostante la presenza di una caserma con guarnigione.\nDurante la seconda guerra mondiale la caserma esistente per volere della Gestapo divenne luogo di detenzione e condanna di numerosi prigionieri politici.\nPopolazione.\nA Wolfenb\u00fcttel vivono circa persone.\nPolitica.\nConsiglio comunale.\nIl consiglio comunale di Wolfenb\u00fcttel comprende 42 consiglieri, composto da:\nCultura e attrazioni.\nSpettacolo.\nA Wolfenb\u00fcttel ci sono due sale cinematografiche. Der Filmpalast, il pi\u00f9 vecchio e dispone di tre sale di proiezione, e il Cinestar, che dispone di sei sale di proiezione di cui una per il 3D.\nMusica.\nWolfenb\u00fcttel \u00e8 anche una citt\u00e0 di musica, che non si limita al lavoro dei compositori Michael Praetorius e Johann Rosenm\u00fcller. Dal 2009, la citt\u00e0 \u00e8 anche la sede del National Music Academy della Bassa Sassonia.\nInfrastrutture e trasporti.\nStrade.\n\u00c8 possibile raggiungere Wolfenb\u00fcttel attraverso l'autostrada A 36 e B 79.\nTreni e bus.\nWolfenb\u00fcttel ha una stazione ferroviaria, che percorrono le linee Brunswick-Bad Harzburg (KBS 353) e Brunswick-Schoeppenstedt (KBS 312). Tutti i treni funzionano come i treni regionali. Nel centro operano nove linee di autobus.\nAeroporti.\nA di distanza si trova l'internazionale Aeroporto di Hannover-Langenhagen. Nelle vicinanze si trova l'aeroporto di Braunschweig-Wolfsburg a Braunschweig.\nAmministrazione.\nGemellaggi.\nWolfenb\u00fcttel \u00e8 gemellata con:"}
{"id": "1048241", "revid": "287204", "url": "https://it.wikipedia.org/wiki?curid=1048241", "title": "Classe Lafayette", "text": "I sottomarini lanciamissili balistici a propulsione nucleare di classe Lafayette sono stati un importante strumento di deterrenza nucleare della United States Navy. Erano un'evoluzione dei sottomarini della classe Ethan Allen e vennero prodotti in 9 unit\u00e0, la prima delle quali entr\u00f2 in servizio nei tardi anni sessanta.\nDotati di 16 missili balistici Polaris e, successivamente, Poseidon, con una gittata di 3000\u20135000\u00a0km e armati con testate nucleari multiple, i Lafayette sono stati la principale classe di SSBN (Sottomarini Lanciamissili Balistici Nucleari) statunitense per circa 20 anni, prima di essere progressivamente sostituiti dagli Ohio, armati con missili Trident di gittata maggiore.\nProgettazione.\nLa classe Lafayette era stata costruita utilizzando le conoscenze accumulate con la classe Ethan Allen, che era la prima classe di sottomarini appositamente progettata per il trasporto ed il lancio di missili intercontinentali, mentre i battelli della classe George Washington erano stati costruiti modificando battelli gi\u00e0 esistenti. Il primo battello della classe Lafayette fu commissionato nel 1961, seguito da altre 8 unit\u00e0 che furono tutte commissionate entro il 1962. I battelli costruiti dalla decima unit\u00e0 in poi subirono alcune lievi modifiche, che comprendevano missili pi\u00f9 moderni ed impianti di propulsione migliorati; i battelli costruiti con queste modifiche non furono pi\u00f9 considerati facenti parte della classe Lafayette, ma vennero bens\u00ec classificati come appartenenti alla classe James Madison.\nLe unit\u00e0 della classe Lafayette furono tutte costruite da soli tre cantieri navali, motivo per il quale le unit\u00e0 poterono essere assemblate in soli pochi anni, contrariamente a quanto invece avvenne per le classi di battelli successive, quali la classe Ohio e la classe Los Angeles, che invece furono costruite in un periodo complessivo che raggiungeva anche i venti anni tra la consegna della prima e dell'ultima unit\u00e0. Ogni unit\u00e0 venne a costare all'incirca 110 milioni di dollari."}
{"id": "1048242", "revid": "78273", "url": "https://it.wikipedia.org/wiki?curid=1048242", "title": "Giacomo Aconcio", "text": ""}
{"id": "1048243", "revid": "1147656", "url": "https://it.wikipedia.org/wiki?curid=1048243", "title": "Cesare Caporali", "text": "Biografia.\nNacque il 20 giugno 1531, a Panicale, figlio illegittimo di Camillo, canonico del duomo, di origine vicentina.\nStudi e soggiorno a Roma.\nAlla morte del padre (14 gennaio 1541), pass\u00f2, insieme al fratello Africano, sotto la tutela di Caporale di Pier Lorenzo Caporali, suo cugino pi\u00f9 anziano, che in breve tempo dissip\u00f2 \u00abla maggior parte delle facolt\u00e0 paterne\u00bb (come denunci\u00f2 il nipote Carlo Caporali, suo commentatore). Dopo gli studi classici, intraprese quelli di diritto, ma una grave malattia lo costrinse a interromperli. Morto nel 1557 Caporale Caporali, ottenne l'emancipazione dalla severa tutela.\nEntro il maggio 1560 si trasfer\u00ec a Roma, dove trov\u00f2 occupazione alla corte del cardinale Fulvio Giulio della Corgna, nipote di papa Giulio III, al servizio del quale gi\u00e0 operavano i perugini Francesco Parigioli, Pompeo Graziani e Ciccone Costa d'Assisi. Presso il porporato, persona rigida e irascibile, Cesare rimase cinque anni, sperimentando le umiliazioni subite nel servirlo, che descrisse in alcuni versi.\nNel 1565 compose le \"Stanze sopra la liberazione di Malta dall'assedio de' Turchi\", dedicate al marchese Ascanio I della Corgna.\nPoco dopo pass\u00f2 alle dipendenze del cardinale Ferdinando de' Medici (che nel 1587, alla morte del fratello Francesco I, diventer\u00e0 granduca di Toscana), mecenate assai pi\u00f9 illuminato. In questo periodo compose il \"Viaggio di Parnaso\" e i due capitoli della \"Corte\".\nNel 1570 a Perugia spos\u00f2 Giulia, dalla quale avr\u00e0 tre figli: Camillo, Ottavio e Antimo. Quest'ultimo, dottore in giurisprudenza, sar\u00e0 nominato dal marchese Ascanio II della Corgna pievano della chiesa di Santa Maria Maddalena di Castiglione del Lago.\nNei primi anni settanta del Cinquecento conobbe a Roma Miguel de Cervantes, che si occupava della segreteria del cardinale Giulio Acquaviva: lo scrittore lo ricord\u00f2 nelle sue opere e s'ispir\u00f2 al \"Viaggio di Parnaso\" nel suo \"Viaje de Parnaso\". Ebbe contatti professionali pure con Annibal Caro e Torquato Tasso, che lo apprezz\u00f2 come poeta innovatore.\nIntorno al 1580 accompagn\u00f2 a Perugia, come gentiluomo al seguito, il giovane abate Ottavio Acquaviva, che vi si recava per dedicarsi agli studi giuridici e gli corrispondeva l'ottava parte delle sue rendite. Poco dopo il 1590 fu assunto stabilmente alle dipendenze dell'Acquaviva, che, nominato cardinale da Gregorio XIV nel 1591, lo port\u00f2 con s\u00e9 nel suo arcivescovato di Napoli e gli affid\u00f2 il governo di Atri e di Giulianova in Abruzzo. In questo periodo scrisse una prima redazione della \"Vita di Mecenate\" che legger\u00e0 al suo ritorno a Perugia nella sede dell'Accademia degli Insensati.\nPoeta di corte presso i della Corgna.\nStabilitosi a Perugia e, ormai anziano, ricevette da Scipione Tolomei una lettera in nome del marchese Ascanio II della Corgna (1596-1606), del quale era segretario, contenente un invito a risiedere e svolgere la sua attivit\u00e0 nel palazzo di Castiglione del Lago, dove Cesare era gi\u00e0 stato ospitato del marchese Ascanio I (alla sua morte aveva scritto per lui una \"canzone\" funebre). Il della Corgna lo teneva in grande considerazione e gli assegn\u00f2 un'ampia sala, come studio, per poter lavorare serenamente. I rapporti col consigliere Scipione Tolomei furono cordiali. La marchesa Francesca Sforza, consorte di Ascanio II, spesso si intratteneva con lui, apprezzandone le qualit\u00e0 e gli scritti. Negli \"Orti di Mecenate\", composti in questi anni, il Caporali descrisse e lod\u00f2 le bellezze del palazzo e dei suoi splendidi giardini, di cui il labirinto vegetale costituiva la maggiore attrazione. Accademico Insensato, col nome di \"stemperato\", partecip\u00f2 alle segrete riunioni notturne organizzate nella residenza. Contribuiva, tra l'altro, all'organizzazione dei ricevimenti e all'accoglienza dei nobili invitati, intrattenendoli con letture piacevoli, e collabor\u00f2 effettivamente nella realizzazione di alcuni affreschi nel palazzo. Il poeta eseguiva con impegno le regole del perfetto \"cortigiano\" contenute nel trattato di Baldassarre Castiglione: era sempre pronto, infatti, ad esaudire ogni desiderio del marchese, amabile, tollerante, scrupoloso, signorile ed attento a \"garantirgli svago e tranquillit\u00e0, nascondendo le dolenti novit\u00e0\".\nAggravandosi il \"mal della pietra\" che lo affliggeva da anni, il 18 dicembre 1601, all'et\u00e0 di 70 anni, mor\u00ec di calcolosi biliare. L'autopsia rivel\u00f2 un calcolo delle dimensioni di un uovo. Pronunci\u00f2 l'orazione funebre Claudio Contuli, nella quale si trovano non poche informazioni biografiche.\nIl marchese Ascanio II lo fece tumulare nell'oratorio degli Agostiniani. Il duca Fulvio II Alessandro (morto nel 1647) far\u00e0 poi trasferire la salma nella cappella del Salvatore, presso la chiesa di San Domenico, dove tuttora riposa accanto a lui.\nLe opere.\nSe si tralasciano rime sparse di modesto significato (stampate per la prima volta nel 1574 a Piacenza), le prime prove poetiche di Cesare Caporali che abbiano qualche peso sono cinque capitoli berneschi: il \"Curiandolo\", i due del \"Pedante\", i due della \"Corte\". Questi ultimi, che narrano l'umiliante esperienza dell'autore al servizio del cardinale della Corgna, ebbero una certa notoriet\u00e0 e ne avvalorarono l'immagine di poeta satirico.\nDovette la sua nomea ai poemetti \"Viaggio di Parnaso\" e \"Avvisi di Parnaso\", nei quali rispettivamente critic\u00f2 l'avarizia dei principi, il pedantismo dei letterati e la letteratura.\nIl \"Viaggio di Parnaso\" \u00e8 un componimento in due parti, concepito dopo il 1571 e pubblicato nel 1582.\nAncora nel favoloso regno della poesia il Caporali ambient\u00f2 gli \"Avvisi di Parnaso\", redatti nello stile dei resoconti di cronaca che i copisti fornivano a pagamento (detti \"avvisi\", appunto).\nIl poeta scrisse altre opere, quali le \"Esequie di Mecenate\" del 1578, gli \"Orti di Mecenate\" del 1599 e l'incompiuto \"La Corte\", pur senza raggiungere l'inventiva dei due lavori principali.\nLe \"Esequie di Mecenate\", dedicate a Francesco I de' Medici, si avvicinano poeticamente agli \"Avvisi\".\nDalla polemica anticortigiana di Tasso e Ariosto \u2013 e probabilmente dal buon risultato conseguito dalle \"Esequie\" \u2013 nacque l'idea della \"Vita di Mecenate\" (con la tarda appendice degli \"Orti\"): il testo pi\u00f9 significativo del Caporali, fu editato a Venezia nel 1604 e dedicato ad Ascanio II. Biografia in terzine, ripartita in dieci capitoli, la \"Vita\" narra le vicende del terzo triumvirato, soffermandosi in particolare sulla cosiddetta guerra di Perugia fra Ottaviano e Marco Antonio.\nLe commedie \"Lo sciocco\", rappresentata a Venezia nel 1604 e nel 1628, e \"La Ninnetta\", pubblicata a Venezia nel 1604 con il suo nome, sono in realt\u00e0 la \"Cortigiana\" e la \"Talanta\" di Pietro Aretino, all'epoca all'indice dei libri proibiti, messe in scena pi\u00f9 volte sotto uno pseudonimo."}
{"id": "1048244", "revid": "124053755", "url": "https://it.wikipedia.org/wiki?curid=1048244", "title": "Bob Clark", "text": " \nBiografia.\nCresciuto a Fort Lauderdale, si laure\u00f2 in filosofia e gioc\u00f2 a football americano a livelli dilettantistici come quarterback riuscendo a strappare un contratto con i Fort Lauderdale Black Knights, squadra semiprofessionistica. Al cinema esord\u00ec sceneggiando, dirigendo ed interpretando il film horror \"L'assedio dei morti viventi\" nel 1972. Continu\u00f2 a spaziare nel genere con pellicole come \"Black Christmas\" (1974), \"La morte dietro la porta\" (1972), \"Punto di rottura\" (1976) e \"Assassinio su commissione\" (1979), che incontrarono alterna fortuna.\nNegli anni ottanta diresse film decisamente pi\u00f9 leggeri come \"Tribute - Serata d'onore\" (1980), con Jack Lemmon e Kim Cattrall, \"Nick lo scatenato\" con Sylvester Stallone nel (1984), \"Turk 182\" (1985) e \"Colpo di scena\" (1987). Furono comunque i tre controversi \"Porky's - Questi pazzi pazzi porcelloni!\", \"Porky's II - Il giorno dopo\" e \"Porky's III - La rivincita!\" che ebbero il maggior successo di pubblico, soprattutto tra i giovanissimi. Negli anni novanta gir\u00f2 la commedia \"Poliziotti a due zampe\" ed altri film minori, preferendo concentrarsi nella sua figura di autore di soggetti e sceneggiature. Negli ultimi anni di vita si fece spesso coadiuvare dal figlio Ariel, che recit\u00f2 anche in un suo film.\nBob Clark mor\u00ec il 4 aprile del 2007 dopo un incidente stradale avvenuto a Los Angeles: la colpa del sinistro fu dell'automobilista di una fuoriserie che stava guidando ubriaco e senza patente. Nell'impatto perse la vita anche il figlio Ariel, di 22 anni.\nFilmografia.\nRegia.\nCinema\nTelevisione\nSceneggiatura.\nCinema\nTelevisione"}
{"id": "1048253", "revid": "123882945", "url": "https://it.wikipedia.org/wiki?curid=1048253", "title": "Elisa Penna (giornalista)", "text": "Biografia.\nLaureata in storia e filosofia, entr\u00f2 alla Mondadori nel 1959 come redattrice di \"Epoca\" e, nel 1962, ebbe l'incarico di caporedattrice di \"Topolino\", contribuendo negli anni allo sviluppo e al successo del fumetto disneyano in Italia. Divenne attorno al 1972 vicedirettrice nonch\u00e9 maggiore collaboratrice del direttore Mario Gentilini; rimase in carica fino al 1994 sotto la gestione di Gaudenzio Capelli.\nNel 1969 sugger\u00ec al fumettista Guido Martina di creare un personaggio ispirato ai fumetti neri italiani, cosa che port\u00f2 alla nascita di Paperinik che ebbe notevole successo nei decenni successivi. Fu autrice ella stessa di soggetti e sceneggiature di storie a fumetti per Topolino oltre che l'ideatrice della serie di volumi \"I manuali delle Giovani Marmotte\", pubblicati sempre da Mondadori, e insieme ad altri cur\u00f2 il \"Manuale di Nonna Papera\".\nRiconoscimenti.\nSu Topolino n. 2791 le sono state dedicate due pagine nella rubrica da lei gestita, \"Qui... Paperino Quack!\".\nIl suo nome viene inscritto al Famedio di Milano, nel Cimitero Monumentale."}
{"id": "1048255", "revid": "15756", "url": "https://it.wikipedia.org/wiki?curid=1048255", "title": "Cesare Fani", "text": "Biografia.\nPartecip\u00f2 quindicenne alla difesa di Perugia del 20 giugno 1859 contro le truppe pontificie di mercenari svizzeri comandati dal Colonnello Anton Maria Schmidt. Appena laureatosi a pieni voti nel 1866, scapp\u00f2 di casa per unirsi volontario a Garibaldi nella spedizione trentina e nuovamente volontario nel 1867 a Mentana, guadagnandosi promozioni sul campo.\nDopo aver svolto pratica forense a Napoli presso lo studio del famoso penalista, sen. avv. Enrico Pessina, rientr\u00f2 a Perugia dove apr\u00ec uno studio legale ed esercit\u00f2 la professione forense (salv\u00f2 chiudere lo studio nei periodi in cui era al Governo nazionale), guadagnandosi presto fama nazionale ed incarichi pubblici e privati in tutta Italia.\nA Perugia ricopr\u00ec numerosissime cariche locali, tra cui quella di professore supplente di Diritto e Procedura Penale all'Universit\u00e0, presidente dell'Accademia Letteraria della Minerva, presidente dell'Accademia dei Filedoni, presidente dell'Educatorio Femminile Sant'Anna, socio ordinario della Deputazione Storia Patria per l'Umbria. Fu, inoltre, pi\u00f9 volte consigliere ed assessore del Comune nonch\u00e9 consigliere provinciale dell'Umbria, presidente del Partito Liberale Monarchico di Perugia, presidente prima del Consiglio di Disciplina dei Procuratori e poi dell'Ordine degli Avvocati di Perugia.\nFu esponente dell'area liberale e massimo suo rappresentante in Umbria, deputato incontrastato del II\u00b0 Collegio di Perugia per 28 anni consecutivi dal 1886 fino alla morte, facendosi portavoce incessante dei problemi che gravavano sulla sua regione. Chiese l'istituzione dell'Istituto Agrario (divenuto poi Facolt\u00e0 di Agraria dell'Universit\u00e0 degli Studi di Perugia), del policlinico e del tram elettrico a Perugia (insieme con l'allora Prefetto di Perugia Tommaso Tittoni). A lui si deve anche l'istituzione dell'ONAOSI, la Ferrovia Centrale Umbra e, insieme al collega on. Guido Pompilj, l'opera di bonifica del lago Trasimeno.\nViene ricordato inoltre per i suoi interventi parlamentari e studi in materia di laicit\u00e0 dello Stato, insegnamento religioso nelle scuole elementari, cooperativismo, previdenza sociale, tutela degli orfani, lotta contro l'alcoolismo,\nAlla Camera dei Deputati fu pi\u00f9 volte membro e poi vicepresidente Giunta delle elezioni e relatore del bilancio del Ministero di Giustizia. Nei Governi di Rudin\u00ec III, IV e V, fu sottosegretario all'allora dicastero di \"Grazia e Giustizia e dei Culti\" con i ministri Gianturco, Zanardelli e Bonacci. \u00c8 stato anche segretario della \"Commissione dei Sette\" (1893) che indag\u00f2 sullo scandalo della Banca Romana nel 1893 e nell'ambito della quale dovette sottoporre ad interrogatorio Francesco Crispi, nonch\u00e9 presidente della \"Commissione dei Cinque\" (1907) che rifer\u00ec sulle accuse di peculato contro l'ex Ministro Nunzio Nasi. Entrambe queste commissioni ebbero grande rilievo sulla stampa dell'epoca.\nCon il Governo Luzzatti divenne Ministro di grazia e giustizia e, successivamente, vicepresidente della Camera dei Deputati (1912-1913). Da Ministro, port\u00f2 a compimento i disegni di legge per la sistemazione del Casellario centrale giudiziario e degli Uffici della statistica giudiziaria e notarile, per l'ordinamento della carriera degli uscieri presso gli Uffici giudiziari, per gli ufficiali giudiziari, per l'amministrazione e la conservazione del Palazzo di Giustizia in Roma, per il personale degli Economati generali dei benefici vacanti, per il personale del Fondo per il culto, per il riordinamento delle Cancellerie e delle Segreteria giudiziarie. Aveva anche predisposto un nuovo Codice di procedura penale; il Presidente del Consiglio dei Ministri ne rinvi\u00f2 per\u00f2 la presentazione, sicch\u00e9 il Codice fu presentato poco dopo dal guardasigilli successivo.\nMor\u00ec improvvisamente il 5 febbraio 1914 a Palermo, dove aveva appena discusso una causa davanti alla Corte di Cassazione siciliana. Furono allestite camere ardenti a Palermo, a Roma e a Perugia, dove una folla di persone accolse il rientro della salma e partecip\u00f2 al lutto cittadino; nell'occasione un operatore lombardo, con i mezzi del tempo, riprese parte delle esequie realizzando quello che ad oggi risulta il filmato pi\u00f9 antico della storia perugina.\nA lui sono dedicate strade nel centro storico di Perugia (con targa marmorea sul palazzo di famiglia nella parallela via Mazzini), a Roma ed a Bastia Umbra.\nFece costruire alle porte di Perugia un grazioso villino, realizzato dal Calderini, decorato esternamente con terrecotte festose delle Fornaci Biscarini e, internamente, con dipinti del Bruschi, del Brugnoli e del Tassi; e che ha visto suoi ospiti Presidenti del Consiglio e Ministri del Governo (tra cui Zanardelli, Luzzatti, Orlando, Sonnino, Finali, Gallo, Di Rudin\u00ec, Salandra, Ciuffelli, Gianturco, Facta, Bodio, Fortis, Pompili e Tittoni), luminari (tra cui Croce e Lombroso) e letterati (tra cui Carducci, Pascarella, Bonacci Brunamonti ed Aganoor).\nSempre delle Fornaci Biscarini e di Raffaele Angeletti e con decorazioni interne del Bruschi, la Cappella che fece costruire al Cimitero Monumentale di Perugia.\nFamiglia e discendenza.\nCesare Augusto Fani, figlio di Angelo (1808-1871), direttore del Sacro Monte di Piet\u00e0 di Perugia, e di Eugenia Angelini (1810-1890). spos\u00f2 in prime nozze nel 1872 Annetta Rotondi (1851-1881), figlia del notaio Domenico, da cui Camillo Fani (morto in fasce) e Angelo Fani (1873-1943), avvocato, pubblicista, libero docente in diritto costituzionale, consigliere ed assessore di Perugia, presidente dell'Ordine degli Avvocati di Tripoli, sposato con Emilie Macci\u00f2 di Genova.\nRimasto vedovo, si spos\u00f2 nuovamente nel 1887 con Iginia Rossi (1856-1895), figlia dell'industriale fiorentino Cesare (1813-1870) e di Eraclea Foschi (1826-1909), parente stretta dell'arcivescovo Federico Foschi (segretario prima e poi successore nella diocesi di Perugia di Giocchino Pecci, elevato al soglio pontificio), da cui:\na) Annetta Fani (1888-1921), sposata con l'ing. Paolo Bensa (1875-1963) di Genova, figlio dell'insigne giurista prof. avv. Enrico Bensa (1848-1931);\nb) Amedeo Fani (1891-1974), anche lui avvocato, M.A.V.M., pubblicista, deputato (1925-43), sottosegretario agli Affari Esteri (1929-32) con il ministro Grandi, questore della Camera dei Deputati (1934-43) e presidente dell'Ordine degli Avvocati di Perugia, sposato con Elvira Biancardi di Mantova.\nLa sorella minore di Cesare, Guglielmina Fani (1847-1915), spos\u00f2 il conte Sperello Montesperelli (1846-1915), consigliere di Perugia."}
{"id": "1048256", "revid": "78273", "url": "https://it.wikipedia.org/wiki?curid=1048256", "title": "Boavista", "text": ""}
{"id": "1048257", "revid": "76963", "url": "https://it.wikipedia.org/wiki?curid=1048257", "title": "Ariel Clark", "text": "Biografia.\nFiglio del regista Bob, lavor\u00f2 varie volte con il padre esordendo sul grande schermo a soli undici anni in \"Un mare di guali\". Fu poi nel cast di \"I'll remember april\" (pellicola non arrivata in Italia) e di \"Un genio in pannolino\" (1999).\nNel 2004 fu aiuto regista del padre in \"Un genio in pannolino 2\" e nello stesso anno ebbe due camei, uno in televisione ed uno al cinema. Per il 2008 era in programma che aiutasse pap\u00e0 Bob nella sceneggiatura di due film che il celebre regista avrebbe dovuto dirigere in quell'anno.\nMor\u00ec prematuramente il 4 aprile del 2007 a causa di un incidente stradale a Los Angeles, in cui fu vittima anche suo padre e causato da un automobilista ubriaco e senza patente, immigrato messicano clandestino."}
{"id": "1048259", "revid": "228587", "url": "https://it.wikipedia.org/wiki?curid=1048259", "title": "WTCC 2007", "text": "La stagione 2007 del campionato WTCC (\"World Touring Car Championship\") \u00e8 stata la terza dalla riapertura del campionato, avvenuta nel 2005; la quarta considerando l'edizione singola del 1987. Per il terzo anno consecutivo il campionato si \u00e8 concluso con la vittoria del titolo piloti da parte del britannico Andy Priaulx, alla guida di una BMW 320si. La stessa BMW si \u00e8 aggiudicata il campionato costruttori.\nClassifiche.\nTrofeo indipendenti.\nPrime tre posizioni:\nTrofeo team indipendenti.\nPrime tre posizioni:"}
{"id": "1048260", "revid": "111325", "url": "https://it.wikipedia.org/wiki?curid=1048260", "title": "Charvel", "text": "Charvel \u00e8 un'azienda produttrice di chitarre elettriche, originariamente fondata nel 1974 da Wayne Charvel ad Azusa, California. Dal 2002 \u00e8 un marchio della Fender.\nI primi strumenti realizzati erano in realt\u00e0 chitarre Fender modificate e personalizzate da Wayne Charvel nel suo negozio-laboratorio, aperto nel 1974. La nascita del marchio vero e proprio, con le prime chitarre marchiate Charvel, risale al 1978, quando Grover Jackson prima si associ\u00f2 a Charvel nella ditta e poi ne rilev\u00f2 la propriet\u00e0.\nDa allora il successo del marchio crebbe, fino a raggiungere il suo apice nell'ambito della musica heavy metal degli anni '80, soprattutto grazie a musicisti come Eddie van Halen, Randy Rhoads ed Allan Holdsworth, e pi\u00f9 tardi ad altri come Robbin Crosby e Warren DeMartini (Ratt), Jake E. Lee, (Ozzy Osbourne) e George Lynch (Dokken).\nStoria.\nLe origini.\nWayne Charvel fond\u00f2 la \"Charvel's Guitar Repair\" ad Azusa nel 1974, come ditta per riparazioni di chitarre, set-up e personalizzazioni. In origine venne avviato anche un servizio di vendita per corrispondenza di battipenna bianchi, piastrine per i jack in alluminio anodizzato per le Les Paul, leve per il tremolo per Fender Stratocaster in acciaio inox e altri pezzi di ricambio, creati da Fred Naujock alla F&amp;M Tool &amp; Die di Upland. In questo periodo furono assemblate anche alcune chitarre custom, modificando body e manici comprati da Lynn Elsworth, un vecchio compagno di scuola di Wayne, dal Fender Service Center. Nel 1975 Charvel decise di diventare un costruttore e si mise quindi in affari con la International Sales Associates, un'azienda di marketing gestita da Herschell Blankenship e Shel Horlick, che lo convinsero anche ad acquistare due costosi macchinari della Onsrud per la produzione di body e manici. La ISA, oltre che con Charvel, chiuse un accordo anche con la Schecter, compagnia gestita da Dave Schecter, e con la McCauley Sound, azienda produttrice di parti per casse audio californiana. Secondo gli accordi, la Schecter si sarebbe occupata di produrre le plastiche, i metalli e le parti elettroniche con la McCauley, mentre Charvel avrebbe realizzato le parti in legno, ovvero i body e i manici. I problemi nacquero per\u00f2 quando la ISA inizi\u00f2 ad accentrare di fatto tutta la gestione dell'affare e anche le entrate, pretendendo poi di redistribuirle secondo criteri mai chiaramente concordati con i partner, e cos\u00ec le parti finirono in tribunale nell'estate del 1977.\nIntanto il chitarrista Grover Jackson, dopo aver lavorato tra il 1975 e il 1977 prima alla Anvil Case Company e poi con la Westwood Music in California, decise di riprendere a suonare la chitarra. Fu cos\u00ec che, alla ricerca di un nuovo body per la sua Fender Telecaster, conobbe Wayne Charvel e i due finirono per mettersi in affari insieme. Nel settembre 1977 Jackson acquist\u00f2 il 10% della Charvel's Guitar Repair, che all'epoca contava tre impiegati: Mark McKee, Karl Sandoval e la segretaria Lisa. Grazie all'amicizia di Jackson con Travis Bean, titolare di una compagnia produttrice di manici in alluminio per chitarre, i due soci visitarono la sua fabbrica, ricevendo in regalo diverse punte di trapano della Vortex usate, che utilizzarono per far funzionare i propri macchinari Onsrud, fino ad allora mai nemmeno accesi da Charvel.\nNell'autunno del 1978 per\u00f2 le cose non andavano bene e Wayne Charvel, tra le alte spese di gestione, i ricavi che stentavano a decollare e la causa con la ISA ancora aperta, si orient\u00f2 per dichiarare bancarotta. Fu allora che Grover Jackson si offr\u00ec di rilevare l'azienda, accollandosi il rischio legale della causa con l'ISA per 33.500 dollari, e versando a Charvel altri 6.500 dollari, per un valore complessivo di circa 40.000 dollari in cambio del locale, dei due macchinari Onsrud e di poco altro.\nLa nascita e il successo del marchio.\nDopo aver stilato una lista con tutti i beni che componevano la Charvel, Jackson concluse l'acquisto il 10 novembre 1978. Wayne Charvel cedette il marchio immediatamente e non ebbe pi\u00f9 nulla a che fare con la compagnia, mentre i vecchi dipendenti Karl Sandoval e Mark McKee decisero di lavorare per la nuova gestione.\nDopo alcuni mesi di inattivit\u00e0, Grover Jackson riusc\u00ec a chiudere un contratto come OEM della Mighty Mite per la produzione di body per chitarra. Tuttavia il rapporto non dur\u00f2 a lungo, perch\u00e9 Jerry Sewell, un vecchio compagno di scuola di Jackson che aveva iniziato a collaborare con l'azienda, entr\u00f2 in affari con Mighty Mite portandosi via il cliente. Jackson non si diede per vinto e riusc\u00ec a chiudere alcuni accordi simili a quello con la Mighty Mite per la produzione di body, prima con la DiMarzio e poi con la Music Man, all'epoca in grandi difficolt\u00e0 dopo l'abbandono da parte di Leo Fender, ma anche questi rapporti durarono poco tempo.\nNel frattempo Jackson aveva capito che la compagnia per emergere avrebbe dovuto produrre strumenti con il proprio marchio e inizi\u00f2 cos\u00ec a costruire chitarre elettriche marchiate Charvel nel nuovo stabilimento di Glendora, anche se sulla targhetta sul retro delle chitarre appariva ancora la localit\u00e0 di San Dimas, sfruttando anche l'uscita del primo album dei Van Halen, sulla cui copertina il chitarrista Eddie van Halen appariva proprio con un modello custom Charvel bianco e nero.\nForte di questo primo endorsement, nel 1979 la Charvel prese parte alla sua prima fiera della NAMM (National Association of Music Merchants), riscuotendo un certo successo anche grazie ai buoni rapporti con la Anvil Case Company e con rivenditori di strumenti come il Guitar Center e la Veneman Music, che garantirono un flusso di denaro sufficiente a renderne stabile la situazione finanziaria.\nL'azienda cominci\u00f2 cos\u00ec a costruirsi un'ottima reputazione in particolare nell'ambito della prolifica scena heavy metal californiana. Nel 1980 Jackson venne quindi contattato da Randy Rhoads, gi\u00e0 chitarrista dei Quiet Riot. Rhoads venne in contatto diretto con Jackson dopo che l'anno precedente si era gi\u00e0 rivolto al dipendente della Charvel Karl Sandoval, per la costruzione di una chitarra sullo stile della Gibson Flying V, ma con uno sfondo nero a pallini bianchi. Questa chitarra personalizzata era stata chiamata \"Polka Dot V\", e divenne lo strumento principale del chitarrista durante l'ultimo periodo con i Quiet Riot nel 1979 e durante il primo tour con Ozzy Osbourne del 1980 (gran parte del materiale di \"Blizzard of Ozz\" fu registrato proprio con questo modello). Rhoads questa volta si rivolse direttamente a Grover Jackson per farsi costruire un'altra chitarra personalizzata. I due disegnarono una chitarra dalla forma a \"V\" di colore bianco, ispirata come la precedente alla celebre Gibson Flying V, ma in questo caso con le punte asimmetriche e acuminate. Questo modello venne completato in circa un mese da Tim Wilson, dipendente della Charvel, e venne chiamato \"Concorde\".\nConsiderato che proprio in quel periodo il marchio Charvel stava cominciando ad affermarsi, Jackson decise per\u00f2 di non stamparlo su questo modello cos\u00ec estremo e rivoluzionario, nel caso questo non avesse ottenuto successo. Rhoads acconsent\u00ec e Jackson incise cos\u00ec il suo nome sulla paletta, dando alla luce la prima chitarra Jackson Guitars, nato in origine come marchio secondario da sacrificare in caso di flop. Infatti la Charvel era ormai nota per i suoi modelli piuttosto tradizionali, ispirati alle Stratocaster, e non certo per chitarre dalla rivoluzionaria forma a V, che all'epoca non erano molto diffuse proprio perch\u00e9 considerate troppo provocatorie. La morte improvvisa di Rhoads nel 1982 e il fatto che il marchio fosse stato utilizzato da due chitarristi all'epoca cos\u00ec acclamati, come Eddie van Halen e appunto Randy Rhaods, favor\u00ec il boom della Charvel/Jackson.\nLa produzione nella localit\u00e0 di Glendora continu\u00f2 fino al 1986, quando la fabbrica si spost\u00f2 a Ontario, sempre in California.\nLa Charvel asiatica.\nNel 1986 part\u00ec anche la produzione giapponese con i modelli \"Model 1\" fino al \"Model 6\" che vennero prodotti fino al 1988. I modelli Charvel \"Model 4\" e \"Model 6\" divennero popolari alla fine degli anni '80 prima che la serie venisse riprogettata nel 1989 e divisa in pi\u00f9 serie, includendo \"Classic\", \"Fusion\" e \"Contemporary\". Le chitarre della serie \"Classic\" includevano i modelli \"275\", \"375\", \"375 Deluxe\", \"475\", \"475 Deluxe\" e \"750xl\". La serie \"Fusion\" comprendeva modelli Special, Deluxe e Custom che presentavano una scala pi\u00f9 corta delle altre; mentre la linea \"Contemporary\" includeva i modelli \"Predator\" e \"Spectrum\". Il modello \"Spectrum\" era ispirato al modello custom della Jackson costruito per Jeff Beck. Le chitarre prodotte in quest'epoca erano equipaggiate con meccaniche di qualit\u00e0 Gotoh e ponti Floyd Rose di fabbricazione tedesca Schaller.\nVenne avviata anche una linea coreana, la Charvette, che riproduceva questi modelli in versione pi\u00f9 economica (degno di nota il modello Charvette 170, modello di punta con ponte Jackson JT6 e scalatura corta analoga ai blasonati modelli Charvel serie \"Fusion\").\nNel 1989 Grover Jackson vendette la compagnia alla giapponese AMIC. Le Charvel erano ora prodotte come chitarre standard fino al 1991. Da notare che sulla targhetta sul retro delle chitarre Charvel prodotte dalla casa giapponese era impresso l'indirizzo \"Fort Worth, Texas\", ma erano di fatto prodotte in Giappone. Sfortunatamente nei primi anni novanta, con l'emersione della scena grunge ed il conseguente declino di una buona parte del movimento heavy metal, la Charvel ne risent\u00ec. Negli anni novanta l'azienda giapponese tent\u00f2 di recuperare la popolarit\u00e0 e la qualit\u00e0 della Jackson/Charvel degli anni '80, con chitarre giapponesi di alta qualit\u00e0 ed altre fabbricate negli stessi Stati Uniti, ma senza grande successo.\nIl passaggio alla Fender.\nVerso la fine del 2002 la giapponese AMIC cedette l'azienda Charvel/Jackson alla Fender e il marchio Charvel vide una rinascita con i nuovi modelli fabbricati negli States (prima) e di nuovo in Giappone (poi). I nuovi modelli vennero disegnati e prodotti per riprendere lo spirito originale del marchio negli anni 80. Oggi la Charvel offre diversi modelli fabbricati negli Stati Uniti (Signature), in Messico (Pro-Mod) ed in Corea del Sud, incluso il modello signature di Eddie van Halen, ormai fuori produzione, e nel 2007 venne prodotta una serie limitata chiamata Grover Jackson Legacy Series. Oggi le Charvel prodotte negli Stati Uniti fino al 1986, con l'indirizzo di San Dimas, California, P.O. box sulla targhetta, sono tra le chitarre elettriche pi\u00f9 ricercate.\nModelli Charvel.\nProduzione giapponese dal 1989 al 1992.\nCome da catalogo 1989:\n\"*Charvel Classic Series:\"\n\"*Charvel Fusion Series:\"\n\"*Charvel Contemporary Series:\"\n\"*Charvel Professional Series:\""}
{"id": "1048262", "revid": "228587", "url": "https://it.wikipedia.org/wiki?curid=1048262", "title": "Lex Iulia de civitate", "text": "La Lex Iulia de civitate latinis et sociis danda fu una legge romana promulgata da Lucio Giulio Cesare nel 90 a.C., successivamente integrata da altre due leggi.\nEssa venne promulgata durante il periodo della Guerra sociale, anni 91-88 a.C., quando Roma, consapevole di non poter gestire la rivolta antiromana con il mero uso delle armi, estese la cittadinanza romana ai Latini ed ai restanti \"socii\" italici rimasti fedeli o che avessero deposto le armi contro Roma, una successiva, o contemporanea lex, diede facolt\u00e0 ai comandanti romani di concedere la cittadinanza a tutti i \"socii\" italici (e in alcuni casi a singoli individui \"auxiliares\" extra-italici condotti in Italia) che avessero preso le difese di Roma ai loro ordini.\nUna successiva lex, la \"lex Plautia Papiria\", del 89 a. C., integrata da un consulto senatorio, concesse la piena cittadinanza romana a tutti gli italici (ex \"socii\") residenti a sud dell'Arno e del Rubicone (cos\u00ec come ai Cisalpini residenti a sud del fiume Po), purch\u00e9 ne facessero richiesta al pretore urbano entro un termine prestabilito. Una delle conseguenze dell'estensione della cittadinanza romana a tutta l'Italia peninsulare fu la trasformazione di tutte le comunit\u00e0 italiche e delle varie colonie romane e latine sparse lungo la penisola, in \"municipia optimo iure\", da cui insorsero non pochi problemi burocratici, tra cui i nuovi criteri di ammissione ai \"comitia\", nonch\u00e9 l'ascrizione di tutti gli italici tra le gens."}
{"id": "1048263", "revid": "1451848", "url": "https://it.wikipedia.org/wiki?curid=1048263", "title": "Dean Guitars", "text": "La Dean Guitars \u00e8 un'industria statunitense fondata nel 1976, produttrice di strumenti musicali e in particolare chitarre.\nStoria.\nLa Dean Guitars fu fondata nel 1976 da Dean Zelinsky che, annoiato dal monotono design delle chitarre dell'epoca, decise di creare un suo proprio innovativo modello. La prima chitarra ad essere messa in commercio presentava un'innovativa forma a V che in breve tempo guadagn\u00f2 grande popolarit\u00e0.\nDegna di nota la V \"Michael Schenker Signature\", realizzata in accordo con il chitarrista tedesco, facendola diventare un oggetto di design nonch\u00e9 uno strumento molto ricercato in quanto \u00e8 il marchio di fabbrica del fratello minore Schenker. Anche Rudolf Schenker, chitarrista degli Scorpions e fratello maggiore di Michael, si \u00e8 esibito pi\u00f9 volte con la Dean V bicolore (bianco/nero)\nLa Dean prosegu\u00ec a creare numerosi modelli sotto la direzione di Zelinsky che per\u00f2 nel 1986 vendette la compagnia a vari acquirenti. Con la nuova dirigenza la Dean perse notevolmente popolarit\u00e0 e rischi\u00f2 seriamente di chiudere i battenti se Dean Zelinsky non la avesse nuovamente acquistata a fine anni '90, rilanciandola a pieno titolo sul mercato.\nNel 2008 Dean Zelinsky ha nuovamente venduto la sua azienda fondandone successivamente una nuova, la DBZ Guitars (Il nome \u00e8 composto dalle iniziali del suo nome, Dean Barrett Zelinsky)."}
{"id": "1048264", "revid": "1448629", "url": "https://it.wikipedia.org/wiki?curid=1048264", "title": "Basilica di Saint-Denis", "text": "La basilica di Saint-Denis (in francese: \"basilique Saint-Denis\") \u00e8 un famoso edificio gotico, situato nell'omonimo comune della cintura di Parigi, in Francia. Dal 1966 \u00e8 diventata cattedrale della diocesi di Saint-Denis. Anche se \u00e8 universalmente conosciuta come la basilica di Saint-Denis, in realt\u00e0 il tempio non ha il titolo di basilica minore concesso dal papa.\nRappresenta la prima opera assoluta dell'architettura gotica, dove il suo creatore, l'abate Sugerio, impieg\u00f2 per la prima volta l'arco acuto e gli archi rampanti. Modello che poi si irradi\u00f2 in tutta l'Europa medievale. \u00c8 monumento storico di Francia dal 1862.\nStoria.\nOrigini.\nLeggenda.\nSecondo la tradizione, anche riportata da Jacopo da Varazze nella sua agiografia della Legenda Aurea, san Dionigi (in francese \"Denis\"), primo vescovo di Lutezia, venne martirizzato con il taglio della testa nel 258, durante le persecuzioni di Valeriano. Il luogo del martirio, sotto il \"Mons Martyrum\", l'odierna Montmartre, sembra essere quello ove oggi si trova la chiesa di \"Saint-Denys de la Chapelle\", in rue de la Chapelle. \nA questo punto vi sono due versioni. Una, scritta dall'abate Ilduino nell'835 nella quale, dopo il martirio, san Dionigi si rialz\u00f2, prese la sua testa fra le mani e si diresse verso nord. Circa sei chilometri dopo consegn\u00f2 la sua testa a una donna pia di origine della nobilt\u00e0 romana, \"Catulla\", e poi croll\u00f2. In un'altra versione, i corpi martirizzati di san Dionigi e dei due compagni Eleuterio e Rustico vennero recuperati da Catulla perch\u00e9 non fossero gettati nella Senna, e poi trasportati dalla nobildonna nel suo possedimento a nord.\nLa donna seppell\u00ec il corpo, secondo le usanze cristiane, in un campo di sua propriet\u00e0, poi denominato \"vicus Catulliacus\", antico nome dell'odierna citt\u00e0 di Saint-Denis.\nFondazione.\nDelle campagne archeologiche hanno attestato che gi\u00e0 dal Tardo impero romano in questo luogo vi era una necropoli gallo-romana. Probabilmente sviluppatasi attorno alla sepoltura dei martiri dopo l'Editto di Milano del 313, quando vi fu eretto un mausoleo. Infatti numerosi sarcofagi trovati, in pietra o gesso, appartenevano a aristocratici Franchi.\nDall'agiografia di santa Genoveffa, scritta verso il 520, la santa patrona di Parigi visit\u00f2 il luogo di sepoltura dei santi martiri e convinse la diocesi parigina di acquistare le terre del \"virus Catulliacus\" e di erigervi un nuovo edificio. La prima basilica gallo-romana venne eretta fra il 460 e il 480\nMerovingi e Necropoli reale.\nUn primo ampliamento della cappella del cimitero gallo-romano di Catolacus vede una prolunga verso ovest di 11 metri realizzata, secondo l'archeologo Michel Fleury, fra il 540 e il 550.\nInfatti Fleury nel 1959 esegue degli scavi archeologici e trova una testimonianza assai importante: il sarcofago della regina Aregonda, moglie (bigama) di Clotario I e nuora di Clodoveo I, morta nel 570/580. La scoperta permise di trovare la prima persona reale sepolta in questo luogo.\nLa sepoltura \"ad sanctos\" ('vicino ai santi') venne quindi rapidamente imitata dall'aristocrazia, che svilupper\u00e0 una vasta necropoli di almeno 8000 metri quadrati a nord del santuario.\nLe \"Gesta Dagoberti\", scritte verso l'835 probabilmente dal giovane Incmaro, allora monaco e allievo dell'abate Ilduino, racconta la scoperta miracolosa della tomba dei tre martiri (san Dionigi e i suoi compagni Eleuterio e Rustico) dal re Dagoberto I e che i re Franchi fecero trasferire le loro spoglie verso la basilica.\nInoltre, Dagoberto I, fra il 628 e il 637, fond\u00f2 l'abbazia di Saint-Denis, secondo la regola di San Colombano di Luxeuill.\nLa chiesa carolingia.\nDopo una breve fioritura, l'abbazia conobbe un lungo periodo di decadenza a causa dell'incuria degli abati e delle guerre. Nel 750, con la nomina ad abate di Fulrado che introduce la regola benedettina, l'abbazia si avvi\u00f2 ad un periodo di grande ricchezza e splendore grazie all'attivit\u00e0 instancabile di questo abate, consigliere e diplomatico prediletto da Pipino il Breve, da Carlomanno I e dallo stesso Carlo Magno, nonch\u00e9 dai papi Zaccaria, Stefano II, Paolo I e Adriano I. Tutti costoro concessero all'abbazia guidata da Fulrado privilegi e beni.\nSembrerebbe che in occasione della sua seconda incoronazione a Saint-Denis, Pipino il Breve, fece voto di voler ricostruire l'antica basilica. Cos\u00ec Fulrado, come rappresentante del re, fa pi\u00f9 viaggi a Roma per prendere l'ispirazione di ricostruire Saint-Denis. I lavori cominciano solo dopo la sua morte, verso il 768-769 e il nuovo edificio sar\u00e0 consacrato, in presenza di Carlomagno, il 24 febbraio 775.\nEra un edificio carolingio, dedicato a san Pietro, con pianta basilicale a tre navate con transetto e abside semicircolare, lungo 80 metri. Sotto l'abside vi era una cripta anulare, costruita sui modelli romani, che permetteva ai fedeli di deambulare intorno alle reliquie dei santi martiri. Ancora oggi le vestigia di questo corridoio circolare si possono vedere nella cripta attuale.\nIl IX secolo \u00e8 caratterizzato dalle diverse incursioni dei Vichinghi che rimontarono la Senna fino a Parigi e i suoi dintorni. Nell'856 Parigi fu messa sotto assedio e nell'857 l'abbazia venne saccheggiata pi\u00f9 volte e diversi dei suoi monaci rapiti per chiedere forti riscatti. Fra i quali vi fu l'abate Louis e suo fratellastro Gauzlin (834-886), vescovo di Parigi\nNell'867 l'influenza degli abati nella politica \u00e8 tale che il re Carlo il Calvo s'appropria del titolo di Abate di Saint-Denis. Nell'869 fortifica l'abbazia contro le minacce vichinghe.\nLa nascita del Gotico.\nLa chiesa di Sugerio.\nLa Facciata Armonica.\nNella prima met\u00e0 del XII secolo, Sugerio, consigliere dei re Luigi VI e Luigi VII e abate di Saint-Denis dal 1122 al 1151, volle rinnovare la vecchia chiesa carolingia. Spinto da esigenze estetiche, come chiarisce nelle proprie opere \"De administratione\" e \"De consacratione\", ma anche da necessit\u00e0 teologiche e politiche ben precise, Sugerio inizia i lavori nel 1136 apportando in un primo momento significative e profonde modifiche alla facciata dell'edificio. \nLa struttura romanica originaria viene abbattuta per essere sostituita da una monumentale \"Facciata armonica\" con nartece. Reinterpretazione normanna del Westwerk romanico, dove la massa architettonica appare tripartita verticalmente, aperta in basso da tre portali dalle ricche decorazioni scultoree e serrata da due torri; come nella celebre Chiesa di Santo Stefano a Caen. \nPer la prima volta Sugerio dot\u00f2 la facciata di un rosone, al posto dei classici finestroni, e questo tipo di struttura diverr\u00e0 un motivo ricorrente nelle cattedrali francesi. L'opera venne inaugurata il 9 giugno 1140.\nIl Coro di Sugerio.\nGi\u00e0 nel 1135 era stata iniziata la ricostruzione della Cattedrale di Sens, dove gi\u00e0 si intravedeva un'elevazione importante delle strutture architettoniche aperte da grandi finestre che lasciavano penetrare molta luce all'interno. Su questo impulso, il 14 luglio 1140 Sugerio posa la prima pietra del nuovo coro, introducendo soluzioni architettoniche ancora pi\u00f9 radicali che inaugureranno il gotico d'Oltralpe. Si ritiene, dal momento che nei documenti ufficiali non si accenna al nome di un architetto, che lo stesso Sugerio abbia rivestito un ruolo determinante nell'ideazione del nuovo coro, sintetizzando l'unione tra dottrina religiosa, pensiero politico e forma artistica sancita dalla presenza in scultura e in vetrata di immagini di principi e sovrani, di vescovi locali e patroni.\nSi tratta di un corpo a tre navate a terminazione semicircolare circondato da un doppio deambulatorio, ovvero due corridoi concentrici impostati a raggiera, retrostante l'altare principale, che consentiva l'afflusso dei fedeli. L'innovazione fu anche nell'innesto di sette cappelle radiali, fino ad allora isolate, separandole solo da un pilastro. Ognuna delle cappelle \u00e8 dotata di una coppia di finestroni ogivali gemelli vetrati. Per la copertura si adotta la tecnica delle volte a crociera ogivali che permette di ripartire meglio le forze verso le colonne.\nA suddividere gli ambienti interni si articolano due serie, anch'esse concentriche, di colonne e non di pilastri, di reminiscenza romana e pertanto dotate di forte valenza politica: non a caso infatti il nuovo ambiente che viene a crearsi trasmette una ben precisa concezione del potere, inseparabile dalla monarchia cristiana, che in Francia \u00e8 incarnata nella dinastia capetingia. La diffusione geografica del modello gotico di Saint-Denis coincide con l'estensione territoriale della corona francese, che nel XII secolo si poneva l'obiettivo di raggiungere un'effettiva unit\u00e0 politica, ostacolata dalla frammentazione del potere in una miriade di contee e marchesati: adottare tale paradigma architettonico equivale anche ad allinearsi con quello che \u00e8 il primo embrione di Stato nazionale francese e riconoscere il potere di Parigi come capitale.\nIl coro viene consacrato l'11 giugno 1144, cio\u00e8 qualche decennio prima della cattedrale di Chartres, facendo della basilica una pietra miliare della \"Francigenum opus\", pi\u00f9 tardi detta architettura gotica; il primo edificio di grandi proporzioni dove appaiono per la prima volta tutti gli elementi del gotico: l'introduzione dell'arco a sesto acuto e degli archi rampanti l'importante luminosit\u00e0 data dalle grandi pareti vetrate.\nLe vetrate per i finestroni vennero realizzate fra il 1144 e il 1151 commissionandole a diversi artisti di differenti nazionalit\u00e0. Oggi ne rimane qualche frammento in sei finestre.\nCon la morte di Sugerio nel 1151, i lavori si arrestano, ma l'abbazia benedettina da allora divenne un luogo prestigioso e ricco, tanto che a partire dal regno di Luigi VI i re di Francia si rendono alla basilica per prendere l'Orifiamma prima di partire in guerra o per le crociate.\nLa chiesa nel XIII secolo.\nNel XIII secolo il bisogno di spazio per la necropoli reale impone la ripresa dei lavori di ricostruzione da dove Sugerio li aveva arrestati. Fino a questo momento la chiesa presentava ancora il transetto e il piedicroce carolingi, assai vetusti, e incastrati fra il due grandi corpi della facciata e del coro di Sugerio. \nQuindi, per volere del giovane re Luigi IX di Francia, di sua madre Bianca di Castiglia, sua reggente, e dell'abate Eudes Cl\u00e9ment (1228-1245), dal 1231 al 1281 si intraprende la ricostruzione del piedicroce, con volte alte 28 metri, e del vasto transetto. Anche il coro di Sugerio venne ritoccato, rifacendone la parte superiore; e la facciata, ricostruendo tra il 1190 e il 1230 la torre nord, culminante a 86 metri d'altezza, oggi smontata.\nL'architetto, il cosiddetto \"Maestro di Saint-Denis\", decise di conservare il doppio deambulatorio di Sugerio e le relative cappelle radiali; ma fa distruggere la parte superiore del coro. L'abate Eudes Cl\u00e9ment vuole, infatti, che l'edificio sia raccordato all'altezza della facciata di Sugerio, quindi con coro e transetto pi\u00f9 elevati, tuttavia mantenendo la caratteristica di una grande luminosit\u00e0 interna. \nIl nuovo impianto s'imposta su tre livelli, arcate, triforio e cleristorio. Il piano delle arcate \u00e8 aperto sulle navate laterali, a sua volta chiuse da una schermata di grandi vetrate. Il triforio appare come una galleria di bifore binate totalmente aperte da vetrate verso l'esterno; le pareti del cleristorio spariscono quasi completamente, ridotte alla sola struttura dei pilastri, per lasciar spazio a enormi finestroni.\nPer consentire una maggiore altezza all'edificio le colonne di Sugerio intorno al presbiterio vennero rimpiazzate con degli imponenti pilastri a fascio. Tuttavia la crociera risult\u00f2 pi\u00f9 larga del coro e le arcate pi\u00f9 alte di quelle del deambulatorio di Sugerio. Cos\u00ec il nuovo architetto, per raccordare le due costruzioni, usa un sistema ingegnoso: intervenne sulle prime due campate all'imbocco del coro rendendole leggermente oblique; inoltre crea delle arcate gradualmente pi\u00f9 basse per armonizzarle con quelle del coro di Sugerio e, al contrario, il triforio pi\u00f9 alto man mano che si procede verso l'abside. Questi interventi sono talmente sottili che la transizione fra i due corpi di fabbrica resta quasi impercettibile, a ne aumenta il senso di grandiosit\u00e0.\nNel 1247, succede al \"Maestro di Saint-Denis\" il celebre architetto Pierre de Montreuil, che sembra intervenire sul rosone del fronte meridionale del transetto.\nNel 1260 il transetto venne terminato, verso il 1270 la chiesa venne finita e nel 1281 venne infine consacrata.\nStoria moderna.\nLa chiesa era anche il sacrario dei re di Francia, infatti tutti i sovrani defunti dal X secolo al 1789, ad eccezione di tre, vennero sepolti qui, e l'abbazia contiene anche alcuni notevoli esempi di monumenti sepolcrali.\nLa Rotonda dei Valois.\nVerso il 1560 Caterina de' Medici, regina di Francia, commission\u00f2 il progetto di costruzione di una cappella funeraria per la Casa di Valois a Primaticcio. L'idea di Caterina era inspirata al celebre Mausoleo di Alicarnasso, una delle Sette meraviglie del mondo antico. Primaticcio invece s'ispir\u00f2 ai templi italiani antichi, concependo un edificio esagonale di stile rinascimentale. \nLa costruzione, adiacente alla facciata settentrionale del transetto della basilica, inizi\u00f2 nel 1568, impiegando marmi bianchi, neri, grigi e rossi. Nel 1570 Primaticcio muore e nel 1572 re Carlo IX di Francia e sua madre Caterina approvano il definitivo progetto della cappella presentato da Jean Bullant. Manteneva l'impianto del Primaticcio ma vi aggiungeva un anello dodecagonale intorno che poneva le tombe di famiglia in sei cappelle laterali invece di addossarle alle pareti. Ora l'edificio presentava 30 metri di diametro e doveva essere coronato da cupola.\nTuttavia a causa dei problemi finanziari legati alle Guerre di religione la costruzione avanza molto lentamente fino ad essere abbandonata nel 1586 quando si era arrivati al livello del secondo cornicione. Nel 1589 Caterina de' Medici muore e i successivi Borbone realizzarono solo un tetto provvisorio, conico, nel 1621.\nCompletamente abbandonata, la rotonda, venne smantellata nel 1719 e la tomba portata all'interno della basilica.\nLa Cappella dei Borbone.\nNel 1665 il giovane Re Sole voleva erigere una cappella sepolcrale per la Casa di Borbone e incarica il suo sovrintendente e consigliere Jean-Baptiste Colbert di studiarne un progetto. Colbert si indirizz\u00f2 a Fran\u00e7ois Mansart e Gian Lorenzo Bernini, i quali presentarono ciascuno due progetti molto ambiziosi.\nColbert infine li rifiut\u00f2 tutti col pretesto di considerarli troppo costosi e imponenti in confronto alla chiesa stessa che ne diventava un accessorio.\nmalgrado i due architetti rifecero dei progetti minori, niente venne mai realizzato.\nLa Rivoluzione francese.\nDurante la Rivoluzione francese le tombe vennero profanate e i resti dei re gettati in fosse comuni. La maggior parte dei monumenti funerari fu salvata dall'archeologo Alexandre Lenoir, che li richiese come oggetti per il suo museo dei monumenti francesi.\nRestauri.\nRipristino della Necropoli reale.\nNapoleone Bonaparte fece riaprire la chiesa nel 1806 e con il suo primo esilio all'Elba i Borbone ritornarono al potere.\nLuigi XVIII ordina nel 1816 a Alexandre Lenoir di riabilitare la basilica e il 19 gennaio 1817, fece riaprire la fossa comune dove erano sepolti i re di Francia per riportarne i resti nella cripta della chiesa. I resti di Luigi XVI e Maria Antonietta furono ritrovati gi\u00e0 il 21 gennaio 1815. Tuttavia, a causa dell'impiego della calce, fu impossibile identificare gli altri, che furono pertanto raccolti in un ossario sigillato da lastre di marmo nero con suscritti i nomi dei monarchi inumati.\nLuigi XVIII, alla sua morte nel 1824, fu sepolto al centro della cripta, vicino alla tomba di Luigi XVI e Maria Antonietta. Vennero inoltre ricollocati i monumenti funerari trasportati al museo dei monumenti francesi sotto la direzione dell'architetto Eug\u00e8ne Viollet-le-Duc, famoso restauratore di edifici gotici. Venne infine trasportato nella cripta anche il corpo del re Luigi VII che era stato in precedenza sepolto nell'abbazia di Saint-Pont e la cui tomba non era stata distrutta dai rivoluzionari.\nRestauro del complesso.\nDelle grandi campagne di restauro sono intraprese a partire dal 1813, e diversi architetti ne partecipano anche reinterpretando o innovando certe parti dell'edificio. Fu il caso di Fran\u00e7ois Debret, architetto per i \"monuments historiques\" (ACMH), allora responsabile dell'edificio, che utilizz\u00f2 delle maniere pi\u00f9 rinnovatrici che non restauratrici, come il rialzo della pavimentazione interna infossando i pilastri e la soppressione di sculture sulla facciata. Soprattutto Debret \u00e8 conosciuto per un fatto assai importante: lo smantellamento della torre nord della facciata. Infatti, nel 1846 una tempesta detta \"Trombe de Gonesse\" s'abbatt\u00e9 su Saint-Denis e danneggi\u00f2 la guglia del campanile nord, mentre dodici campanili della regione crollano. Fran\u00e7ois Debret giudica la guglia pericolante e nel 1847 decreta di smontarla, pietra per pietra, numerandola, secondo l'uso del tempo. Ancora oggi tutte le pietre sono perfettamente conservate e si attende un'autorizzazione statale per poter rimontare la torre, secondo un progetto avviato gi\u00e0 nel 1987 da Marcelin Berthelot e pi\u00f9 volte rilanciato.\nDal 1846 al 1879 fu Eug\u00e8ne Viollet-le-Duc a essere incaricato di recuperare i danni gravosi fatti da Debret, salvando la basilica dalla rovina. Port\u00f2 a termine i lavori di restauro e rimedi\u00f2 agli interventi \"fatalistici\" di Debret, riorganizz\u00f2 le tombe all'interno e present\u00f2 un nuovo progetto per la ricostruzione delle due torri della facciata, mai realizzato.\nDescrizione.\nEsterno.\nL'esterno \u00e8 ritmato dalla cadenza dei contrafforti e archi rampanti che inquadrano e sostengono le masse architettoniche del piedicroce e del coro. \nDomina la struttura il grande tetto rivestito da lastre di rame, che gli conferisce il caratteristico colore verdastro, sormontato da una caratteristica cresta traforata.\nIntorno all'edificio si aprono tre facciate: la principale, verso ovest all'inizio del piedicroce, romanico-gotica e una per ogni testata del transetto, aperta da grandi rosoni. In particolare la facciata del transetto meridionale presenta il rosone e il portale disegnati da Pierre de Montreuil nel 1259; inoltre il portale ingloba statue-colonna risalenti al 1170.\nFacciata.\nLa facciata principale, verso ovest, venne realizzata fra il 1136 e il 1140 in uno stile di transizione dal romanico al gotico. Infatti se la sua verticalit\u00e0 e il rosone la invia verso lo stile gotico, i portali a tutto sesto la ritengono ancora ancorata al romanico.\nAppare divisa verticalmente in tre parti da robusti pilastri; aperta in basso dai portali scolpiti e in seguito da gallerie cieche, finestroni e rosone. In alto \u00e8 coronata da una merlatura da dove s'innalza la torre sud, l'unica rimasta dopo la demolizione di quella nord da parte di Debret nel 1847.\nDetto anche \"Portale del martirio\" in quanto raffigura nel timpano il \"martirio dei santi Dionigi, Eleuterio e Rustico\", presenta nei piedritti i segni zodiacali.\nConosciuto come \"Portale del Giudizio\", presenta le Vergini sagge e le vergini folli sui piedritti; il Giudizio universale con Cristo in mandorla al centro appare nel timpano e prosegue nel primo archivolto interno con scene del paradiso, nella met\u00e0 sinistra, e dell'inferno in quella destra. Gli altri archivolti raffigurano i \"24 Vecchi dell'Apocalisse\".\nLa porta, mutilata del pilastro centrale nel 1719, venne rifatta nel XIX secolo fedele a quello bronzee medievali, e rappresentano la \"Passione\" e la \"Resurrezione\".\nAnche detto \"Portale della Comunione\", deve il nome al rilievo del timpano dell\"'Ultima Comunione\", dove san Dionigi e i suoi compagni ricevono per l'ultima volta la Comunione direttamente dalle mani di Cristo, prima del loro martirio. Nei piedritti vi \u00e8 rappresentato il \"Calendario\", dove i mesi dell'anno sono raffigurati dai lavori agricoli.\nInterno.\nIl grandioso interno, preceduto da nartece, \u00e8 a pianta a croce latina, con transetto, coro a doppio deambulatorio sul quale s'innestano sette cappelle radiali e cripta sottostante. Piedicroce e transetto appaiono divisi in tre navate da pilastri a fascio che inquadrano tre livelli: le arcate, il triforio e il cleristorio. Tutte le finestre accolgono grandi vetrate che inondano di luce l'ambiente.\nTombe reali.\nTutte le tombe reali sono disseminate nel transetto, nel deambulatorio e nella cripta romanica. Molte vennero profanate durante la Rivoluzione francese e costituiscono una superba collezione d'arte funeraria francese dal Medioevo al Rinascimento. Fra esse spiccano:\nOpere d'arte.\nInnumerevoli sono le opere d'arte ancora conservate nella basilica malgrado le distruzioni della Rivoluzione francese:\nOrgano.\nIl grande organo in controfacciata venne realizzato da Aristide Cavaill\u00e9-Coll fra il 1834 e il 1840.\nTitolare:\nSovrani sepolti.\nI sovrani sepolti sono:\nSan Luigi rifiut\u00f2 l'inumazione di Ingeburge di Danimarca.\nPriorati delle case dipendenti da Saint-Denis.\nL'abbazia di Saint Denis controllava un certo numero di conventi retti da un priore, ma dipendenti dall'abbazia stessa.\nGli archivi di Saint-Denis hanno conservato i nomi dei priori che hanno governato i conventi dipendenti dall'abbazia di Saint-Denis:"}
{"id": "1048265", "revid": "112115423", "url": "https://it.wikipedia.org/wiki?curid=1048265", "title": "Giovan Battista Vermiglioli", "text": "Biografia.\nAppartenne ad una delle pi\u00f9 antiche e nobili famiglie perugine, ricopr\u00ec la cattedra di archeologia all'Universit\u00e0 di Perugia dal 1810 al 1846. Le sue ricerche contribuirono ad incrementare le collezioni dei Musei Civici, oggi conservate nel Museo archeologico nazionale dell'Umbria di Perugia. Scrisse centinaia di opere e lavori, molti anche inediti, di archeologia e storia dell'arte antica, che lo portarono ad avere una fama a livello nazionale ed internazionale. Insegn\u00f2 anche all'Accademia di Belle Arti e fond\u00f2 l'Accademia dei Filedoni."}
{"id": "1048266", "revid": "125927194", "url": "https://it.wikipedia.org/wiki?curid=1048266", "title": "Ettore Belmondo", "text": "Biografia.\nNato a Torino nel 1967, vive la sua infanzia nel quartiere Parella. Appassionato di Judo, attivit\u00e0 sportiva iniziata all'et\u00e0 di sei anni e che porter\u00e0 avanti a livello agonistico fino ai diciannove anni, si dedica contemporaneamente anche al nuoto e allo sci. Dopo la maturit\u00e0 tecnica all'ITIS San Leonardo Murialdo, si iscrive alla Scuola di Teatro del Teatro Nuovo di Torino."}
{"id": "1048268", "revid": "119863796", "url": "https://it.wikipedia.org/wiki?curid=1048268", "title": "Mario Gentilini", "text": "Biografia.\nFu il direttore responsabile pi\u00f9 longevo del settimanale \"Topolino\", dal 1949 al 1980. Ne fu anche, sia pure saltuariamente, disegnatore e sceneggiatore.\nUno dei suoi meriti principali \u00e8 l'aver portato il fumetto a livelli di vendita pari a quelli dei settimanali di informazione.\nNel 1968, durante un collegamento con gli stabilimenti Arnoldo Mondadori Editore all'interno di una puntata di Canzonissima '68, Gentilini - intervistato da Luigi Silori - rese ufficialmente noto in diretta, per la prima volta, che il 60% dei disegni delle storie Disney pubblicate in Italia, erano anche prodotti in Italia. In quella stessa breve trasmissione, tra l'altro, Gentilini mostr\u00f2 a Silori i disegnatori Giovan Battista Carpi e Romano Scarpa che composero in diretta una tavola di Topolino.\nNel 1980 subentr\u00f2 al suo posto Gaudenzio Capelli."}
{"id": "1048270", "revid": "30232", "url": "https://it.wikipedia.org/wiki?curid=1048270", "title": "Universit\u00e0 di Arcavacata", "text": ""}
{"id": "1048271", "revid": "827882", "url": "https://it.wikipedia.org/wiki?curid=1048271", "title": "Charlton", "text": ""}
{"id": "1048277", "revid": "1318658", "url": "https://it.wikipedia.org/wiki?curid=1048277", "title": "Fran\u00e7ois Delsarte", "text": "\u00c8 conosciuto in particolare per l'attivit\u00e0 di insegnante di canto, recitazione e oratoria. \nAllievo del Conservatoire de Paris, ha cantato come tenore, all'Op\u00e9ra-Comique. \u00c8 stato inoltre compositore e scrittore di romanzi.\nIde\u00f2 uno stile di recitazione che intendeva collegare le emozioni espresse in scena da attori e cantanti a un preciso codice di gesti, movimenti ed espressioni che egli aveva messo a punto a partire dalle proprie osservazioni dell'interazione sociale fra le persone.\nTale metodo \u201cDelsarte\u201d divenne presto popolare, ma molti cominciarono a diffonderlo travisandone gli obiettivi, e contribuendo cos\u00ec ad una evoluzione della gestualit\u00e0 teatrale in una forma esageratamente melodrammatica, che provoc\u00f2 poi la risposta del metodo di introspezione psicologica propugnato da Stanislavskij.\nSua figlia, Magdeleine Real del Sarte fu un'apprezzata pittrice.\nEstetica applicata.\nDelsarte studi\u00f2 canto al Conservatorio di Parigi e rimase insoddisfatto dello stile di recitazione artificioso e posticcio che veniva insegnato. Si dedic\u00f2 quindi allo studio di come il corpo si muove, si comporta e reagisce fuori dalla scena, nelle diverse situazioni che si verificano nella vita reale. A partire da tali osservazioni giunse a definire alcune regolarit\u00e0, e arriv\u00f2 a definire questi studi come \"scienza dell'estetica applicata\", prendendo in esame le specifiche differenze che si manifestano nella voce, nella respirazione, nel modo di muoversi di ogni parte del corpo.\nGinnastiche.\nVerso la fine del Diciannovesimo secolo fu detto e scritto molto, in particolare negli Stati Uniti d'America, sulle \"ginnastiche di Delsarte\". Ma egli era interessato all'espressione delle emozioni attraverso voce e gesti, non era l'inventore di un metodo per fare ginnastica. Esercizi di \"rilassamento\", allenamenti per l'equilibrio e controllo della respirazione sono parte di una preparazione necessaria per una efficace presenza sulla scena; invece una completa educazione del corpo per bambini e ragazzi non si pu\u00f2 ottenere con tali strumenti, e anche gli adulti hanno bisogno di una maggiore variet\u00e0 di attivit\u00e0 motorie. Perci\u00f2 le \"ginnastiche di Delsarte\" furono un'applicazione americana impropria delle teorie di Fran\u00e7oise Delsarte.\nInfluenza e impatto.\nIl lavoro di Delsarte ispir\u00f2 danzatori come Isadora Duncan, Ruth St. Denis e Ted Shawn. Anche Rudolf Laban e F.M. Alexander studiarono e appresero gli insegnamenti di Delsarte finch\u00e9 non svilupparono i propri metodi (vedi link esterni per maggiori informazioni).\nSfortunatamente, Delsarte non scrisse mai un libro spiegando il suo metodo e nemmeno lo fece il suo protetto, l'attore Steele MacKaye, che per primo lo aveva fatto conoscere negli Stati Uniti d'America. Diversamente, Genevieve Stebbins, studente di MacKaye, pubblic\u00f2 nel 1885 un libro intitolato\"The Delsarte System of Expression\" (Il sistema dell'espressione di Delsarte), che ebbe un grande successo.\nIronicamente, il vasto successo del \"Delsarte System\" fu anche la sua rovina. Dall'ultimo decennio dell'Ottocento Delsarte fu insegnato ovunque e non sempre in accordo con la connettivit\u00e0 emozionale che egli originariamente aveva elaborato. Sembra che non fosse necessaria alcuna certificazione per tenere un corso inerente al suo metodo e che l'insegnamento regred\u00ec a vuote posture con minime verit\u00e0 emozionali alla loro base. Secondo Stephen Wangh \"it led others into stereotyped and melodramatic gesticulation, devoid of the very heart that Delsarte had sought to restore.\" (Ci\u00f2 port\u00f2 altri verso gesticolazioni stereotipate e melodrammatiche, prive della profondit\u00e0 emozionale che DelSarte aveva tentato di ristabilire)."}
{"id": "1048278", "revid": "841819", "url": "https://it.wikipedia.org/wiki?curid=1048278", "title": "Mattina in famiglia", "text": ""}
{"id": "1048287", "revid": "741067", "url": "https://it.wikipedia.org/wiki?curid=1048287", "title": "Gualtiero De Angelis", "text": "Biografia.\nPadre di Manlio, Enrico e Paola De Angelis e nonno di Vittorio e Eleonora De Angelis e di Massimiliano Virgilii, \u00e8 stato attore ma soprattutto uno dei maggiori doppiatori italiani dagli anni trenta fino agli anni settanta, colonna portante della Cooperativa Doppiatori Cinematografici (CDC), nella quale entra nel 1936.\nCon la sua voce dal timbro unico e caratteristico, ha doppiato i pi\u00f9 celebri attori americani, tra i quali Cary Grant, James Stewart, Errol Flynn, Dean Martin, John Garfield, George Raft, Richard Conte, Paul Henreid e altri, oltre a diversi attori italiani come Pietro Germi, Vittorio Gassman e Luciano Tajoli.\nNel 1974 \u00e8 stato protagonista dello sceneggiato Rai \"Guglielmo Marconi\", nella parte dello scienziato; sempre nello stesso anno ha collaborato con Rita Pavone, duettando nella canzone \"Film\".\nQuale riconoscimento per la sua professionalit\u00e0 \u00e8 stata istituita una targa intestata al suo nome, che premia quei giovani che si sono distinti nel campo del doppiaggio.\nMor\u00ec a Roma il 6 giugno 1980 all'et\u00e0 di 80 anni e venne tumulato nel Cimitero di Prima Porta"}
{"id": "1048288", "revid": "466539", "url": "https://it.wikipedia.org/wiki?curid=1048288", "title": "Sherman Antitrust Act", "text": "Lo Sherman Antitrust Act (1890), detto anche \"Sherman Act\", \u00e8 la pi\u00f9 antica legge antitrust degli Stati Uniti d'America e rappresenta la prima azione del governo statunitense per limitare i monopoli e i cartelli (trust).\nStoria.\nLo Sherman Act fu firmato dal Presidente Benjamin Harrison nel 1890 e prende il nome dal suo autore, il senatore repubblicano John Sherman dell'Ohio, ex-Segretario del Tesoro sotto la presidenza di Rutherford B. Hayes. La legge rimase praticamente inutilizzata per alcuni anni, finch\u00e9 il presidente Theodore Roosevelt ne fece un estensivo utilizzo nella sua campagna antitrust diretta a scindere la Northern Securities Company. In seguito anche il Presidente William Howard Taft la utilizz\u00f2 per colpire il monopolio della American Tobacco Company. Il pi\u00f9 grande successo dello Sherman Act fu lo smembramento della Standard Oil."}
{"id": "1048290", "revid": "3543", "url": "https://it.wikipedia.org/wiki?curid=1048290", "title": "Bedzed", "text": ""}
{"id": "1048292", "revid": "125441142", "url": "https://it.wikipedia.org/wiki?curid=1048292", "title": "Henry Bird", "text": "Di lui, si soleva dire che: \"viveva per gli scacchi e avrebbe giocato con chiunque in ogni dove, in ogni momento e sottostando a qualunque condizione...\". Nel 1876, al grande torneo \"Clipper\" di New York (vinto da James Mason), Bird ricevette il primo premio di bellezza per la partita contro Mason. Fu il primo premio di bellezza riconosciuto ufficialmente in un torneo.\nFu persona eccentrica e di grande creativit\u00e0. Nel 1872 cre\u00f2 una variante del gioco degli scacchi inserendo due nuovi pezzi, su una scacchiera 8x10. Scrisse molto, anche. Fra le sue opere, non sempre a tema scacchistico, si ricordano: \"Chess History and Reminiscences\" e \"An Analysis of Railways in the United Kingdom\".\nRese popolare l'apertura 1. f4 (conosciuta oggi come apertura Bird) nonch\u00e9 la difesa 3... Cd4 contro la Partita Spagnola: 1.e4 e5 2.Cf3 Cc6 3.Ab5 Cd4!?.\nAlcune partite di Henry Bird.\nHenry Bird \u2013 James Mason, New York 1876.\nQuesta partita fu la prima a cui venne assegnato ufficialmente il premio di bellezza.\nSi pu\u00f2 rigiocare la partita da qui \nDifesa francese\u00a0 1.e4 e6 2.d4 d5 3.Cc3 Cf6 4.exd5 exd5 5.Cf3 Ad6 6.Ad3 0-0 7.0-0 h6\n8.Te1 Cc6 9.Cb5 Ab4 10.c3 Aa5 11.Ca3 \"(\u00e8 nota la predilezione di Bird per il gioco coiCavalli)\" 11. ...Ag4 12.Cc2 Dd7 13.b4 Ab6 14.h3 Ah5 15. Ce3 Tfe8 16.b5 Ce7 17.g4 Ag6\n18.Ce5 Dc8 19.a4 c6 20.bxc6 bxc6 21.Aa3 Ce4 22.Dc2 Cg5 23.Axe7 Txe7 24.Axg6 fxg625.Dxg6 Cxh3+ 26.Rh2 Cf4 27.Df5 Ce6 28.Cg2 Dc7 29.a5!? Axa5 30.Txa5!? Tf8\n\u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0\u00a0 \u00a0 \u00a0\u00a0\u00a0 \u00a0 \u00a0 (\u00a0 \"vedi diagramma\" \u00a0)\n31. Ta6!!\u00a0 Txf5 32.gxf5 Cd8 33.Cf4 Dc8 34.Cfg6 Te8 35.Cxc6 Dc7+ 36.Cce5 Dxc337.Te3 Dd2 38.Rg2 Dxd4 39.f6 gxf6 40.Txf6 Ce6 41.Tg3 Cg5 42.Cg4 Rg7 43.Cf4 De4+\n44.Rh2 Ce7 45.Ch5+ Rh8 46.Chf6 Te7 48.Rg2 d4 49.Ce5! Dc8 50.Cg6+ (1-0).\nAltre notevoli partite di Henry Bird:"}
{"id": "1048295", "revid": "1728", "url": "https://it.wikipedia.org/wiki?curid=1048295", "title": "Foedus Cassianum", "text": "Il Foedus Cassianum fu un trattato di pace stipulato nel 493 a.C. tra Romani e Latini.\nContesto storico.\nLa transizione dalla monarchia alla repubblica coincise per Roma con un periodo di debolezza, sia interna che esterna. All'interno esisteva una forte tensione sociale tra la componente patrizia (di origine romana e sabina) e quella plebea (di prevalente origine latina), con una mobilit\u00e0 sociale nulla per il divieto di matrimoni misti. Il contrasto aveva anche motivazioni politiche: Tito Livio nella sua opera \"Ab Urbe condita libri\" scrive che la plebe era stata esclusa dal consolato (cio\u00e8 dal governo della citt\u00e0), dai collegi religiosi e dalle altre magistrature, riservate ai patrizi. Ne nacque il Conflitto degli ordini, che aveva gi\u00e0 condotto nel 494 a.C. alla prima secessione della plebe a Montesacro, conclusasi con l'istituzione dei tribuni della plebe.\nAll'esterno le manovre di Lucio Tarquinio il Superbo, ultimo re di Roma, per rientrare in citt\u00e0 e restaurare la monarchia condussero prima alla spedizione di Porsenna, lucumone etrusco di Chiusi, la cui ingerenza limit\u00f2 l'autonomia politica e militare di Roma, poi alla riunione di alcune citt\u00e0 limitrofe nella Lega Latina in funzione antiromana. \nIl conflitto tra romani e latini si concluse con la Battaglia del Lago Regillo (496 a.C.), in cui, dopo alterne vicende, i Romani riuscirono ad avere la meglio sulle popolazioni ribelli del Lazio.\nIl \"Foedus Cassianum\".\nIl \"Foedus Cassianum\" prende il nome dal console Spurio Cassio Vecellino, che lo firm\u00f2 nel 493 a.C. ( retrocede il \"Foedus Cassianum\" al 496 a.C., successivamente alla fine dell'aspra battaglia ai piedi di Tuscolo e all'elezione di Spurio Cassio a Feziale). Vi sono diverse ipotesi (che incidono anche sulla datazione) sulle ragioni che spinsero Roma, nonostante la vittoria, a stipulare un trattato con la Lega Latina su un piano di parit\u00e0:\nLa stipula del trattato fu festeggiata da Latini e Romani con l'aggiunta di un terzo giorno di feste alle Feriae latinae.\nIl \"Foedus Cassianum\" rimase in vigore per oltre un secolo fino al 338 a.C., quando Roma sciolse la Lega Latina in seguito ad un'insurrezione nota come Guerra latina (340-338 a.C.). La conferma del patto romano-sannitico (stipulato per la prima volta nel 354 a.C. e riconfermato nel 341 a.C. dopo la Prima Guerra Sannitica) aveva stabilito un nuovo equilibrio, dal quale risultavano danneggiati gli altri popoli, soggetti alle decisioni di romani e di sanniti. La conseguenza fu una generale sollevazione di Aurunci, Volsci, Campani e soprattutto Latini.\nLo scontro decisivo avvenne nel 340 a.C. e si risolse a favore dei romani. Vittoriosa, Roma sciolse la Lega Latina e strinse trattati con singole citt\u00e0, determinando una nuova configurazione territoriale a mosaico. Alcuni centri dei Colli Albani furono incorporati nella piena cittadinanza romana, mentre a Volsci, Aurunci e Campani fu data la \"civitas sine suffragio\". Le colonie latine furono invece legate a Roma da \"foedera\" individuali.\nContenuto.\nIl \"Foedus Cassianum\" sanciva, appunto, un'alleanza tra Roma e le citt\u00e0 latine. Con questo patto ogni citt\u00e0 comandava a turno l'esercito comune, mentre i cittadini potevano, all'interno delle citt\u00e0 alleate, sposarsi e commerciare liberamente, essendo titolari dello \"ius commercii\" e dello \"ius connubii\". Il trattato non prevedeva invece la possibilit\u00e0 di acquisire la cittadinanza romana da parte delle popolazioni latine, diritto questo indicato come \"ius emigrandi\". "}
{"id": "1048296", "revid": "8012658", "url": "https://it.wikipedia.org/wiki?curid=1048296", "title": "Pirro (mitologia)", "text": ""}
{"id": "1048299", "revid": "3831", "url": "https://it.wikipedia.org/wiki?curid=1048299", "title": "Lenticchia di villalba", "text": ""}
{"id": "1048304", "revid": "767487", "url": "https://it.wikipedia.org/wiki?curid=1048304", "title": "Database distribuito", "text": "In informatica un database distribuito \u00e8 un database che si trova sotto il controllo di un database management system (DBMS) nel quale gli archivi di dati non sono memorizzati sullo stesso computer bens\u00ec su pi\u00f9 elaboratori o nodi. In altri termini il database in senso fisico pu\u00f2 essere dislocato in pi\u00f9 computer situati nello stesso luogo, oppure distribuito in una rete di computer connessi tra loro sotto forma appunto di sistema distribuito.\nDescrizione.\nFormalmente si ha uno schema logico globale comune a tutti i nodi ed un insieme di schemi logici locali che dipendono funzionalmente da quello globale. \nPer passare dallo schema logico globale a quelli locali si operano delle trasformazioni chiamate frammentazioni. \nIl DBMS serve a strutturare i dati ed accedere in modo intelligente ed efficace alle informazioni ed inoltre deve garantire:\nInoltre il DBMS deve essere in grado di garantire le propriet\u00e0 ACID come nel caso di un DBMS centralizzato. \nArchitetture possibili.\nEsistono diverse modalit\u00e0 possibili di distribuzione dei dati:\nGli utenti possono accedere ai database distribuiti attraverso:\nConsiderazioni.\nI database distribuiti richiedono una attenta gestione per garantire che:\nFrammentazione.\nLa frammentazione \u00e8 una propriet\u00e0 tipica del DBMS distribuito che permette di allocare diverse porzioni del Database su nodi diversi. Esistono diverse tipologie di frammentazione: \nIn generale la frammentazione deve rispettare le seguenti propriet\u00e0:\nFrammentazione verticale.\nUna frammentazione verticale \u00e8 una partizione della relazione R in n relazioni dette \"frammenti\" definite:\nformula_1\nformula_2\ngenericamente\nformula_3\nLa frammentazione verticale soddisfa la propriet\u00e0 di completezza\nformula_4\nPer garantire la propriet\u00e0 di ricostruibilit\u00e0:\nformula_5\nFrammentazione orizzontale.\nUna frammentazione orizzontale \u00e8 una partizione definita su una relazione R tale che:\nformula_6\nlo schema resti uguale in ogni frammento\nformula_7\nogni frammento contiene un sottoinsieme dei record di R\nformula_8\nnormalmente un frammento definito da una selezione\nLa frammentazione orizzontale soddisfa la propriet\u00e0 di completezza:\nformula_9\nLa propriet\u00e0 di ricostruibilit\u00e0 \u00e8 sempre garantita dall'unione.\nReplicazione.\nLa replicazione \u00e8 una propriet\u00e0 tipica del DBMS distribuito che permette di allocare stesse porzioni del Database su nodi diversi. La replicazione si ritiene utile al fine di ridurre il trasferimento di informazioni tra i diversi nodi nell'ambito della stessa transazione o interrogazione. Dall'utilizzo della replicazione si ha un aumento della localit\u00e0 dei dati utilizzati da ogni applicazione; si introduce tuttavia il problema delle transazioni multiple, ossia transazioni da eseguire su pi\u00f9 nodi contemporaneamente.\nTrasparenza.\nLa trasparenza \u00e8 una propriet\u00e0 tipica del DBMS distribuito che permette alle applicazioni di non conoscere nulla sulla dislocazione dei dati ma accedervi come se fosse un Database centralizzato.\nIl DBMS fornisce diversi livelli di trasparenza, alcuni ereditati dalla tecnologia di DBMS centralizzato altri necessari per la gestione dell'architettura distribuita:"}
{"id": "1048307", "revid": "1776051", "url": "https://it.wikipedia.org/wiki?curid=1048307", "title": "The Starwood", "text": "The Starwood Club fu un locale molto popolare situato a West Hollywood, California durante gli anni settanta e primi anni ottanta. Molte band heavy metal e punk rock iniziarono le loro carriere esibendosi al The Starwood.\nIl locale era situato all'angolo nord est tra \"Santa Monica Blvd\" e \"Crescent Heights Ave\". Nacque come nightclub chiamato PJ's nei tardi anni sessanta, ed era frequentato da diversi vip. Durante il periodo sotto il nome di PJ's, The Standells e Trini Lopez registrarono dei live album al locale.\nNei primi anni settanta, il locale venne comprato da Eddie Nash, un gangster di Los Angeles, e divent\u00f2 The Starwood. Il locale divent\u00f2 molto popolare in quegli anni, e ospit\u00f2 diversi pilastri del rock come M\u00f6tley Cr\u00fce, Van Halen, Quiet Riot, Devo, The Runaways, The Go-Gos, The Plimsouls e X. Ma si esibirono anche molti altri artisti esterni alla California o agli Stati Uniti come The Damned, The Jam, Cheap Trick, The Stranglers, AC/DC, The Fleshtones, e Ozzy Osbourne.\nIl locale venne chiuso nel 1982 dopo un misterioso incendio, casualmente assieme ad altri incendi che danneggiarono altri locali di propriet\u00e0 di Eddie Nash. Successivamente venne demolito, e venne costruito al suo posto un piccolo centro commerciale."}
{"id": "1048309", "revid": "1305772", "url": "https://it.wikipedia.org/wiki?curid=1048309", "title": "X legislatura", "text": ""}
{"id": "1048312", "revid": "767487", "url": "https://it.wikipedia.org/wiki?curid=1048312", "title": "Norman Smith", "text": "\u00c8 famoso per aver lavorato in sala di incisione con i Beatles per i loro primi lavori e per aver prodotto i primi LP dei Pink Floyd (\"The Piper at the gates of dawn\", \"A Saucerful of secrets\", \"Ummagumma\", \" Atom heart Mother \", \"Meddle\"), con la sua etichetta discografica Harvest Records.\n\u00c8 anche conosciuto con l'appellativo di \"Hurricane Smith\". \u00c8 documentato da numerose testimonianze biografiche relative ai Beatles che John Lennon, con uno dei suoi consueti giochi di parole, usava chiamarlo anche 'Normal' (vedi anche l'autobiografia di Norman Smith 'John Lennon Called Me Normal / Paperback \u2013 January 1, 2008')\nNegli anni settanta ha intrapreso la carriera solistica pubblicando, tra gli altri, con lo pseudonimo E. B. Smith, il celebre brano \"Oh Babe, What Would You Say\"."}
{"id": "1048316", "revid": "30300", "url": "https://it.wikipedia.org/wiki?curid=1048316", "title": "Julianna Mauriello", "text": ""}
{"id": "1048317", "revid": "1861950", "url": "https://it.wikipedia.org/wiki?curid=1048317", "title": "Royal Flight", "text": "Royal Flight airlines (in russo: \u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f\u00ab \u0420\u043e\u044f\u043b \u0424\u043b\u0430\u0439\u0442 \u00bb), precedentemente Abakan-Avia (in russo: \u0417\u0410\u041e\u00ab \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u0410\u0431\u0430\u043a\u0430\u043d-\u0410\u0432\u0438\u0430\u00bb), \u00e8 una compagnia aerea charter con sede ad Abakan, Russia. Opera servizi charter tra citt\u00e0 russe e destinazioni in Sri Lanka, Grecia, Egitto, Thailandia, Turchia, Tunisia, India, Indonesia, Emirati Arabi Uniti, Bulgaria, Macao, Taiwan, Vietnam, Cina, Repubblica Dominicana, Cuba e Zanzibar. La sua base principale \u00e8 l'aeroporto di Abakan (ABA).\nStoria.\nLa compagnia aerea venne fondata nel 1992 come Abakan-Avia da una ex unit\u00e0 della Aeroflot e inizi\u00f2 ad operare voli cargo nazionali nel 1993 e internazionali nel 1994. Sobol acquis\u00ec una quota del 70% nel 1999. Aveva 76 dipendenti (a marzo 2007). Nel 2002, una proposta di fusione con RusAir fall\u00ec. \nNel luglio 2014 \u00e8 stata acquistata dal tour operator russo Coral Travel e ribattezzata Royal Flight Airlines l'11 luglio. Lo stesso anno \u00e8 passata al trasporto internazionale di passeggeri e ha ricevuto i primi Boeing 757-200. L'8 marzo 2014 \u00e8 stato effettuato il primo volo con il nuovo nome sulla rotta Mosca-Adalia.\nDal 25 maggio 2015, Royal Flight ha trasferito i suoi voli da Domodedovo a Sheremetyevo.\nFlotta.\nA dicembre 2021 la flotta di Royal Flight \u00e8 cos\u00ec composta:"}
{"id": "1048318", "revid": "767487", "url": "https://it.wikipedia.org/wiki?curid=1048318", "title": "The Libertine", "text": "The Libertine \u00e8 un film del 2004 diretto da Laurence Dunmore, all'esordio nella regia, tratto dall'omonima opera teatrale di Stephen Jeffreys, adattata per il cinema dall'autore stesso, che narra la vera storia di John Wilmot, II conte di Rochester (1647-1680), letterato e libertino inglese, amico del re Carlo II d'Inghilterra, morto a soli 33 anni di sifilide e per abuso di alcolici.\nTrama.\nInghilterra, XVII secolo. John Wilmot, secondo conte di Rochester, rinchiuso nella Torre di Londra per aver offeso il re Carlo II con dei versi poetici, viene richiamato a corte dallo stesso sovrano per riuscire a risollevare il prestigio internazionale della nazione nella quale i cittadini sono avvezzi soltanto ai vizi e alle passioni. Il conte \u00e8 il primo rappresentante del libertinismo aristocratico dell'epoca, esperto, come ammette egli stesso, nelle tre pi\u00f9 importanti occupazioni del suo tempo: la scrittura di versi, lo svuotamento di bottiglie ed il riempimento di fanciulle. Nonostante la sua raffinatezza e genialit\u00e0 nel comporre opere poetiche, la sua carriera non arriver\u00e0 mai ad un apice di successo a causa del suo dedicarsi quasi esclusivamente ai piaceri. Viene incaricato dal re di progettare e dirigere un sontuoso spettacolo teatrale per mostrare la bellezza dell'Inghilterra al re di Francia, una vera e propria epopea al Regno di Carlo II. John, assiduo frequentatore di teatri, inizia ad interessarsi alla carriera di un'attrice emergente: Elizabeth Barry, detta Lizzie, per il cui amore e successivo abbandono cadde definitivamente in rovina. Intenzione del conte era, infatti, di aiutare Lizzie a diventare la pi\u00f9 popolare attrice di teatro di Londra, cosa che, a dispetto delle aspettative dei suoi compagni, gli riesce. Quando arriva il giorno della prima dell'opera commissionata da Carlo II, di fronte ad un ambasciatore venuto direttamente da Parigi, il re ed il pubblico tutto si aspetta un grande successo: John, invece, propone una sorta di parodia pornografica che mostra apertamente la reale situazione della citt\u00e0 in quel tempo. L'opera viene bruscamente interrotta e il Conte \u00e8 costretto a darsi per 6 mesi alla macchia per riuscire a sfuggire all'ira del re, che, dopo aver riposto in lui tutta la sua fiducia e le sue attenzioni, decide di non ucciderlo, bens\u00ec di condannarlo a vivere fino all'ultimo il poco tempo che gli rimane (John \u00e8 malato di sifilide). John, ormai debilitato dalla sifilide, decide, in punto di morte, di redimersi pubblicamente dai suoi peccati convertendosi al cristianesimo, dichiarando il suo amore a Lizzie che nel frattempo aveva dato alla luce una bimba figlia del conte stesso ed aiutando il re, forse per far s\u00ec che alla sua morte di lui rimanesse non solo il ricordo del suo essere un libertino, ad ottenere dal Parlamento i voti necessari affinch\u00e9 una legge contro lo stesso sovrano non fosse approvata. Infine muore tra le braccia della moglie Elizabeth che, nonostante l'amore di John non fosse pi\u00f9 per lei, \u00e8 rimasta vicino al poeta lungo tutta la sua vita, come unica figura a cui aggrapparsi alla fine della propria esistenza.\nCast.\nJohn Malkovich, che nel film interpreta il ruolo del re Carlo II, nell'opera teatrale messa in scena nel 1996 a Chicago interpretava invece il ruolo di John Wilmot.\nColonna sonora.\nLa colonna sonora \u00e8 stata composta da Michael Nyman, ed \u00e8 contenuta nell'album \"The Libertine: Music for the Film by Laurence Dunmore\", uscito nel novembre 2005. Questa \u00e8 stata l'ultima colonna sonora composta da Nyman.\nIncassi.\n\"The Libertine\", realizzato con un alto budget di 20 milioni di dollari, ne ha incassati 4.835.065 nell'America del Nord e nel resto del mondo 6.016.999, per un totale di 10.852.064.\nDediche.\nIl film \u00e8 dedicato alla memoria di Mary Selway, Marlon Brando e Hunter S. Thompson."}
{"id": "1048319", "revid": "287204", "url": "https://it.wikipedia.org/wiki?curid=1048319", "title": "Miklos Nyiszli", "text": ""}
{"id": "1048321", "revid": "1573940", "url": "https://it.wikipedia.org/wiki?curid=1048321", "title": "Chiesa di Portadini", "text": "La chiesa della Madonna della Resurrezione, meglio nota come chiesa di Portadini si trova ad Alatri, immediatamente all'esterno del tratto meridionale della cinta muraria, dove si apre la portella detta \"Portadini\".\nSi tratta di una cappella agricola dove si fermavano i contadini in cammino tra la citt\u00e0 e i campi, sorta probabilmente in epoca medievale e di struttura architettonica analoga alla chiesa della Madonna della Sanit\u00e0: unica navata costituita da una camera rettangolare, murature in pietra calcarea grezza, facciata piatta con porta principale, due finestre laterali e una finestra centrale.\nLa chiesa, di per s\u00e9 abbastanza dimessa, conserva una preziosa icona rinascimentale, di autore ignoto, raffigurante una Madonna nell'atto di allattare; gli archivi storici del comune di Alatri narrano di come nel maggio 1619 un giovane scellerato, nel corso di una partita a bocce, scagli\u00f2 bestemmiando un sasso contro l'immagine sacra: colpita in corrispondenza della guancia, essa si sarebbe subito gonfiata come vera carne, rimanendo da quel momento macchiata di sangue, e Dio avrebbe punito l'offesa fulminando di morte improvvisa il giovane sacrilego, del quale, solo nel secolo scorso durante dei lavori, sono state ritrovate le ossa tumulate a settantacinque passi dalla chiesetta (all'epoca una semplice edicola), proprio come veniva tradizionalmente narrato. Ancora oggi l'immagine miracolosa viene venerata con grande devozione nel giorno della festa dedicata alla Madonna della Resurrezione.\nIl 7 dicembre 2003 dopo due anni di restauro la tavola raffigurante la Madonna \u00e8 stata riposizionata nella chiesetta. Il restauro ha rivelato una scritta che riferiva che nel XVIII secolo il vescovo di Alatri Cavallini concesse undici giorni di indulgenza ai visitatori del luogo sacro."}
{"id": "1048323", "revid": "1833487", "url": "https://it.wikipedia.org/wiki?curid=1048323", "title": "Carl Weathers", "text": "Biografia.\nCarriera sportiva.\nWeathers frequent\u00f2 prima la \"Long Beach Polytechnic High School\", per poi passare alla \"San Diego State University\". A San Diego divent\u00f2 giocatore di football americano per una squadra locale. Successivamente, nel 1970, pass\u00f2 al professionismo e gioc\u00f2 per una stagione nei Oakland Raiders, nel ruolo di linebacker. Nel 1971 pass\u00f2 al football canadese (\"Canadian Football League\"), nei British Columbia Lions, per rimanervi fino al 1974, data del suo ritiro dall'attivit\u00e0 agonistica.\nAttore.\nLa scelta di diventare attore fu un salto nel vuoto non indifferente per Weathers, che egli affront\u00f2 con la stessa tenacia con cui era riuscito a emergere nello sport, sicuro di affermarsi anche nel mondo dello spettacolo. I primi ruoli furono principalmente sul piccolo schermo in serie televisive quali \"Good Times\", \"Kung Fu\", \"S.W.A.T.\", \"L'uomo da sei milioni di dollari\", \"Cannon\", \"Switch\" e \"Bronk\". \nWeathers mosse i primi passi sul grande schermo in pellicole all black e d'azione, ottenendo i primi ruoli di rilievo in due pellicole \"blaxploitation\" degli anni settanta, \"Bucktown\", inedito in Italia, e \"Assassinio all'aeroporto\", entrambi nel 1975. Nel 1976 interpret\u00f2 Apollo Creed, il pugile di colore antagonista di Rocky Balboa nella pellicola \"Rocky\" di John G. Avildsen, ruolo che torner\u00e0 ad interpretare per i successivi tre seguiti . Sylvester Stallone scelse Carl Weathers ai provini di \"Rocky\" per il suo carattere e il suo temperamento, simili a quelli di Muhammad Ali, pugile da cui Stallone aveva tratto ispirazione per il personaggio di Apollo Creed.\nWeathers recit\u00f2 in seguito in diverse pellicole d'azione, sia televisive che cinematografiche, come \"Forza 10 da Navarone\" (1978), \"Predator\" (1987), \"Action Jackson\" (1988) e \"Uragano Smith\" (1992). Nel 1989 partecip\u00f2 al video del singolo \"Liberian Girl\" di Michael Jackson.\nNel 2008 apparve in una puntata di \"E.R. - Medici in prima linea\", interpretando il padre di un ragazzo che tenta in tutti i modi di fare il pugile ma che non accetta di non possedere le stesse qualit\u00e0 di suo padre, e che resta gravemente ferito dopo un incontro. Nello stesso anno partecipa al secondo episodio della serie TV \"The Shield\".\nNel 2017 interpreta il procuratore Mark Jefferies nella serie \"Chicago Justice\".\nNel 2019 e 2020 interpreta il Greef Karga nella serie \"The Mandalorian\", spin-off della saga di Star Wars.\nVita privata.\n\u00c8 stato sposato con Mary Ann Castle, dalla quale ha avuto due figli.\nDoppiatori italiani.\nNelle versioni in italiano dei suoi film, Carl Weathers, \u00e8 stato doppiato da:\nDa doppiatore \u00e8 stato sostituito:"}
{"id": "1048327", "revid": "247222", "url": "https://it.wikipedia.org/wiki?curid=1048327", "title": "Le verit\u00e0 nascoste (album)", "text": "Le verit\u00e0 nascoste \u00e8 il terzo album in studio del rapper italiano Nesli, pubblicato il 30 marzo 2007 dalla Universal Music Group."}
{"id": "1048328", "revid": "1893", "url": "https://it.wikipedia.org/wiki?curid=1048328", "title": "Diseguaglianza dei fratelli Markov", "text": ""}
{"id": "1048329", "revid": "26630", "url": "https://it.wikipedia.org/wiki?curid=1048329", "title": "Schiuma", "text": "Una schiuma \u00e8 una dispersione di un gas in un mezzo liquido, solido o gel. Si parla in particolare di schiuma liquida nel primo caso e di schiuma solida nel secondo caso. In alcuni casi le schiume presentano caratteristiche di dispersioni colloidali.\nLe schiume sono ampiamente osservabili in natura e sono generalmente ottenute per dispersione meccanica della fase gassosa in una fase condensata. Ad esempio, il moto energico delle onde marine permette di inglobare all'interno dell'acqua (fase liquida) ingenti volumi di aria (fase gassosa) formando una schiuma vicino alla cresta dell'onda.\nL'industria produce diverse tipologie di schiuma destinata a svariati usi, tramite insufflazione diretta di gas ad alta pressione o sfruttando agenti schiumogeni. Questi ultimi possono agire in due modi diversi: sono generalmente sostanze o che tendono a liberare gas in seguito a decomposizione o che tendono a diminuire la tensione superficiale (tensioattivi).\nSchiume liquide vengono comunemente sfruttate in ambito cosmetico. Altre applicazioni riguardano ad esempio la lubrificazione, la pulizia e il trattamento anti-ossidante di parti metalliche. Gli estintori sfruttano una schiuma liquida per \"soffocare\" il fuoco e bloccare in tal modo un incendio. Tra le schiume solide, ben note sono ad esempio quella poliuretanica e il polistirene espanso, possiedono bassa densit\u00e0 e sono eccellenti isolanti termici. Grazie alla loro leggerezza e compressibilit\u00e0 sono ideali per l'imballaggio; trovano utilizzo anche come additivi utilizzati per la flottazione.\nLa schiuma rappresenta anche un sottoprodotto indesiderato di vari processi industriali, soprattutto nei casi in cui sono implicati processi biochimici (come nell'industria alimentare). Ad esempio, le proteine presenti in soluzione tendono a formare facilmente una schiuma in seguito ad agitazione meccanica o aerazione e ci\u00f2 rappresenta un problema in quanto viene alterato lo scambio di ossigeno con la fase liquida, e ci\u00f2 \u00e8 un presupposto per l'instaurarsi di fenomeni fermentativi batterici. Al riguardo \u00e8 possibile addizionare degli agenti anti-schiumogeni, per contrastare questo effetto.\nStruttura delle schiume.\nLe schiume reali possiedono tipicamente una struttura disordinata e al loro interno esiste una variet\u00e0 di bolle di diversa dimensione. Lo studio teorico delle schiume ideali \u00e8 strettamente legato ai concetti di \"riempimento spaziale\" e di superfici minimali. \nStruttura di Weaire-Phelan.\nGli irlandesi Denis Weaire e Robert Phelan nel 1993, sfruttando simulazioni al computer, elaborarono un modello geometrico ritenuto ottimale per la descrizione della partizione dello spazio in celle di eguale volume e con la minima estensione superficiale. Tale modello di struttura implica due tipi di celle di eguale volume: i tre quarti delle celle hanno la topologia di un tetracaidecaedro (poliedro con 14 facce) con 2 esagoni e 12 pentagoni con facce leggermente curvate, mentre le restanti hanno la topologia di un dodecaedro.\nLeggi di Plateau.\nLe strutture che non rispettano le leggi di Plateau sono instabili e tendono rapidamente al riarrangiamento.\nSchiume solide.\nLe schiume solide, in relazione alla struttura dei loro pori, si possono suddividere in due tipi. Il primo tipo \u00e8 detto schiuma strutturata a \"cella aperta\" e contiene pori interconnessi l'uno all'altro a formare una rete di interconnessione. Il secondo tipo di schiuma non contiene pori interconnessi ed \u00e8 detta schiuma a \"cella chiusa\"."}
{"id": "1048331", "revid": "1573940", "url": "https://it.wikipedia.org/wiki?curid=1048331", "title": "Threskiornis", "text": "Threskiornis \u00e8 un genere di uccelli della famiglia Threskiornithidae, diffusi nelle regioni calde del Vecchio Mondo, in Asia meridionale, Australasia e Africa subsahariana.\nDescrizione.\nGli ibis \"Threskiornis\" adulti sono lunghi generalmente 75\u00a0cm e hanno un piumaggio bianco. La testa calva, il collo e le zampe sono neri. Il becco \u00e8 sottile e ricurvo. I sessi sono simili, ma i giovani hanno il collo ricoperto da un sottile strato di piume bianche. L'ibis dal collo paglierino differisce dalle altre specie per le parti superiori di colore scuro, e qualche volta viene classificato nel genere separato \"Carphibis\" (Jameson, 1835) come \"Carphibis spinicollis\".\nBiologia.\nNidificano in colonie, costruendo su un albero o tra i cespugli nidi fatti di ramoscelli, in cui depongono 2-4 uova.\nVivono in aree paludose e si nutrono di pesci, rane, crostacei e insetti vari.\nTassonomia.\nComprende le seguenti specie:"}
{"id": "1048332", "revid": "1610933", "url": "https://it.wikipedia.org/wiki?curid=1048332", "title": "Ibis sacro", "text": ""}
{"id": "1048333", "revid": "2184720", "url": "https://it.wikipedia.org/wiki?curid=1048333", "title": "Dance pop", "text": "La dance pop \u00e8 un sottogenere della musica dance influenzato dalla musica pop. Nata all'inizio degli anni ottanta, la dance pop origin\u00f2 dal disco in vinile anche tramite la disco music, post-disco e la synth pop. Visto che il termine \"disco\" divenne fuori moda, \"dance pop\", \"club\" e \"dance\" furono usati come nomi per un genere di musica fortemente influenzato dal disco (album). Il genere \u00e8 diventato uno stile musicale molto popolare, ed esistono numerosi artisti dance pop. La dance pop in genere tende ad essere guidata dai produttori discografici. \nStoria.\nAnni ottanta e novanta.\nIl genere \u00e8 nato agli inizi degli anni ottanta come evoluzione della musica disco e le canzoni di questo genere vengono solitamente create grazie all'uso di vocoder, per modificare le voci degli artisti, ed effetti musicali elettronici che creano la base principale o piccoli ritornelli delle canzoni. Tra i primi cantanti che hanno prodotto canzoni di questo genere si ricordano Michael Jackson, Janet Jackson, Rick Astley, Madonna, Jody Watley e Cher. \nDopo i primi anni si ebbe un lungo periodo di crisi di questo genere musicale, che all'inizio degli anni novanta non ha trovato nuovi artisti di successo (ad eccezione di qualche gruppo vocale come Backstreet Boys e Spice Girls).\nLa prima generazione.\nNegli anni duemila il genere riscosse una popolarit\u00e0 mai avuta in precedenza; si ebbero infatti una serie di interpreti del genere conosciutissimi, quasi esclusivamente femminili, che si affermarono durante il decennio, facenti parte di quella che fu successivamente definita \"prima generazione\": Britney Spears, Christina Aguilera, Pink, Beyonc\u00e9, Rihanna, \nLady Gaga, Kesha, Miley Cyrus.\nLa seconda generazione.\nNegli anni duemiladieci si afferm\u00f2 invece la seconda generazione di cantanti: Ava Max, Dua Lipa, Camila Cabello, Doja Cat, Sabrina Carpenter."}
{"id": "1048334", "revid": "75435", "url": "https://it.wikipedia.org/wiki?curid=1048334", "title": "Targumim", "text": ""}
{"id": "1048335", "revid": "1504506", "url": "https://it.wikipedia.org/wiki?curid=1048335", "title": "Marca aleramica", "text": ""}
{"id": "1048337", "revid": "436907", "url": "https://it.wikipedia.org/wiki?curid=1048337", "title": "Volta (album)", "text": "Volta \u00e8 il sesto album in studio della cantante islandese Bj\u00f6rk (il settimo, contando anche l'omonimo album solista del 1977).\nDescrizione.\n\"Volta\" \u00e8 il primo lavoro di Bj\u00f6rk in cui la cantante si avvale del contributo del produttore contemporary R&amp;B Timbaland, il quale firma e produce \"Earth Intruders\", \"Hope\" e \"Innocence\", mentre Mark Bell continua il lungo sodalizio con Bj\u00f6rk producendo il brano \"Declare Independence\". \"Volta\" \u00e8 un album dominato dal senso del ritmo, da cui il titolo che omaggia la pila di Volta, un modo per ribadire l'energia che caratterizza l'opera. Peculiarit\u00e0 dell'album \u00e8 il largo utilizzo di strumenti del folklore popolare come la kora, suonata da Toumani Diabat\u00e9 in \"Hope\", o la pipa, strumento della tradizione cinese, suonato da Min Xiao-Fen in \"I See Who You Are\". Altri ospiti del disco sono i Konono N\u00ba1, un gruppo di percussionisti della Repubblica Democratica del Congo che suonano in \"Earth Intruders\". Sono presenti anche due duetti con Antony Hegarty, \"My Juvenile\" e \"The Dull Flame of Desire\".\nIl disco parla della natura nel suo modo pi\u00f9 selvaggio, ed \u00e8 anche il primo album della cantante in cui acquistano una certa rilevanza le tematiche politiche: la traccia \"Hope\", ispirata a un fatto di cronaca vero, narra la morte di una kamikaze incinta, mentre il testo di \"Earth Intruders\" \u00e8 stato ispirato da una visione della stessa cantante: la Casa Bianca travolta da uno tsunami umano. Le tematiche ambientaliste e la critica sociale, in particolar modo verso le religioni, si amalgamano nella canzone \"Vertebrae by Vertebrae\", a proposito della quale dice, durante un'intervista al mensile \"la Repubblica XL\": Il 26 aprile 2019 l'album viene rilasciato dalla One Little Independent Records anche in formato di musicassetta."}
{"id": "1048340", "revid": "701660", "url": "https://it.wikipedia.org/wiki?curid=1048340", "title": "Palazzo dei Cerchi", "text": "Il palazzo dei Cerchi \u00e8 uno dei meglio conservati palazzi trecenteschi di Firenze, situato tra il vicolo dei Cerchi, via dei Cimatori e via della Condotta.\nStoria.\nIl grande palazzo non appartenne al ramo pi\u00f9 noto della famiglia dei Cerchi, quello delle strenue lotte tra guelfi bianchi e neri, ma fu realizzato tra la fine del XIII e gli inizi del XIV secolo da alcuni rami restati in citt\u00e0 dopo il bando da parte dei guelfi neri. Queste famiglie imparentate con il ceppo antico dovettero cambiare nome e scelsero Cerchi Riccardi, Lupacci, Barbetti e Botti, ma al palazzo \u00e8 stato tramandato il nome dell'originaria famiglia.\nLa costruzione prese il via dall'unione di pi\u00f9 case-torri appartenenti alla consorteria dei Cerchi, che in quella zona aveva posseduto altre numerose case e torri e una loggia.\nJacopo dei Cerchi lasci\u00f2 il palazzo in eredit\u00e0 ai Capitani del Bigallo, i quali affittarono i locali al pian terreno a vari esercizi commerciali, tra i quali spiccano la tipografia di Bernardo Cennini, dalla quale usc\u00ec il primo libro a stampa di Firenze (1471), e quella di Lorenzo Torrentino, originario del Brabante, che diede alle stampe dal 1547 pi\u00f9 di seicento opere di letteratura, filosofia e giurisprudenza; altri tipografi ancora vi lavorarono tra i quali si ricordano i Tartini, i Franchi, i Cambiagi.\nDal 2004 al 2015 il palazzo \u00e8 stato la sede a Firenze della Kent State University. \nArchitettura.\nIl palazzo si presenta oggi ricoperto dalla tradizionale pietra a vista, lavorata in conci regolari. Vi si aprono numerose aperture di grandezza regolare, sormontati da archi ribassati o leggermente a sesto acuto dalle ghiere particolarmente spesse. Al pian terreno si aprono alcuni portali sormontati da massicci archi a sesto acuto\nIl bugnato appena sporgente al pian terreno \u00e8 uno dei pi\u00f9 antichi di Firenze.\nIl palazzo ha inglobato in parte l'antica torre degli Alepri."}
{"id": "1048344", "revid": "1856513", "url": "https://it.wikipedia.org/wiki?curid=1048344", "title": "Aviacon Citotrans", "text": "L'Aviacon Zitotrans (in russo: \u0410\u0412\u0418\u0410\u041a\u041e\u041d \u0426\u0418\u0422\u041e\u0422\u0420\u0410\u041d\u0421) conosciuta anche come Aviacon Air Cargo \u00e8 una compagnia aerea cargo russa con base tecnica all'aeroporto di Ekaterinburg-Kol'covo, nell'oblast' di Sverdlovsk in Russia.\nStrategia.\nL'Aviacon Zitotrans dispone di una flotta cargo di sette aerei Ilyushin Il-76 con la base tecnica all'aeroporto di Ekaterinburg-Kol'covo, in Russia, ma la maggior parte dei voli della compagnia aerea sono effettuati all'estero.\nL'Aviacon Zitotrans \u00e8 il vettore registrato presso l'ONU dal 2004, la compagnia aerea effettua i voli charter per il conto di World Food Program, UNCHR in Afghanistan, Angola, Liberia, Timor, Repubblica Democratica del Congo, Bosnia.\nNel 2008 la compagnia aerea ha ottenuto i certificati operativi del Canada e della Cina ampliando la rete delle destinazioni e occupando il settimo posto tra le compagnie aerei cargo della Russia. L'Aviacon Zitotrans ha svolto il 90% dei voli sul mercato internazionale trasportando l'11% in pi\u00f9 della merce rispetto all'anno precedente.\nNel 2008 l'Aviacon Zitotrans divent\u00f2 il membro della TIACA (in inglese: The International Air Cargo Association). La compagnia aerea ha effettuato la certificazione IOSA (IATA Operational Safety Audit) necessaria per gli standard della sicurezza mondiali.\n11 dicembre 2009 - l'aereo della Aviacon Zitotrans ha trasportato tre ambulanze per il contingente ISAF da Torino a Herat in Afghanistan.\nNel gennaio 2010 l'Aviacon Zitotrans di Ekaterinburg ha annunciato l'aumento della capitalizzaione a 2 milioni USD.\n19 gennaio 2010 - l'aereo della compagnia aerea russa ha trasportato il carico degli aiuti umanitari della Croce Rossa tedesca dal Berlino a Haiti dopo il Terremoto di Haiti del 2010. Nel settembre 2008 gli aerei dell'Aviacon Zitotrans hanno trasportato gli elicotteri per la missione dell'ONU inviata a Haiti dopo l'Uragano Ike e l'Uragano Gustav.\nNel giugno 2010 in seguito alla crisi politica nella repubblica asiatica di Kirghizistan gli aerei della Aviacon Zitotrans hanno portato circa 80 t degli aiuti umanitari per conto di Croce Rossa e Mezzaluna Rossa Internazionale, Programma alimentare mondiale, Medici senza frontiere effettuando voli da/per l'aeroporto di Bi\u0161kek-Manas.\nNel gennaio - giugno 2010 gli aerei della Aviacon Zitotrans hanno trasportato 6,029 t di merce, aumentando per il 62% il volume di lavori effettuati rispetto allo stesso periodo del 2009. 74% dei voli della compagnia aerea cargo russa sono stati effettuati nelle operazioni governativi all'estero, in particolare nelle zone del terremoto di Haiti in collaborazione con Croce Rossa e Mezzaluna Rossa Internazionale. Nei voli interni la compagnia aerea ha svolto i trasporti di attrezzature per Kam\u010datka sulla richiesta di Gazprom che sta svolgendo il programma strategico di gassificazione nel Circondario federale dell'Estremo Oriente della Russia. Nel 2010 la compagnia aerea ha occupato il secondo posto nel mondo tra le compagnie aeree cargo che utilizzano per il trasporto gli aerei sovietici Ilyushin Il-76."}
{"id": "1048346", "revid": "7", "url": "https://it.wikipedia.org/wiki?curid=1048346", "title": "The Quarry Men", "text": ""}
{"id": "1048357", "revid": "729019", "url": "https://it.wikipedia.org/wiki?curid=1048357", "title": "Daniele Colli", "text": "Carriera.\nTra gli Juniores vince il campionato italiano in linea e a cronometro, correndo tra le file della Biringhello-Rimor. Dal 2001 al 2004 gareggia quindi tra i Dilettanti Under-23 con la divisa della Zalf-D\u00e9sir\u00e9e-Fior: nel 2003 fa suo il Giro del Canavese mentre nel 2004 vince il Gran Premio della Liberazione, classica romana riservata alla categoria, e il Trofeo Alcide De Gasperi.\nNel 2005 passa professionista con il team Liquigas-Bianchi; alla primo stagione da \"pro\" va vicino al successo classificandosi secondo nella tappa di Fleurier al Tour de Romandie e in quella di Zurzach al Tour de Suisse. Nel 2007 passa alla Ceramiche Panaria-Navigare. Nel 2008 rimane inizialmente senza ingaggio, fino al 2 giugno quando accetta l'offerta della squadra Continental ungherese P-N\u00edv\u00f3-Betonexpressz 2000: proprio con questa formazione ottiene il primo successo da professionista, vincendo una tappa al Tour of Szeklerland in Romania.\nPer la stagione 2009 raggiunge l'accordo con un altro team Continental, la Carmiooro-A-Style (quell'anno \u00e8 terzo al Memorial Cimurri), poi nel 2010 corre per la Ceramica Flaminia. Al termine della stagione gli viene diagnosticato un tumore benigno al ginocchio. Si riprende e l'anno dopo, tra le file della spagnola Geox-TMC, \u00e8 in evidenza al Brixia Tour, vincendo la classifica a punti dopo due secondi posti di tappa. Nel 2012 gareggia con il Team Type 1-Sanofi, formazione Professional Continental diretta da Massimo Podenzana.\nDopo essere stato lasciato senza contratto dalla squadra statunitense, torna alle corse nel luglio del 2013 con il team Vini Fantini-Selle Italia."}
{"id": "1048363", "revid": "64860", "url": "https://it.wikipedia.org/wiki?curid=1048363", "title": "Roberta Gallina Laurenti", "text": ""}
{"id": "1048407", "revid": "124240", "url": "https://it.wikipedia.org/wiki?curid=1048407", "title": "I am Legend", "text": ""}
{"id": "1048503", "revid": "1442080", "url": "https://it.wikipedia.org/wiki?curid=1048503", "title": "Cheirogaleidae", "text": "I Cheirogaleidi (Cheirogaleidae Gray, 1873) sono una famiglia di lemuri caratterizzati dalle dimensioni ridotte. Come tutti i lemuri sono endemici del Madagascar.\nSono l'unica famiglia della superfamiglia Cheirogaleoidea.\nDescrizione.\nRispetto agli altri lemuri hanno dimensioni pi\u00f9 contenute (sempre inferiori ai 40\u00a0cm, coda inclusa, per un peso massimo di mezzo kg): fra di essi, infatti, si trovano i lemuriformi di minori dimensioni.\nGeneralmente hanno colorazione grigiastra, che tende a divenire pi\u00f9 chiara sul ventre. Altre caratteristiche comuni sono grandi orecchie ed altrettanto grandi occhi, zampe posteriori allungate e coda molto lunga (fino a una volta e mezzo il corpo).\nPossiedono un tapetum lucidum per ottimizzare la vista notturna; essi sono, infatti, animali solitari, notturni e arboricoli.\nCon le zampe posteriori da rana possono spiccare lunghi balzi: quando costretti al suolo, cio\u00e8 assai raramente, si muovono saltellando sulle zampe posteriori.\nLa loro aspettativa di vita in natura \u00e8 sconosciuta: in cattivit\u00e0, gran parte delle specie raggiunge i 15 anni d'et\u00e0."}
{"id": "1048504", "revid": "21880", "url": "https://it.wikipedia.org/wiki?curid=1048504", "title": "Cheirogaleoidea", "text": ""}
{"id": "1048505", "revid": "287204", "url": "https://it.wikipedia.org/wiki?curid=1048505", "title": "Lingua powhatan", "text": "La lingua powhatan, detta anche algonchino della Virginia o indiano della Virginia, era una lingua algonchina parlata in America settentrionale, nell'attuale Virginia.\nClassificazione.\nSecondo \"Ethnologue\", la classificazione della lingua powhatan \u00e8 la seguente:\nStoria.\nIl powhatan era la lingua dell'omonima trib\u00f9 stanziata in Virginia, nei territori a sud del Potomac fino al fiume James, e fu parlata fino alla fine del XVIII secolo.\nI powhatan, a cui appartenevano Wahunsonacock e Pocahontas, furono la prima trib\u00f9 nativa americana ad avere contatti con gli inglesi della Colonia della Virginia, agli inizi del XVII secolo. Il Capitano John Smith e William Strachey compilarono due liste di parole di questa lingua, ritrovate nella colonia di Jamestown. \"Mocassino\", \"opussum\" e \"tomahawk\" sono parole di origine powhatan. \nLa lingua \u00e8 stata ricostruita dal linguista Blair Rudes della University of North Carolina at Charlotte per il film \"The New World\"."}
{"id": "1048509", "revid": "1861950", "url": "https://it.wikipedia.org/wiki?curid=1048509", "title": "Red Wings Airlines", "text": "La Red Wings Airlines () \u00e8 una compagnia aerea russa con la base tecnica all'aeroporto di Mosca-Domodedovo nell'oblast' di Mosca, nella Russia europea.\nStoria.\nRed Wings \u00e8 stata fondata nel 1999 con il nome \"VARZ-400\", dall'acronimo russo di Vnukovo Avia Repair Factory. \u00c8 stata ribattezzata \"Airlines 400\" nel 2001, prima di adottare il nome attuale nel 2007.\nLa compagnia era di propriet\u00e0 del magnate russo Alexander Lebedev, che voleva creare una compagnia aerea a basso costo utilizzando i moderni Tupolev Tu-204-100B da 210 passeggeri a doppio getto di fabbricazione russa, sia di nuova costruzione che usati. La compagnia aveva una flotta di dieci Tu-204-100B (un undicesimo Tu-204 \u00e8 stato cancellato dopo lo schianto all'aeroporto internazionale di Vnukovo il 29 dicembre 2012), e aveva anche cercato di acquisire Airbus A320 e Airbus A321 per completare la sua flotta.\nLebedev possedeva anche il 49% della compagnia aerea charter tedesca Blue Wings, che sarebbe diventata la consociata di Red Wings. Tuttavia, il 13 gennaio 2010, Blue Wings ha cessato tutte le operazioni e ha presentato istanza di fallimento, citando la crisi finanziaria globale per il ritiro degli investitori.\nDopo l'incidente del volo Red Wings 9268 del dicembre 2012 a Vnukovo, le autorit\u00e0 aeronautiche russe hanno avviato un controllo di emergenza delle attivit\u00e0 operative della compagnia aerea e della manutenzione della flotta, con conseguente revoca dell'AOC del vettore, con effetto dal 4 febbraio 2013. La compagnia aerea aveva cessato tutte le operazioni il giorno prima e il proprietario Alexander Lebedev aveva annunciato che non era previsto alcun ritorno all'attivit\u00e0.\nIl 4 aprile 2013, NRC ha venduto il gruppo \"Guta\" di Red Wings Airlines per un rublo simbolico (in questo caso, l'aereo in leasing \u00e8 rimasto alla societ\u00e0 locatrice di propriet\u00e0 di NRC \"Ilyushin Finance\"). I nuovi proprietari di Red Wings prevedevano di aumentare la flotta a 10-15 velivoli; la compagnia aerea avrebbe acquistato solo aerei russi. Il 25 aprile 2013, Red Wings ha annunciato che sarebbe stata guidata da Sergey Belov, il precedente amministratore delegato della compagnia aerea \"Russia\". Il 18 giugno 2013, l'Agenzia federale per il trasporto aereo ha rinnovato il certificato di trasporto commerciale di passeggeri e merci di Red Wings. Il 22 giugno, la compagnia aerea ha ripreso i voli charter e il 12 luglio i voli di linea da Mosca.\nPer aumentare il potere commerciale, Red Wings e Nordavia decisero di fondersi. Ma, mentre il processo \u00e8 stato avviato, non \u00e8 mai stata annunciata una data che finalizzasse la fusione o chiarisse le future relazioni commerciali e le identit\u00e0 del marchio delle due compagnie aeree. Il piano prevedeva che gli Airbus A320 inizialmente ordinati da Nordavia fossero consegnati a Red Wings. Il nuovo marchio doveva essere annunciato dopo il completamento della fusione.\nIl 20 settembre 2018, Red Wings ha annunciato il suo re-branding; il primo aereo ad arrivare con la livrea aggiornata \u00e8 stato un Airbus A321, arrivato verso la fine del 2018.\nTra il 2017 e il 2018 tutti i Tu-204 e l'unico Tu-214 sono stati ritirati dal servizio in favore degli Airbus e dei Sukhoi Superjet 100; nel 2021 Red Wings ha preso possesso di due Boeing 777 per i voli a lungo raggio, prevedendo di acquisirne un altro entro la fine dell'anno.\nDestinazioni.\nAl 2021, Red Wings opera voli interni in Russia e voli internazionali verso Armenia, Serbia e Uzbekistan.\nFlotta.\nFlotta attuale.\nA dicembre 2021 la flotta di Red Wings Airlines \u00e8 cos\u00ec composta:\nFlotta storica.\nRed Wings Airlines operava in precedenza con i seguenti aeromobili:"}
{"id": "1048515", "revid": "1553381", "url": "https://it.wikipedia.org/wiki?curid=1048515", "title": "Scoltenna", "text": "Lo Scoltenna (anticamente anche Scultenna) \u00e8 un torrente dell'Emilia-Romagna, principale ramo sorgentizio del fiume Panaro.\nPercorso.\nIl torrente nasce a sua volta dall'unione di svariati torrenti minori, tra i quali il pi\u00f9 lungo \u00e8 il Rio delle Tagliole (10\u00a0km), che sgorga sullo spartiacque appenninico dal versante nord del Monte Rondinaio (1.964\u00a0m s.l.m.), scendendo a valle in direzione nord-est dopo aver ricevuto gli emissari del Lago Santo (1.501\u00a0m s.l.m.) e del Lago Baccio (1.554\u00a0m s.l.m.), fino in localit\u00e0 Ponte Modino, alla periferia sud di Pievepelago. \nNel Rio delle Tagliole confluisce poi da destra un corso d'acqua che porta gi\u00e0 il nome Scoltenna, formato a sua volta dall'unione di due torrenti nei pressi di Fiumalbo, il rio Acquicciola che scende da destra raccogliendo le acque del bacino del Cimone e del Libro Aperto, e da sinistra il Rio delle Pozze (6\u00a0km), emissario del Lago Piatto (1.790\u00a0m s.l.m.), proveniente dallo spartiacque appenninico dell'Alpe Tre Potenze (1.940\u00a0m s.l.m.); il Rio delle Pozze, dopo il Ponte Picchiasassi di Dogana Nuova, raccoglie le acque del torrente Motte (5\u00a0km), proveniente dal Passo dell'Abetone, e diventa Rio San Francesco. \nA Ponte Modino di Pievepelago lo Scoltenna, appena ricevuto da sinistra il Rio delle Tagliole, riceve da destra il breve rio Fossone che scende dall'Alpicella del Cimone (1.738\u00a0m s.l.m.), poi subito dopo, da sinistra, l'importante contributo del rio Perticara o rio di Sant'Annapelago (10\u00a0km): quest'ultimo nasce alle pendici del Monte Spicchio e per mezzo di un vasto ventaglio di rii e torrenti (rio di Valdarno, rio Fontanaccie che scende dal Monte Giovo (1.991\u00a0m s.l.m.), Fosso di Ca' di Guido, ecc.) drena tutta la vasta valle percorsa dalla strada che porta al valico della Foce delle Radici (1.529\u00a0m s.l.m.) ed al noto Santuario di San Pellegrino in Alpe (1.600\u00a0m s.l.m.), da cui, con suggestivo panorama, si domina la Garfagnana da una possente balconata a strapiombo sull'alto bacino del fiume Serchio.\nDopo Pievepelago - ancora in provincia di Modena - lo Scoltenna volge verso est aggirando da ovest il grande massiccio del Monte Cimone (2.165\u00a0m s.l.m., la massima vetta dell'Appennino settentrionale); in questo tratto tocca i territori di Riolunato, Montecreto (riva destra), Lama Mocogno, Pavullo nel Frignano (riva sinistra; \u00e8 in quest'ultimo comune il Ponte di Olina del XVI secolo), fino alla confluenza con il torrente Leo, che avviene sotto Montespecchio, dopo un corso propriamente detto (da Fiumalbo) di 26\u00a0km, inferiore all'asta Scoltenna-Tagliole lunga 33\u00a0km; da qui Scoltenna e Leo formano il Panaro."}
{"id": "1048517", "revid": "1154737", "url": "https://it.wikipedia.org/wiki?curid=1048517", "title": "Leo (torrente)", "text": "Il Leo \u00e8 un torrente dell'Emilia-Romagna lungo 10\u00a0km nel corso propriamente detto, importante ramo sorgentizio di destra del fiume Panaro.\nCorso del torrente.\nNasce da due torrenti distinti che si uniscono sotto il comune di Fanano: il \"Fosso Ospitale\" e il \"Fosso Fellicarolo\", lunghi ciascuno circa 9\u00a0km: il \"Fosso Ospitale\" nasce dal Monte Spigolino (1.827\u00a0m s.l.m.), quasi al confine con la provincia di Bologna, e drena lo spartiacque fino oltre il Passo della Croce Arcana; il \"Fosso Fellicarolo\" drena invece il versante nord del Libro Aperto ed il versante est del Monte Cimone.\nAssunto il nome di \"Leo\", riceve ancora da destra il notevole contributo del torrente Dardagna (che nasce dal versante nord del Corno alle Scale (1.945\u00a0m s.l.m.) e sviluppa quasi tutto il suo corso di 15\u00a0km in provincia di Bologna), corso d'acqua che si distingue per la copiosit\u00e0 d'acque in ogni stagione. \nQuest'ultimo forma in Val di Gorgo una serie di bellissime e celebri cascate alte complessivamente circa 200\u00a0m.\nIl toponimo \"Gorgo\" peraltro non \u00e8 accolto nella toponomastica ufficiale dell'I.G.M. ma rappresenta bene la ricchezza perenne delle polle idriche che sgorgano in questa valle anche a causa dell'elevatissima piovosit\u00e0, compresa fra i 3.500 ed i 4.500\u00a0mm di pioggia annui.\nDopo la Val di Gorgo il Leo riceve ancora da destra il Fosso Dardagnola e giunge infine a Montespecchio unendosi con lo Scoltenna e formando cos\u00ec il fiume Panaro."}
{"id": "1048531", "revid": "110157", "url": "https://it.wikipedia.org/wiki?curid=1048531", "title": "Valzer transgenico", "text": "Valzer transgenico \u00e8 un singolo composto dalla rock-band milanese Elio e le Storie Tese in protesta verso il cibo geneticamente modificato.\nIl singolo esce durante il periodo del Festival di Sanremo, con la collaborazione di Mondo Marcio, Stefano Bollani e Mauro Negri. \u00c8 stato pubblicato solo sul web ed \u00e8 stato spacciato come canzone esclusa dal Festival della Canzone Italiana 2006 in quanto presentato alla commissione per la scelta dei brani oltre il termine ultimo valido per le selezioni, cos\u00ec come accaduto (realmente) a Loredana Bert\u00e8."}
{"id": "1048709", "revid": "156017", "url": "https://it.wikipedia.org/wiki?curid=1048709", "title": "Llu\u00eds Companys", "text": ""}
{"id": "1049448", "revid": "1543377", "url": "https://it.wikipedia.org/wiki?curid=1049448", "title": "Masha'allah ibn Athari", "text": "Nativo della citt\u00e0 di Basra (nell'odierno Iraq): divenne uno dei maggiori astrologi dell'VIII secolo e partecip\u00f2 ai calcoli per la fondazione di Baghdad.\nIl termine arabo \"m\u0101 sha`a Allah\" significa \"Ci\u00f2 che vuole Iddio\", ossia \"che accetta ci\u00f2 che Dio ha ordinato\", sia nel bene sia nel male. Il suo nome viene solitamente latinizzato come Messala o Messahalla.\nGli \u00e8 stato dedicato un cratere sulla Luna di 125\u00a0km di diametro.\nBiografia.\nPartecip\u00f2 alla fondazione di Baghdad nel 762, per indicare una data propizia sotto il profilo astrologico.\nScrisse una ventina di libri di astrologia, tradotti in latino nel XII secolo. Uno solo \u00e8 sopravvissuto nella sua originaria lingua araba, ma disponiamo di diverse traduzioni in latino in greco bizantino e in ebraico. Una delle pi\u00f9 popolari \u00e8 il \"De scientia motus orbis\", tradotto da Gerardo da Cremona. Il trattato \"De mercibus\" (\"Sul prezzo\") \u00e8 il pi\u00f9 antico trattato scientifico in materia..\nHa anche scritto sull'astrolabio.\nAbraham ibn \u201bEzra ha tradotto in ebraico due trattati astrologici di Mashallah: \"She'elot\" e \"Qadrut\" (Steinschneider, \"Hebr. Uebers.\", pp. 600-603). Uno \u00e8 leggibile in inglese: \"On Reception\", tradotto da Robert Hand."}
{"id": "1049902", "revid": "729019", "url": "https://it.wikipedia.org/wiki?curid=1049902", "title": "Associazione nazionale marinai d'Italia", "text": "L'Associazione nazionale marinai d'Italia (ANMI) \u00e8 un sodalizio di ex combattenti, ex militari della Marina Militare italiana e di semplici cittadini, diffusa su tutto il territorio nazionale con sezioni anche all'estero.\nFinalit\u00e0.\nL'associazione, apolitica e senza fini di lucro, costituisce la libera unione di coloro che sono appartenuti o appartengono, senza distinzione di grado, alla Marina Militare e che, consapevoli dei propri doveri verso la Patria, intendono mantenersi uniti per meglio servirla in ogni tempo.\nDiffusione e riconoscimenti.\nLa sede nazionale si trova a Roma, caserma \"Riccardo Grazioli Lante della Rovere\", piazza Giovanni Randaccio, 2 - 00195. \nL'associazione \u00e8 posta sotto la tutela del Ministero della difesa e conta 456 sedi in diverse citt\u00e0 d'Italia, alle quali vanno ad aggiungersi le 16 sedi dedicate agli italiani emigrati all'estero e presenti in Australia, Brasile, Canada, Germania e Stati Uniti d'America.\nL'associazione \u00e8 stata riconosciuta con decreto del capo del Governo del 19 maggio 1943. In seguito, grazie al decreto del presidente della Repubblica del 18 settembre 1984 - n. 788, \u00e8 avvenuta l'approvazione del \"Nuovo Statuto dell'Associazione Nazionale Marinai d'Italia\".\nIl decreto \u00e8 stato registrato alla Corte dei conti il 12 novembre dello stesso anno (reg. n. 36 Difesa fg. n. 321) e pubblicato sulla Gazzetta Ufficiale (n. 326 del 27 novembre 1984) a firma del presidente della repubblica Sandro Pertini e del ministro della difesa Giovanni Spadolini.\nL'associazione fa inoltre parte del Consiglio nazionale permanente delle associazioni d'arma, denominato Assoarma.\nAttivit\u00e0.\nL'ANMI pubblica mensilmente la rivista \"Marinai d'Italia\".\nDa ricordare inoltre l'attivit\u00e0 svolta dall'associazione nell'ambito della Confederazione marittima internazionale (CMI), della quale \u00e8 membro sin dal 1980.\nCollabora, infine, anche con la STAI (Sail Training Association Italia), di cui sono Soci fondatori lo Yacht Club Italiano e la Marina Militare."}
{"id": "1049998", "revid": "110795305", "url": "https://it.wikipedia.org/wiki?curid=1049998", "title": "Akakor", "text": "Akakor \u00e8 un ipotetico regno sotterraneo descritto nel libro \"La cronaca di Akakor\" (\"Die Chronik von Akakor\", 1976) del giornalista tedesco Karl Brugger (\u2020; 1985), un \"best seller\" internazionale negli anni ottanta, tradotto in varie lingue, del filone dell'archeologia misteriosa. Brugger colloca Akakor tra Brasile e Per\u00f9, nelle profondit\u00e0 della selva amazzonica, presso le sorgenti del Purus, uno degli affluenti del Rio delle Amazzoni.\nStoria.\nNel 1972 Karl Brugger, corrispondente della ARD, narr\u00f2 di aver conosciuto un indigeno della foresta amazzonica che parlava un buon tedesco. Secondo Brugger questo indigeno, chiamato Tatunca Nara, si rivel\u00f2 essere il sovrano del popolo degli Ugha Mongulala e principe di Akakor, una mitica citt\u00e0 sotterranea un tempo sede e capitale del terzo impero d'America (dopo l'azteco e l'incaico). Secondo Tatunca Nara Akakor avrebbe prosperato fin dal XII millennio a.C., e da Akakor si sarebbe originata la cultura di Tiahuanaco e la cultura Inca. Inoltre Tatunca Nara rifer\u00ec a Brugger che un gruppo di SS nazisti raggiunse in sommergibile Akakor alla fine della seconda guerra mondiale, e si integr\u00f2 nella vita della trib\u00f9. Brugger scrisse di aver viaggiato nell'alto Purus insieme a Tatunca Nara, ma di non aver mai raggiunto la mitica Akakor. La sua canoa si rovesci\u00f2 e, perse viveri e medicinali, non se la sent\u00ec di proseguire a piedi.\nNei media.\nNel quarto capitolo della tetralogia dedicata ad Indiana Jones, \"Indiana Jones e il regno del teschio di cristallo\", Akakor (che nel film \u00e8 per\u00f2 chiamata \"Akator\") \u00e8 identificata come El Dorado e come la sede dei teschi di cristallo."}
{"id": "1050384", "revid": "122580164", "url": "https://it.wikipedia.org/wiki?curid=1050384", "title": "Polet Airlines", "text": "Polet Airlines o Air Company Polet (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u041f\u043e\u043b\u0451\u0442) era una compagnia aerea russa basata all'Aeroporto di Vorone\u017e-\u010certovickoe, nell'oblast' di Vorone\u017e, in Russia.\nStrategia.\nL'Air Company Polet operava il servizio del trasporto aereo cargo con la flotta composta da 8 Antonov An-124-100 (\"Ruslan\") e il servizio del trasporto aereo passeggeri con la flotta composta da Antonov An-2, Antonov An-24, Antonov An-30 e Saab 2000, Saab 340B.\nL'Air Company Polet aveva la base tecnica all'Aeroporto di Vorone\u017e-\u010certovickoe. Tutti gli aerei della compagnia aerea russa erano certificati secondo i standard dell'ICAO, sugli aerei dell'Air Company Polet erano installati i moderni sistemi TCAS-II. La compagnia aerea russa faceva parte dell'TIACA (\"The International Air Cargo Association\"). Il business del trasporto aereo passeggeri \u00e8 stato iniziato dalla compagnia aerea russa il 6 agosto 2003.\nNel 2008 la Polet Airlines ha trasportato 217.900 passeggeri (+22% rispetto all'anno precedente) e ha ottenuto il certificato internazionale EASA Parte-145 che permette alla compagnia aerea russa di effettuare la manutenzione ordinaria e straordinaria degli aerei Saab 2000. Inoltre nel 2008 la compagnia aerea ha ottenuto il permesso di effettuare i voli charter internazionali con gli aerei Hawker 800B (versione VIP).\nNel luglio 2010 la Polet Airlines ha aggiunto alla flotta passeggeri due aerei Saab 340B. Con la certificazione della base tecnica all'aeroporto di Vorone\u017e-\u010certovickoe per questo tipo degli aerei la compagnia aerea russa ha pianificato lanciare le nuove rotte e aumentare le frequenze dei voli sulle rotte esistenti.\nIl 11 agosto 2010 il primo Saab 340B della Polet Airlines ha effettuato il volo di linea Vorone\u017e - Mosca-Domodedovo - Vorone\u017e.\nIl 16 agosto 2010 gli aerei Saab 340B della Polet Airlines hanno inaugurato i voli di linea Mosca-Domodedovo - Belgorod, Mosca-Domodedovo - Lipeck, Mosca-Domodedovo - Ul'janovsk.\nNel 2010 la Polet Airlines ha trasportato 179,746 passeggeri, il 24% in pi\u00f9 rispetto al 2009. Nel 2010 l'Air Company Polet ha trasportato con gli aerei Antonov An-124 16,931 t di merce, con gli aerei Ilyushin Il-96-400T 32,182 t di merce. In totale gli aerei cargo della compagnia aerea russa hanno trasportato pi\u00f9 di 49,421 t di merce, il 165,5% in pi\u00f9 rispetto al 2009.\nSospese le operazioni di volo gi\u00e0 dal 2014, nell'aprile 2015 la licenza del trasporto della compagnia aerea \u00e8 stata revocata in seguito all'avvio della procedura di bancarotta conclusasi nell'aprile 2016.\nFlotta passeggeri storica.\nLa Polet Airlines pianificava l'amplimento della flotta cargo con gli aerei: Ilyushin Il-76TD-90, Ilyushin Il-96-400T e la flotta passeggeri con gli aerei Antonov An-148-100B/-100E [l'entrata in servizio nel 2011 - 2012]."}
{"id": "1051086", "revid": "1543377", "url": "https://it.wikipedia.org/wiki?curid=1051086", "title": "Acquedotto Galermi", "text": "L'acquedotto Galermi \u00e8 il pi\u00f9 lungo ed importante acquedotto antico di Siracusa, esso prende il nome dalla contrada Galermi, toponimo di origine incerta, forse araba col significato di \"buco d'acqua\". Il Fazello defin\u00ec l'acquedotto \"Conductus pulchrae foeminae\", (saja della Bella Femmina)\nStoria.\nL'acquedotto fu costruito da Gelone nel 480 a.C. utilizzando come manodopera i Cartaginesi vinti nella battaglia di Imera. La sua costruzione fu certamente difficoltosa, sia per l'esigenza di mantenere una pendenza costante che per il superamento delle problematiche legate al territorio: burroni e avvallamenti. L'escavazione avvenne con la tecnica del fuoco, il quale ammorbidiva la roccia consentendo una migliore friabilit\u00e0. Nel corso dell'avanzamento venivano costruiti dei pozzetti di ispezione con delle scale ricavate dalla roccia stessa. I pozzi servivano non solo come via di accesso, ma come via per lo scarico del materiale di risulta e, una volta in servizio, consentiva l'individuazione di tappi o crolli tramite la fuoriuscita delle acque.\nIl 16 novembre 1576 venne firmato un patto, con il quale la citt\u00e0 di Siracusa riconosceva al barone Pietro Gaetani l'assoluto diritto di questi sull'acqua che doveva arrivare nella citt\u00e0 aretusea. Dunque il barone divenne il solo proprietario di un bene comune e fondamentale come l'acqua. In cambio il barone si impegnava a sue spese a riattivare l'antico acquedotto Galermi e di farlo confluire fino al colle Temenite a Siracusa. L\u00ec avrebbe costruito dei mulini (sulla cavea del Teatro Greco) di propriet\u00e0 dello stesso barone. A questo accordo di assoluto privilegio si aggiungeva:\nQuesto accordo cre\u00f2 nel tempo molti malumori in quanto concedevano fin troppi privilegi al barone, infatti nel 1788 l'acquedotto fu al centro di una controversia tra lo Stato e gli eredi dell'antico feudatario di Sortino. La controversia sorse a causa dell'uso esclusivo delle acque che aveva pi\u00f9 volte escluso il duca di Floridia all'approvvigionamento tramite l'utilizzo dei \"peritoi\". Ci\u00f2 comportava, specie nel periodo estivo una riduzione dei flussi di acqua che danneggiavano i vari soggetti che ne usufruivano.\nSolo nel 1933 con l'emanazione di un Regio Decreto si sancisce definitivamente che la propriet\u00e0 delle acque e il sottosuolo sono esclusiva propriet\u00e0 dello Stato. La controversia aveva coinvolto tutti gli eredi del marchese Specchi e cio\u00e8 le famiglie Gaetani, Bell\u00eca Gaetani, Gaetani di Naro ecc. e si concluse con la condanna per tutti gli eredi al pagamento di una ingente somma per danno erariale e spese di giustizia. L'antico acquedotto fu finalmente utilizzato per convogliare le acque della citt\u00e0 che ancora oggi sfruttano parte dell'antica opera.\nOggigiorno dall'acquedotto si diramano altre due condotte secondarie, lunghe circa 1 km ciascuna, dette del \"Paradiso\" e delle \"Tre Miglia\".\nL'acquedotto.\nCaratteristiche.\nL'altezza dell'acquedotto varia dai 1,70 m a 1,90m mentre la larghezza tra i 40 cm e i 1,35 m. In media la sezione \u00e8 di 70 cm di larghezza e 1,80 m di altezza. La sua portata \u00e8 di circa 500 litri al secondo.\nRicostruzione delle tecniche di scavo.\nIn base ai rilievi effettuati si \u00e8 riscontrato che nelle parti scavate nella roccia sul fianco dei monti l'andamento dello scavo, nonch\u00e9 quello del tracciato, mostra un avanzamento a zig-zag. Ci\u00f2 dipende dalla tecnica costruttiva in quanto gli operai iniziavano con lo scavare delle aperture laterali (in altri casi verticali) secondo una distanza regolare tra i 25 e i 35 m. Le due squadre lavoravano muovendosi in direzioni opposte congiungendosi. Le maestranze per garantire l\u2019incontro dei tratti di tunnel applicarono la tecnica di Eupalino, cio\u00e8 quando i due opposti fronti di scavo erano prossimi (probabilmente si udivano distintamente i colpi degli attrezzi di scavo) iniziavano a curvare verso la stessa direzione geografica (rispettivamente per una squadra a destra e per l\u2019altra a sinistra). Con questo espediente mentre una squadra avrebbe deviato invano l\u2019altra avrebbe sicuramente incontrato il punto di congiungimento Questa tecnica permetteva di controllare meglio l'avanzamento del lavoro e di evitare di sfondare la parete laterale, limitando cos\u00ec gli errori. All'interno delle gallerie le aperture laterali consentivano l'illuminazione ma anche la fuoriuscita del materiale di risulta, mentre ad opera terminata permettevano l'accesso. Nei punti pi\u00f9 profondi venivano create delle nicchie per appoggiarvi le lanterne. Per l'orientamento si usava la diottra che consentiva la misura degli angoli, il corobate invece misurava le pendenze.\nL'opera \u00e8 considerata un capolavoro di ingegneria idraulica e segue le indicazioni dettate successivamente da Vitruvio per la pendenza ottimale. Si nota poi come l'acquedotto, rispetto ad altri acquedotti greci, presentasse un grande livello di precisione e finezza costruttiva.\nL'ultimo studio sistematico dell'acquedotto \u00e8 stato condotto dall'Universit\u00e0 di Aix-Marseille dall'equipe diretta da Sophie Bouffier. I risultati del lavoro sono stati presentati il 20 ottobre 2017 con un convegno al Museo Paolo Orsi di Siracusa."}
{"id": "1052667", "revid": "30610", "url": "https://it.wikipedia.org/wiki?curid=1052667", "title": "Carlos Botelho", "text": "Biografia.\nCarlos Botelho nasce a Lisbona in Portogallo alla fine del 1800. Sin da ventenne comincia a collaborare con alcune riviste portoghesi, sia comiche sia per bambini, con illustrazioni, caricature e disegni grafici. All'et\u00e0 di 29 anni si trasferisce a Parigi e si dedica esclusivamente alla pittura. Nel 1937 fa parte del gruppo di allestitori nel Padiglione dedicato al Portogallo dell'Esposizione internazionale, in quell'occasione si avvicina alle opere di Vincent van Gogh, che lo influenzeranno moltissimo nella sua prima fase espressionista. L'anno successivo riceve il premio \"Amadeo de Souza-Cardoso\" per il dipinto fatto a suo padre. La maturit\u00e0 della sua pittura approda all'astrazione dei paesaggi, degli orizzonti cittadini di Venezia, Lisbona, Parigi e San Francisco. \u00c8 riconosciuto come una delle figure di spicco del cosiddetto secondo modernismo portoghese.\nL'opera.\nSoggetto principale e continua fonte d'ispirazione di Botelho \u00e8 Lisbona, sua citt\u00e0 natale. A partire dagli anni 1930 l'artista vi si dedica con costanza, fino agli ultimi anni, arrivando a rappresentare la capitale portoghese in modo al tempo stesso intimo e archetipico, come sottolinea il filosofo lusitano Ant\u00f3nio Quadros, quando scrive circa \u00abla visione di una citt\u00e0 archetipica, la cui bellezza \u00e8 la forma mediatrice della verit\u00e0 di un popolo o della sua specifica antropologia [...]. Con una grande semplicit\u00e0 di processi e di effetti, [Botelho] ha creato un universo plastico che \u00e8 come lo specchio simbolico e immaginale di uno degli aspetti pi\u00f9 significativi dello spirito portoghese\u00bb. \nEsposizioni.\nHa partecipato alle Esposizioni Internazionali di Parigi del 1931 e del 1937, e a quella di San Francisco nel 1939.\nSi possono ammirare le sue opere ancora oggi nei musei di tutto il mondo:"}
{"id": "1053056", "revid": "88740", "url": "https://it.wikipedia.org/wiki?curid=1053056", "title": "Biopolitica", "text": "Il termine biopolitica (composto da \"b\u00ecos\" \"\u03b2\u03af\u03bf\u03c2\", vita e da \"polis\" \"\u03c0\u03bf\u03bb\u03b9\u03c2\", citt\u00e0) ricorre con vari significati nella storia della filosofia e nella politologia. Usato ad esempio in una concezione organicistica negli anni venti da Rudolf Kjell\u00e9n, oppure da Georges Bataille all'inizio del Novecento, diviene centrale nel dibattito filosofico in seguito all'uso che ne ha fatto Michel Foucault a partire dalla met\u00e0 degli anni settanta del Novecento.\nRapporto con la vita come fattore economico.\nPer Foucault la biopolitica \u00e8 il terreno in cui agiscono le pratiche con le quali la rete di poteri gestisce le discipline del corpo e le regolazioni delle popolazioni. \u00c8 un'area d'incontro tra potere e sfera della vita. Un incontro che si realizza pienamente in un'epoca precisa: quella dell'esplosione del capitalismo.\nIl biopotere, potere sulla vita, si \u00e8 sviluppato nei secoli XVII e XVIII in due direzioni principali e complementari: \nIl controllo delle condizioni della vita umana diventa un affare politico. Si rovescia la vecchia simbologia del potere, legato al sangue e al \"diritto di morte\", in una nuova, in cui il potere \"garantisce la vita\". In questo modo il potere, pi\u00f9 di prima, ha accesso al corpo. Ma al contempo il Novecento mostra che nella modernit\u00e0 pi\u00f9 che mai nella storia la politica mette in gioco la vita delle persone. Conseguenza dell'irruzione del biopotere \u00e8 che la \"legge\" concede spazio alla \"norma\": la struttura rigida della legge permette di minacciare la morte, ma la norma \u00e8 pi\u00f9 adatta a codificare la vita. Per questo il \"Liberalismo\" \u00e8 il quadro politico che fa da sfondo alla biopolitica. In questo, secondo Foucault, si inserisce l'azione di \"resistenza\" al potere: rivendicare la \"vita\", piena, non alienata, la soddisfazione dei bisogni e dei desideri, la salute e la felicit\u00e0.\nDiscipline che vanno dalla chimica e biologia alla genetica e alla scienza statistica, saperi quali la demografia, la psichiatria, la sociologia, la criminologia, la sessuologia hanno contribuito a tratteggiare le linee della \"normalit\u00e0\" e a fornire alle sfere di potere gli strumenti concettuali per la gestione delle attivit\u00e0 biologiche.\nFoucault, continuando e approfondendo la riflessione di Georges Canguilhem, individua nell'affermazione del binomio normale-patologico (o deviato) nella scienza medica, nell'imposizione di sistemi di previdenza o assicurazione in sfera economica, nell'avvento di igienismo e eugenetica, le tappe fondamentali attraverso le quali si attua questo passaggio alla biopolitica.\nAltri autori, come Giorgio Agamben e Toni Negri, hanno utilizzato e reinterpretato il concetto di biopolitica, divenuta parola chiave del dibattito sulla filosofia politica degli ultimi anni, con un significato che ha d'altronde relativamente poco a che fare con quello in cui la parola \u00e8 stata originariamente usata da Foucault, ma con legami stretti con il concetto marxiano di \"dominio reale\" tematizzato gi\u00e0 nei primi anni settanta da Jacques Camatte e Giorgio Cesarano. Il filosofo Byung-Chul Han sostiene che alla societ\u00e0 attuale non \u00e8 pi\u00f9 applicabile il paradigma della biopolitica, bens\u00ec quello della \u201cpsicopolitica\u201d: il potere non disciplina pi\u00f9 i corpi ma plasma le menti, non costringe ma seduce, sicch\u00e9 non incontra resistenza perch\u00e9 ogni individuo ha interiorizzato come propri i bisogni del sistema."}
{"id": "1053099", "revid": "767487", "url": "https://it.wikipedia.org/wiki?curid=1053099", "title": "Oschatz", "text": "Oschatz \u00e8 una citt\u00e0 tedesca situata nel Land della Sassonia sulle rive del fiume D\u00f6llnitz.\nAppartiene al circondario della Sassonia settentrionale.\nOschatz si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1053105", "revid": "1833487", "url": "https://it.wikipedia.org/wiki?curid=1053105", "title": "Luana Borgia", "text": "Biografia.\nInizia la sua carriera facendo la modella e partecipa alle selezioni italiane per Miss Mondo nel 1989, dopo essere stata selezionata nel concorso di Miss Italia l'anno precedente. Lasciata la Brianza, si trasferisce a Roma e comincia a esibirsi in una serie di spettacoli sexy. Dopo aver tentato di esordire nel cinema \"tradizionale\" (a suo dire, fu ricattata sessualmente da un regista e ci\u00f2 la convinse ad abbandonare quella strada), agli inizi degli anni novanta va affermandosi come una delle pi\u00f9 importanti realt\u00e0 della cinematografia pornografica hardcore italiana, dove si guadagna l'appellativo di \"Duchessa dell'hard\".\nNel 1994 vince il premio \"Impulse d'oro\" come miglior attrice hardcore europea e, dopo l'uscita di scena di Ilona Staller e la morte di Moana Pozzi, sembra avviarsi a diventare la principale attrice porno italiana, ruolo che ha poi dovuto condividere con altre realt\u00e0 emergenti, sino all'annuncio del suo ritiro dalle scene hardcore (2001). Vanta una partecipazione al Festival di Sanscemo nel 1995 (insieme alle \"Minislip\") con il brano \"Un giorno da pornostar\".\nFa parlare di s\u00e9 anche per la sua frequentazione con un frate cappuccino di Cosenza, padre Fedele Bisceglia, che aveva conosciuto a Lecco nel 1994, durante una manifestazione contro la violenza negli stadi. Da allora, i due vengono spesso visti insieme, soprattutto negli stadi, alimentando voci e pettegolezzi. Nel 1995 Luana convince il frate a partecipare all\u2032\"Erotica Tour\" di Bologna, dove lo aiuta a raccogliere fondi per l'acquisto di un'autoambulanza da inviare in Ruanda e per sostenere l\"'Oasi francescana\", il rifugio per i poveri fondato dallo stesso frate. L'obiettivo viene raggiunto, con l'acquisto di una vera sala operatoria mobile ai bisognosi del Ruanda, ma la Borgia venne accusata di atti osceni in luogo pubblico dalla Pretura di Belluno.\nAll'inizio del 2000 smette di girare film pornografici (annunciando con clamore su RaiUno il suo ritiro dalle scene), a parte qualche successivo sporadico ritorno; dopodich\u00e9 inizia a lavorare nelle chat-line erotiche televisive, oltre a presenziare nelle discoteche come \"special guest\" (ospite speciale). Inizia, inoltre, una carriera di show-girl al fianco di Paolo Limiti nel programma televisivo quotidiano \"Ci vediamo alle due su RaiUno\". Nell'estate del 2007 ha partecipato alla trasmissione \"Lucignolo\", protagonista di una serata presso una discoteca della Costa Smeralda. Nel 2003-2004 ha pubblicato un suo CD musicale dal titolo \"Save Your Love\", distribuito da Self. Ritorna al porno nel 2009 con il regista Mario Salieri e per lui gira quattro film: \"Wellness pervertion\", \"Dominazione totale\", \"Sadismo estremo\" e \"Padrona del gioco\".\nPolitica.\nNel 2011 avanz\u00f2 la sua candidatura a sindaco di Taranto all'interno della lista civica \"Taranto svegliati\": alle primarie del movimento, svoltesi il 12 marzo 2012, venne sconfitta per 207 voti contro 109 dalla collega Amandha Fox, la quale tuttavia non sarebbe poi riuscita a presentarsi alle elezioni comunali del capoluogo pugliese."}
{"id": "1053107", "revid": "287204", "url": "https://it.wikipedia.org/wiki?curid=1053107", "title": "Oleg Valerievi\u010d Kotov", "text": "Biografia.\nKotov \u00e8 nato in Crimea nella Repubblica socialista sovietica ucraina nell'Unione delle Repubbliche Socialiste Sovietiche. \u00c8 sposato con Svetlana Nikolayevna Bunyakina ed ha due figli.\nNel 1988 si \u00e8 diplomato all'Accademia Militare Medica di Kirov.\nDopo il diploma ha lavorato al Centro di addestramento cosmonauti Jurij Gagarin e nel 1996 \u00e8 stato scelto come candidato cosmonauta. Dal giugno dello stesso anno al marzo del 1998 ha seguito un corso di addestramento base, tra maggio ed agosto ha seguito l'addestramento per i voli nelle Sojuz e nella stazione spaziale russa Mir e, dal successivo ottobre, ha seguito il corso per i voli nella Stazione Spaziale Internazionale.\nInserito nell'equipaggio Expedition 15 in qualit\u00e0 di ingegnere di volo e comandante Sojuz, \u00e8 partito verso la ISS con la missione Sojuz TMA-10 il 7 aprile 2007 con F\u00ebdor Nikolaevi\u010d Jur\u010dichin ed il turista spaziale Charles Simonyi ed \u00e8 rientrato il 21 ottobre riportando a terra il malaysiano Sheikh Muszaphar Shukor.\n\u00c8 tornato sulla ISS con la missione Sojuz TMA-17. Partito il 20 dicembre 2009, \u00e8 stato membro dell'Expedition 22 e dell'Expedition 23, nella quale ha assunto il ruolo di comandante. \u00c8 rientrato a terra il 2 giugno 2010.\nNel 2013 ha volato nello spazio a bordo della Sojuz TMA-10M partecipando dell'Expedition 37/Expedition 38, e comandando quest'ultima. Durante l'Expedition 38, per la prima volta dal 2009, nove persone hanno abitato contemporaneamente nella stazione. Questo \u00e8 servito a portare nello spazio aperto la torcia olimpica di Sochi, durante una delle tre passeggiate spaziali di Kotov e Ryazansky. \u00c8 tornato sulla Terra a marzo 2014."}
{"id": "1053108", "revid": "78273", "url": "https://it.wikipedia.org/wiki?curid=1053108", "title": "Boavista F.C.", "text": ""}
{"id": "1053109", "revid": "2091899", "url": "https://it.wikipedia.org/wiki?curid=1053109", "title": "Zbrojovka Brno", "text": "La \u010ceskoslovensk\u00e1 zbrojovka a.s., Brno (in lingua tedesca: Tschechoslowakische Waffenfabrik AG Br\u00fcnn) o semplicemente Zbrojovka Brno fu una societ\u00e0 cecoslovacca di armi. Con il marchio Z (anche Zet o Zetka) costru\u00ec anche automobili. Nel ramo delle armi venne usato ZB, per \"Zbrojovka Brno\". L'azienda non ha nulla a che vedere con la \u010cesk\u00e1 zbrojovka.\nStoria.\nFondazione.\nNella zona dove c'\u00e8 il fiume Svitava (Zwitta) a Br\u00fcnn-Schimitz (Brno-\u017didenice) si trovava una fabbrica di pezzi di artiglieria della k.u.k. Armee durante la Grande Guerra. Dopo la guerra nel 1918 l'azienda diventa \"Staatswaffenfabrik\", produttrice di armi.\nProduzione civile dopo la Grande Guerra.\nDopo la guerra la produzione di armi cess\u00f2. L'azienda si concentr\u00f2 sulla produzione di macchine, apparecchi, beni civili. Con la riparazioni di vagoni ferroviari e macchine utensili, successivamente produssero anche nel 1920/21 loro stessi macchine utensili cos\u00ec come radioapparecchi e radio.\nA met\u00e0 degli anni '20 produssero: macchine utensili, macchine per stampa, industria dei trasporti, presse, biciclette, automobili (dal 1923), motori aeronautici, macchine speciali, apparecchi elettrici.\nProduzione di armi durante le due guerre mondiali.\nDopo la Grande Guerra il Trattato di Versailles (1919) impose di abbandonare la produzione del costruttore tedesco Mauser di Oberndorf am Neckar, che port\u00f2 dopo il 1924 allo sviluppo del Systems 98, designato vz. 24.\nAlla fine degli anni '20 alla Zbrojovka vennero costruite pistole, fucili e mitragliatori per l'esportazione. Sotto il marchio ZB (\"Zbrojovka Brno\") vennero esportate le mitragliatrici quali la ZB vz. 26 e la ZB-53, la quale ultima fu ceduta con licenza di costruzione anche al Regno Unito. Dalla collaborazione con la ditta britannica Royal Small Arms Factory nacque infine la versatile mitragliatrice leggera Bren, cos\u00ec nominata dalle sillabe iniziali delle citt\u00e0 (Brno ed Enfield) sede delle due aziende.\nNegli anni'30 l'azienda si espande all'estero. In corsa per il riarmo che port\u00f2 alla seconda guerra mondiale il settore armiero fu florido. Vennero prodotte anche armi a marchio \u201eZeta\u201c come prodotti su licenza Remington Arms. Il settore automobili sub\u00ec un rallentamento con cambio della guida dell'azienda dal 15 ottobre 1936 alla fine del 1936.\nProduzione di guerra tedesca.\nDopo l'annessione della Cecoslovacchia del 1938 la \"Br\u00fcnner Waffenwerke\" venne inglobata nella rete di costruttori d'armi del Reich.\nDal 1938 al 1945 la fabbrica divenne Waffenwerke Br\u00fcnn della Reichswerke Hermann G\u00f6ring.\nI modelli prodotti per la Wehrmacht furono fucili Mauser Modell 98 (Karabiner 98k) e il Gewehr 33/40 cos\u00ec come i modelli cechi designati Vz.24 come \"Gewehr 24(t)\", ZB vz.26 come \"MG 26(t)\" e ZB vz.37 come \"MG 37(t)\".\nProduzione dopo il 1945.\nDopo la guerra il partito comunista Komunistick\u00e1 strana \u010ceskoslovenska riorganizz\u00f2 la produzione industriale. Praga e Tatra produssero autocarri, \u0160koda e Tatra automobili e la Zbrojovka motociclette e trattori, oltre che armi ad uso sportivo. La produzione di trattori fu in seguito a marchio Zetor.\nDopo il 1990.\nNegli anni '90 l'azienda diventa societ\u00e0 per azioni \u201eZbrojovka Brno a.s.\u201c. Fucili e pistole vengono ridotte in produzione.\nRiconversione.\nLa Zbrojovka Brno a.s. diventa propriet\u00e0 di investitori. Viene messo sul mercato lo stabilimento in leasing. Al novembre 2007 il sito internet aziendale metteva in vendita residui d'inventario. \nNella \"Halle\", che fino al 1936 fu la sede della produzione di automobili, vengono esposti quadri e opere d'arte, vernissage.\nAutomobili.\nPrototipi per autocorsa.\nPer auto da corsa vennero sviluppati motori speciali. Come il motore sei cilindri da 1083\u00a0cm\u00b3 e un motore otto cilindri da 1444\u00a0cm\u00b3."}
{"id": "1053110", "revid": "131358", "url": "https://it.wikipedia.org/wiki?curid=1053110", "title": "Boby Brno", "text": ""}
{"id": "1053112", "revid": "190231", "url": "https://it.wikipedia.org/wiki?curid=1053112", "title": "Piazza San Marco (Venezia)", "text": ""}
{"id": "1053115", "revid": "1305772", "url": "https://it.wikipedia.org/wiki?curid=1053115", "title": "SAC", "text": ""}
{"id": "1053118", "revid": "1782831", "url": "https://it.wikipedia.org/wiki?curid=1053118", "title": "Zarathos", "text": "Zarathos \u00e8 un personaggio dei fumetti, creato da Roy Thomas e Gary Friedrich (testi), Mike Ploog (disegni), pubblicato dalla Marvel Comics. La sua prima apparizione avviene in \"Marvel Spotlight\" (prima serie) n. 5 (agosto 1972).\n\u00c8 un demone vendicativo, uno \"spirito della vendetta\" che entr\u00f2 nel corpo di Johnny Blaze e lo fece diventare Ghost Rider.\nSuccessivamente si scopre che Mefisto sfrutt\u00f2 il fuoco infernale che albergava nel corpo di Blaze, uno dei tre eredi del \"medaglione del potere\" (gli altri due sono Danny Ketch \u2013 secondo Ghost Rider \u2013 e il detective Badilino, alias Vendetta), per imprigionarvi Zarathos, in cui il fuoco infernale non puniva i colpevoli con il loro dolore ma bruciava le anime spedendole agli inferi, in una escalation di violenza conclusa da Blaze che riusc\u00ec a liberarsi della maledizione imprigionando il demone.\nNel film \"Ghost Rider - Spirito di vendetta\", Zarathos viene descritto come un \"angelo inviato sulla terra per proteggere gli uomini\" che \"fu ingannato, sedotto, portato alla follia, trascinato all'inferno e il suo compito di proteggere gli innocenti si trasform\u00f2 in un punire i colpevoli\". Alla fine del film Johny Blaze (Nicolas Cage) riesce a far emergere la parte angelica di Zarathos che riesce a prevalere sul lato oscuro."}
{"id": "1053122", "revid": "1632387", "url": "https://it.wikipedia.org/wiki?curid=1053122", "title": "Paramaecium", "text": "I Paramaecium sono stati una doom metal/death metal/Christian metal band australiana formatasi nel 1991. Il sound del gruppo era caratterizzato da un classico doom metal con tempi lenti e ritmi cadenzati, arricchito, per\u00f2, dall'utilizzo di strumenti come il flauto, i violini ed il violoncello, riprendendo, parzialmente, il tipici sound di band come i My Dying Bride (soprattutto nel primo album \"Exhumed of the Earth\". Il gruppo rappresentava una delle realt\u00e0 del mondo doom metal (altri esempi ne sono i connazionali Virgin Black ed i russi Ekklesiast) appartenenti alla scena christian metal.\nBiografia.\nDopo la realizzazione del primo demo \"Silent Carnage\" (1991, poi ristampato in cd nel 1997 in sole 500 copie), EP di puro Death metal, la band fa uscire il primo vero e proprio LP, intitolato \"Exhumed of the Earth\"; disco di profonda ispirazione Death doom metal sullo stile di My Dying Bride, Cathedral e Anathema. Il disco viene registrato con Andrew Tompkins al canto e al basso, Jason De Ron alla chitarra, Jayson Sherlock alla batteria.\nNel 1996 entra a far parte della band Chris Burton con il ruolo di chitarrista ritmico. Nello stesso anno vede la luce la seconda produzione dei Paramaecium, dal titolo \"Within the Ancient Forest\". L'album \u00e8 certamente pi\u00f9 complesso rispetto al precedente, il sound \u00e8 arricchito dalla presenza di una vocalist e dall'utilizzo di strumenti di estrazione sinfonica, come il violoncello, il flauto ed il pianoforte.\nL'anno successivo viene realizzato \"Repentance\", riedizione in CD, limitata a pochissime copie, del primo demo del gruppo e nel 1999 \"A Time to Mourn\" terzo LP della band.\nL'album segna un totale cambio di \"Line Up\" all'interno dei Paramaecium che diventano un duo formato da Tompkins e Isn Arkley.\nNel 2004, dopo ben 5 anni di silenzio, viene realizzato \"Echoes from the Ground\", album che non tradisce il sound originale della band. Nei due anni successivi De Ron e Sherlock si avvicinano di nuovo alla band e a Tompkins tornando a formare il trio che aveva dato origine al gruppo. Nel novembre del 2006 ad Oslo, il gruppo realizza la sua ultima performance live, annunciando il definitivo abbandono delle scene da parte dei Paramaeciumn, e l'avvento di un nuovo progetto musicale gli inExordium."}
{"id": "1053125", "revid": "1149807", "url": "https://it.wikipedia.org/wiki?curid=1053125", "title": "Trasporti in Malawi", "text": "Questa voce raccoglie le principali tipologie di Trasporti in Malawi.\nTrasporti su rotaia.\nRete ferroviaria.\nIn totale: 797\u00a0km (dati 2001)\nReti metropolitane.\nTale nazione non dispone di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 14.597\u00a0km (dati 2001)\nReti filoviarie.\nAttualmente in Malawi non esistono filobus. \nAutolinee.\nNella capitale, Lilongwe, ed in poche altre zone abitate del Malawi, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nIl Malawi dispone di acque navigabili per 1.434\u00a0km, appartenenti principalmente al Lago Malawi ed al fiume Shire, suo emissario ed affluente dello Zambesi (dati 1996).\nTrasporti aerei.\nAeroporti.\nIn totale: 43 (dati 2002)\na) con piste di rullaggio pavimentate: 6\nb) con piste di rullaggio non pavimentate: 37"}
{"id": "1053148", "revid": "38601", "url": "https://it.wikipedia.org/wiki?curid=1053148", "title": "Sindrome fibromialgica", "text": ""}
{"id": "1053149", "revid": "3115", "url": "https://it.wikipedia.org/wiki?curid=1053149", "title": "Gliese 69", "text": "Gliese 69 \u00e8 una stella della sequenza principale (classe spettrale K5-V), che si trova alla distanza di circa 43 anni luce dal sistema solare.\nPur essendo una stella relativamente vicina, non \u00e8 visibile ad occhio nudo dalla Terra a causa della sua scarsa luminosit\u00e0.\nNomi alternativi per la stella sono: HD-10436, HIP-8070, LHS-1291."}
{"id": "1053153", "revid": "22356", "url": "https://it.wikipedia.org/wiki?curid=1053153", "title": "Parksosaurus warreni", "text": ""}
{"id": "1053156", "revid": "287204", "url": "https://it.wikipedia.org/wiki?curid=1053156", "title": "SZ Crateris", "text": "SZ Crateris \u00e8 una stella binaria situata nella costellazione del cratere, di magnitudine apparente + 8,57, dista circa 43 anni luce dal sistema solare.\nCaratteristiche del sistema.\nLe due componenti del sistema sono stelle di sequenza principale: la principale \u00e8 una nana arancione e la sua classe spettrale \u00e8 K4-V o forse K5-V, mentre la compagna \u00e8 una debole nana rossa di classe M0V. Sono meno massicce del Sole e i loro raggi sono rispettivamente del 60% e del 42% di quello solare. Nel 1994 la loro separazione era di 5,1 secondi d'arco, che equivalgono a 112,41 UA.\nLa principale pare essere anche una variabile BY Draconis, con un periodo di variabilit\u00e0 di 11,58 giorni. L'et\u00e0 del sistema \u00e8 stimata essere di circa 200 milioni di anni"}
{"id": "1053158", "revid": "1409041", "url": "https://it.wikipedia.org/wiki?curid=1053158", "title": "Wild card (sport)", "text": "Nello sport, la wild card \u00e8 il permesso (detto anche invito) di partecipazione ad una gara o competizione accordato ad atleti o squadre che normalmente non ne avrebbero diritto.\nFunzione.\nUna \"wild card\" pu\u00f2 avere tra i suoi obiettivi quello di dare l'opportunit\u00e0 di partecipare ad una competizione ad una squadra celebre o storicamente rinomata senza che ne abbia il diritto secondo regolamento, oppure di dare una seconda opportunit\u00e0 ad atleti o squadre che, per motivi vari, abbiano mancato sul campo la qualificazione, oppure di rendere popolare una determinata disciplina.\nIn ambito calcistico i regolamenti delle competizioni UEFA per club prevedono spesso delle \"wild card\": l'aver vinto il titolo nell'edizione precedente, per esempio, consente di partecipare anche se la posizione raggiunta nel campionato nazionale non sarebbe sufficiente. In altri sport invece, la confederazione che governa un certo sport pu\u00f2 prevedere che alcuni posti nei tornei siano riservati a delle \"wild card\", per esempio nell'Eurolega di basket.\nMedesimo concetto vale negli sport individuali, tra cui il tennis: con la \"wild card\" si accede direttamente al tabellone principale di un torneo, senza disputare le qualificazioni. Si possono citare i casi di Goran Ivani\u0161evi\u0107, che vinse il Torneo di Wimbledon 2001, o di Kim Clijsters, che trionf\u00f2 agli US Open 2009, o della canadese Bianca Andreescu, vincitrice dell'Indians Wells 2019."}
{"id": "1053159", "revid": "287204", "url": "https://it.wikipedia.org/wiki?curid=1053159", "title": "Gliese 556", "text": "Gliese 556 \u00e8 una stella che si trova ad una distanza di circa 44 anni luce dal sistema solare, nella costellazione del Boote.\nGliese 556 \u00e8 una stella color giallo-arancione, di classe spettrale K3-V, appartenente quindi alla sequenza principale.\nLa sua magnitudine apparente \u00e8 7.32 mentre quella assoluta \u00e8 +6,63.\nNomenclature alternative: HD-128165, HIP-71181, SAO-29196."}
{"id": "1053160", "revid": "12582", "url": "https://it.wikipedia.org/wiki?curid=1053160", "title": "Isola piana", "text": ""}
{"id": "1053161", "revid": "1226", "url": "https://it.wikipedia.org/wiki?curid=1053161", "title": "Coniglietto Pasquale", "text": ""}
{"id": "1053162", "revid": "1573940", "url": "https://it.wikipedia.org/wiki?curid=1053162", "title": "Recurvirostridae", "text": "I Recurvirostridi (Recurvirostridae ) sono una famiglia dell'ordine dei Charadriiformes. Sono diffusi quasi in ogni parte del mondo nelle fasce climatiche tropicali e temperate.\nDescrizione.\nI recurvirostridi sono charadriiformi grandi, dal piumaggio bianco e nero sgargiante con un collo tozzo rispetto ad altre famiglie (come, ad esempio, gli Aironi) e gambe molto lunghe.\nI recurvirostridi presentano lievi forme di dimorfismo sessuale: nel Cavaliere d'Italia (\"Himantopus himantopus\") ad esempio, in primavera ed estate la parte posteriore del capo \u00e8 nera nei maschi e bianca nelle femmine.\nBiologia.\nCercano il loro cibo muovendo velocemente il becco lateralmente o in avanti, mentre guazzano nell'acqua poco profonda.\nTassonomia.\nLa famiglia comprende i seguenti generi e specie:"}
{"id": "1053165", "revid": "640277", "url": "https://it.wikipedia.org/wiki?curid=1053165", "title": "Theta Ursae Majoris", "text": "Theta Ursae Majoris ( (\u03b8 Ursae Majoris / \u03b8 UMa / 25 UMa) \u00e8 un sistema stellare che si trova all'interno della costellazione dell'Orsa Maggiore. Visibile ad occhio nudo dalla Terra come una stella relativamente luminosa, si trova ad una distanza di 44 anni luce dal sistema solare.\nOsservazione.\nSi tratta di una stella situata nell'emisfero celeste boreale e quindi osservabile prevalentemente dall'emisfero nord della Terra, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate settentrionali e alla fascia tropicale, pi\u00f9 a nord della latitudine 39\u00b0 S. Essendo di magnitudine 3,20, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'autunno australe.\nCaratteristiche fisiche.\n\u03b8 Ursae Majoris \u00e8 un sistema triplo: A \u00e8 una stella bianca di classe spettrale F6IV, appartenente al gruppo delle subgiganti, simile dunque a Procione, anche se Helmut A. Abt, nel 2009, classific\u00f2 la stella di tipo F7V, dunque di sequenza principale.\nLa sua magnitudine apparente \u00e8 3,20, mentre quella assoluta \u00e8 2,37. Analisi spettroscopiche indicano che ha una compagna a solo un'U.A. che le ruote attorno in circa 371 giorni.\nLa componente B del sistema \u00e8 invece una nana rossa di magnitudine 13,8, separata di 94 U.A. e con un periodo orbitale di 700 anni."}
{"id": "1053166", "revid": "161374", "url": "https://it.wikipedia.org/wiki?curid=1053166", "title": "Strada Statale 3ter di Narni e San Gemini", "text": ""}
{"id": "1053168", "revid": "161374", "url": "https://it.wikipedia.org/wiki?curid=1053168", "title": "Strada Statale 9ter del Rabbi", "text": ""}
{"id": "1053172", "revid": "161374", "url": "https://it.wikipedia.org/wiki?curid=1053172", "title": "Strada Statale 75bis del Trasimeno", "text": ""}
{"id": "1053175", "revid": "327773", "url": "https://it.wikipedia.org/wiki?curid=1053175", "title": "Sinapomorfia", "text": "La sinapomorfia (dal greco ', \"syn\" = insieme, ', \"apo\" = da, \"\", \"morphe\" = forma) \u00e8, in cladistica, un carattere derivato, cio\u00e8 un carattere nuovo condiviso, utile per ricostruire gli alberi filogenetici. Le sinapomorfie quindi indicano quei caratteri che gli organismi presentano in quanto ereditati da un antenato comune. La classificazione cladistica considera solo i caratteri comuni derivati.\nIl concetto di sinapomorfia fu introdotto nel 1966 da Willi Hennig ed \u00e8 un concetto-chiave nella metodologia di analisi filogenetica.\nOgni ipotetica sinapomorfia viene sottoposta ad un test di congruenza, cio\u00e8 ne viene studiato lo schema di distribuzione tra i vari taxa mettendolo a confronto con altri caratteri."}
{"id": "1053176", "revid": "161374", "url": "https://it.wikipedia.org/wiki?curid=1053176", "title": "Strada Statale 76dir dell'Aeroporto Raffaello Sanzio", "text": ""}
{"id": "1053179", "revid": "93556", "url": "https://it.wikipedia.org/wiki?curid=1053179", "title": "Demetrio di Costantinopoli", "text": ""}
{"id": "1053181", "revid": "161374", "url": "https://it.wikipedia.org/wiki?curid=1053181", "title": "Strada Statale 79bis Orvietana", "text": ""}
{"id": "1053190", "revid": "161374", "url": "https://it.wikipedia.org/wiki?curid=1053190", "title": "Strada Statale 80racc di Teramo", "text": ""}
{"id": "1053195", "revid": "161374", "url": "https://it.wikipedia.org/wiki?curid=1053195", "title": "Strada Statale 3bis Tiberina", "text": ""}
{"id": "1053200", "revid": "716642", "url": "https://it.wikipedia.org/wiki?curid=1053200", "title": "Sepp Herberger", "text": "Come giocatore fu attivo negli anni 1920 per le associazioni sportive SV Waldhof, VfR Mannheim e Tennis Borussia Berlin e fu convocato in numerose partite di qualificazione e tre partite nella nazionale tedesca. Divenne famoso come allenatore della squadra di calcio nazionale tedesca dal 1936 al 1942 e poi dal 1950 al 1964.\nIl picco della sua carriera fu la vittoria del titolo mondiale nel 1954, la cui partita finale \u00e8 entrata nella storia del calcio come \"Miracolo di Berna\".\nCarriera.\nHerberger gioc\u00f2 tre partite nella Nazionale tedesca tra il 1921 e il 1925 prima di essere assunto come assistente del Dr. Otto Nerz (allora allenatore della Nazionale) nel 1932. Nel 1936 Herberger gli successe come allenatore della Nazionale in seguito all'inaspettata eliminazione della Germania al primo turno delle Olimpiadi del 1936. Allen\u00f2 la Nazionale tedesca dal 1936 al 1964, conducendola alla vittoria del . Appoggiato particolarmente dalla federazione tedesca ed ascoltato consigliere dei suoi giocatori, fu un grande ammiratore ed amico di Vittorio Pozzo. Muore di polmonite a Mannheim all'et\u00e0 di 80 anni e viene sepolto nel cimitero Hohensachsen a Weinheim.\nLa vita privata.\nGiovent\u00f9.\nI genitori di Herberger, Josef (1856\u20131909) e Lina Herberger, provenivano dalle campagne fra Karlsruhe e Mannheim. Nel 1887 la famiglia si trasfer\u00ec a Mannheim per mancanza di lavoro nelle campagne. Sepp era l\u2019ultimo di 6 figli: i primi due, Maria e Johann, erano della prima moglie di Josef, che era morta poco dopo la nascita del figlio. Dal matrimonio con Lina Kretzler nacquero Anna, Ida, Berta (1888) e quasi 10 anni dopo, nel 1897, Josef (Sepp).\nLa famiglia di otto persone aveva a disposizione un appartamento di due stanze in un quartiere di operai della manifattura di specchi Compagnia di Saint-Gobain dove lavorava il padre. Nei primi quattro anni di scuola Sepp era fra i migliori della classe e pass\u00f2 nella scuola media in preparazione per il ginnasio. Quando per\u00f2 il capofamiglia mor\u00ec (21 agosto 1909) all\u2019et\u00e0 di 53 anni per conseguenza di una influenza, la famiglia perse il diritto di abitare nell\u2019appartamento della fabbrica e si dovette trasferire. Sepp fu costretto a lasciare il ginnasio e tornare alla scuola popolare, perch\u00e9 la madre non poteva pagare la retta scolastica. Nel 1911 fin\u00ec la scuola ed and\u00f2 a lavorare per sostenere s\u00e9 stesso e la madre, nel frattempo gli altri fratelli avevano tutti una propria famiglia.\nNel 1916, poco prima del suo 19\u00ba compleanno, Herberger fu richiamato a prestare il servizio militare nel Esercito imperiale tedesco; a differenza di molti coetanei non si era presentato come volontario. Dopo la formazione militare di base nel Heuberg sulle Alpi Sveve, Sepp Herberger fu assegnato al secondo Reggimento Granatieri \"Kaiser Wilhelm I.\" Nr. 110 a Mannheim. Fu mandato al fronte in aprile 1917, ma non fu mai coinvolto in azioni di guerra, probabilmente perch\u00e9 aveva il ruolo di marconista. Non fu n\u00e9 ferito n\u00e9 preso prigioniero e il 4 gennaio 1919 torn\u00f2 a casa.\nMaturit\u00e0.\nDurante il periodo in cui era giocatore del Waldhof, il 30 aprile 1921 Herberger spos\u00f2 Eva M\u00fcller di Weinheim, che probabilmente aveva incontrato subito dopo la guerra; \"Ev\" lavorava presso il Waldhof come cameriera. La luna di miele li port\u00f2 in Svizzera, ma non da soli, bens\u00ec con la squadra, perch\u00e9 SV Waldhof doveva giocare due partite amichevoli. In precedenza Herberger aveva gi\u00e0 posticipato il matrimonio due volte a causa di \"obblighi di calcio\". Il matrimonio, che rimase senza figli, dur\u00f2 fino alla morte di Herberger. Dopo la seconda guerra mondiale, i coniugi vissero nella loro casa di Hohensachsen vicino a Weinheim, che avevano iniziato a costruire nel 1951. Tuttavia, la signora \"Ev\" dovette fare il trasloco nel 1952 da sola. L'allenatore nazionale stava accompagnando la sua nazionale tedesca di calcio dilettantistico ai Giochi olimpici di Helsinki. Herberger fece ritorno in una nuova casa. Leinemann riporta anche una dichiarazione successiva di Herberger circa la felice distribuzione dei ruoli con cui hanno vissuto per decenni:Al momento del suo ritiro, Herberger aveva 67 anni e viveva con la moglie \"Ev\" nella casa \"Herberger\" a Hohensachsen sul versante occidentale dell'Odenwald.\nDopo il ritiro si mostrava ancora volentieri in pubblico, concedeva interviste e si godeva la sua popolarit\u00e0. In effetti, molti dei suoi modi di dire (\"\"La palla \u00e8 rotonda\", \"Il gioco dura 90 minuti\" o \"Dopo la partita \u00e8 prima della partita\"\") sono diventati proverbi usuali della lingua del calcio tedesco. Il 28 marzo 1977, nacque la fondazione \u201cSepp-Herberger-Stiftung\u201d nella Sala dei Cavalieri del Palazzo di Mannheim in presenza del vecchio allenatore, con un capitale iniziale della DFB di un milione di marchi. \u00c8 la pi\u00f9 antica fondazione calcistica in Germania. Dopo la morte della moglie di Herberger, Eva (1989), i proventi della vendita della casa di Herberger a Weinheim e 1,4 milioni di marchi della propriet\u00e0 di Herberger confluirono nel patrimonio della fondazione (come da testamento). La fondazione \u00e8 impegnata nel sostenere il calcio per disabili, nella risocializzazione dei detenuti, nella promozione del calcio giovanile nelle scuole e nei club e per le attivit\u00e0 sociali della DFB.\nSepp Herberger mor\u00ec di infarto nel 1977 quattro settimane dopo il suo 80\u00ba compleanno.\nImportanza \u2013 Riassunto.\nPolitici e sociologi considerano il \"Miracolo di Berna\" come la vera data di fondazione della Repubblica Federale Tedesca, che era stata fondata nel 1949, come contributo \"allo sviluppo di un sentimento nazionale nella RFG\". La vittoria dei campionati del mondo del 1954 si deve soprattutto al lavoro di Herberger, il quale aveva saputo mantenere i suoi vecchi contatti sia con i giocatori della Nazionale che con i funzionari della Associazione Calcistica Tedesca (DFB). Il suo successo come allenatore era basato da una parte nel raccogliere giocatori disciplinati e laboriosi. D'altra parte Herberger stesso era un lavoratore meticoloso e perfezionista, che non lasciava volentieri qualcosa al caso.\nDal 1\u00ba giugno 1947 all'estate 1950, lavorando come docente di calcio presso la nuova universit\u00e0 sportiva di Colonia, dove insegn\u00f2 agli studenti sportivi e tenne anche corsi per allenatori di calcio, pose le basi qualitative per il lavoro nelle associazioni di calcio della lega di Serie A dopo la Seconda Guerra Mondiale e si occup\u00f2 anche della divulgazione della sua teoria dell'allenamento.\nIngrand\u00ec la sua rete di relazioni con gli allenatori in tutta la Repubblica federale; poteva contare in ogni lega regionale su allenatori che aveva formato personalmente o che perlomeno erano orgogliosi di aver frequentato i corsi della scuola di Herberger a Colonia. Il trionfo della squadra tedesca al Mondiale del 1954 in Svizzera \u00e8 legato strettamente alla persona Sepp Herberger. Dopo il lungo calo di prestazioni seguito al Mondiale in Svizzera, rese competitiva a livello internazionale la squadra Nazionale tedesca con l'ingresso nella semifinale del 1958 in Svezia, confermando le sue capacit\u00e0.\nMa c'era anche un secondo lato nella sua vita. Herberger subordinava tutto al suo desiderio di fare carriera, e questa carriera era possibile per lui solo nel calcio. Dal momento che sapeva sottomettersi, se necessario, e andava d'accordo con tutti, potette anche sopravvivere sotto il nazionalsocialismo. Herberger era uno che poteva sopravvivere in qualsiasi sistema politico perch\u00e9 poteva adattarsi per amore del calcio e del suo desiderio di carriera in quell'ambito.\nDurante la fase di liberazione dal nazismo ha anche affermato: \"Ho sempre vissuto per il mio sport, avevo solo in mente la mia formazione professionale e non ho mai avuto il tempo di occuparmi di politica\". Cerc\u00f2 sempre di mantenere la sua posizione di allenatore del Reich a tutti i costi, motivo per cui era pronto per il massimo grado di conformit\u00e0 esterna al regime. Il tono attenuante della deposizione, \"lo sguardo puntato fisso alla sua carriera personale non gli ha permesso di guardare oltre l'orizzonte del calcio\", si pone per\u00f2 in contrasto con le caratteristiche della sua personalit\u00e0 come riportato da Leinemann: \"Egli divenne furbo, intelligente, opportunista, velenoso, ostinato, a volte ruggiva, a volte si adattava e a volte si ritirava nel silenzio, sorrideva, era arrabbiato, parlava fino a far perdere il filo, ma non perse mai di vista i suoi obiettivi\". J\u00fcrgen Bitter cita J\u00fcrgen Leinemann nel suo libro \"Die Meistermacher\" sul ruolo di Herberger durante il nazionalsocialismo: Havemann dice che Herberger \"nella sua fissazione per il calcio ha ignorato il fatto che si era impegnato con il nazionalsocialismo e che ne ha tratto profitti in termini di sviluppo professionale.\" Sepp Herberger, dopo il trionfo ai campionati del mondo del 1954, impersonava in Svizzera il simbolo del \"buon tedesco\". Rappresentava uno che si subordina, non si gloria, si comporta in modo apolitico, ma lavora con ambizione e diligenza e rimane modesto dopo aver conseguito il successo. Le sue virt\u00f9 e caratteristiche \"servivano - per Herberger e milioni di altri tedeschi - come modelli di giustificazione per il proprio opportunismo durante lo stato nazista.\""}
{"id": "1053201", "revid": "125244504", "url": "https://it.wikipedia.org/wiki?curid=1053201", "title": "Hector Malot", "text": "Biografia.\nHector Malot nasce il 20 maggio 1830 da Marie-Anne-Victoire Lebourgeois e Jean Baptiste Malot, entrambi al secondo matrimonio. La madre si era sposata nel gennaio 1818 con Laurent Narcisse Lelargue, capitano di lungo corso, morto sei anni pi\u00f9 tardi di febbre gialla nelle Antille. Il padre, notaio imperiale e sindaco di La Bouille, era rimasto vedovo nel 1821. Dalla loro unione nasceranno due figli; il primogenito Victor, fratello di Hector, morir\u00e0 in tenera et\u00e0.\nInfanzia e adolescenza.\nDa Le Bouille a Bosc-B\u00e9nard-Commin.\nHector trascorre i suoi primi anni di vita a La Bouille, nel dipartimento della Senna Marittima nella regione della Normandia, vicino alle foreste di Roumare e della Londe. Questo luogo, con i paesaggi e le suggestioni di viaggio offerte dai mercantili di passaggio, rimarr\u00e0 nell'immaginario dell'autore e anche nella maggior parte delle sue opere, ambientate spesso in area normanna. Vive qui con la famiglia: il padre era un notaio dal carattere rigido, mentre la madre, pi\u00f9 conciliante nei confronti del figlio, ne accetter\u00e0 e incoragger\u00e0 successivamente la vocazione letteraria.\nNell'ottobre del 1835, i Malot lasciano le rive della Senna per trasferirsi a Bosc-B\u00e9nard-Commin, nel dipartimento Eure, in seguito alla nomina di Jean-Baptiste Malot a giudice di pace nel dipartimento di Bourgtheroulde e alla conseguente cessione del suo studio notarile di La Bouille al genero. Il trasferimento dalla zona portuale di La Bouille alla campagna fa nascere in Malot l'interesse per la natura, in particolare per la botanica, una passione che durer\u00e0 per tutta la sua vita. Sotto la guida di un contadino, acquisisce le prime nozioni in materia, approfondendone successivamente gli aspetti pi\u00f9 teorici a scuola.\nNel collegio a Rouen.\nAll'et\u00e0 di nove anni, nell'ottobre del 1839, Hector viene mandato a Rouen per frequentare la scuola media. All'epoca \u00e8 un ragazzino ribelle, appassionato di lettura: a scuola durante le interrogazioni manifesta una propensione ai lunghi racconti, anche improvvisati.\nTre anni pi\u00f9 tardi, nel 1842, entra al Liceo Corneille di Rouen, dove lo stesso Gustave Flaubert aveva studiato dieci anni prima. I suoi studi non sono brillanti: le sue preferenze, all'epoca, sono per la storia, ed \u00e8 proprio il professore di storia, che non si atteneva strettamente al programma scolastico ma offriva anche altri spunti di studio e riflessione, a fornire un impulso fondamentale alla creativit\u00e0 di Malot, che prender\u00e0 coscienza della propria vocazione letteraria, approfondita successivamente al liceo Henri-IV di Parigi. \nIl debutto letterario e vita familiare.\nArrivo a Parigi : un inizio difficile.\nMalot arriva a Parigi nel 1847, all'et\u00e0 di 17 anni, e consegue la maturit\u00e0 al liceo Henri-IV due anni dopo. Costretto per volere paterno ad iscriversi a giurisprudenza, intraprende per tre anni gli studi di diritto lavorando inizialmente in uno studio notarile. Nel 1853 abbandona la professione di notaio contro il volere del padre per seguire le sue ambizioni letterarie. Il periodo che va dal 1853 al 1857 \u00e8 particolmente duro per lo scrittore: cerca, senza successo, di scrivere una pi\u00e8ce teatrale, che diverr\u00e0 la base, venticinque anni, del romanzo \"Pompon\". Non riuscendo a debuttare nel mondo della letteratura, per potersi mantenere intraprende l'attivit\u00e0 di giornalista. Grazie alla sua competenza in botanica riesce ad ottenere il suo primo incarico scrivendo undici articoli dedicati all'orticoltura e all'agricoltura, tra il 1855 e il 1857, per il periodico \"Le journal pour tous\", propriet\u00e0 della casa editrice Hachette, specializzato nella pubblicazione di lunghi racconti e curiosit\u00e0 inedite. Nel 1855 partecipa inoltre, sempre in qualit\u00e0 di giornalista specializzato in botanica, all'Esposizione universale dei prodotti dell'agricoltura, dell'industria e delle belle arti di Parigi agli Champs-Elys\u00e9es. La carriera giornalistica, pur non soddisfacendo pienamente le sue aspirazioni di scrittore, gli permette di mantenersi senza l'aiuto del padre.\nDa Moisselles a Fontenay-sous-Bois.\nOccupato da una parte dal suo lavoro di giornalista e distratto, dall'altra, dalla vita parigina, Malot si trova nell'incapacit\u00e0 di concludere la scrittura del suo primo romanzo. Decide cos\u00ec di raggiungere i genitori che, lasciata la Normandia, si erano stabiliti nel piccolo villaggio di Moisselles, nella l. Nella tranquillit\u00e0 di questi luoghi riesce a portare a compimento l'opera, \"Les Amants\", che pubblicata nel 1859, gli fa ottenere una notoriet\u00e0 improvvisa.\nNell'ottobre 1862 la morte della madre Marie-Anne-Victoire tocca profondamente lo scrittore, che due anni dopo si trasferir\u00e0 con il padre a Fontenay-sous-Bois, vicino a Parigi, dove vivr\u00e0 in uno chalet, dedicandosi a lavoro e famiglia. A un anno dalla morte del padre, avvenuta nel 1866, sposa Anna Dari\u00e8s, dalla cui unione nascer\u00e0 Lucie, sua unica figlia. \nPubblicazione di \"Senza famiglia\": l'apice della carriera.\nNel 1878 pubblica la sua opera pi\u00f9 celebre: \"Senza famiglia\" (\"Sans famille\"). Il romanzo riceve un'accoglienza favorevole di critica e di pubblico, tanto da essere premiato dall'Acad\u00e9mie fran\u00e7aise. Racconta le avventure di un bambino abbandonato, R\u00e9mi, venduto dai genitori adottivi ad un artista ambulante, e il suo lungo peregrinaggio per contrade francesi e inglesi, alla ricerca delle sue origini. Malot dedica la sua opera alla figlia Lucie, la prima ad ascoltare ogni sera le avventure del piccolo R\u00e9mi. Con \"Senza famiglia\" la fama di Malot dapprima circoscritta al territorio della terza Repubblica, si diffonde in Europa attraverso numerose traduzioni. La vita dello scrittore tuttavia continua a scorrere nella riservatezza e nel lavoro incessante che la collaborazione ai giornali richiedeva. \nNel 1881, l'anno successivo alla morte della moglie Anna, Hector si risposa con Marthe Oudinot de La Faverie (1850-1920), con cui intraprender\u00e0 a partire dal 1882 diversi viaggi in Italia, Spagna, Grecia, Russia, Olanda, Svizzera, Nord Africa e Turchia: soggiorni che animeranno numerosi carnet di viaggio.\nIl ritiro a Fontenay-sous-Bois.\nNel 1893, un anno dopo la pubblicazione del romanzo \"In famiglia\", che aveva per protagonista una bambina, Perrine, nasce la sua nipotina che porter\u00e0 lo stesso nome dell'eroina del romanzo. L'anno successivo pubblica \"Amours de vieux\", da lui ritenuto il suo ultimo romanzo, avendo deciso di terminare la sua carriera letteraria a fini commerciali. Continua a scrivere dedicando le sue due ultime opere alla nipotina: un'opera autobiografica, \"Le roman de mes romans (Il romanzo dei miei romanzi),\" e un romanzo dedicato ai ragazzi, \"Le Mousse\", pubblicato postumo per sua stessa decisione. \nColpito da paralisi nel 1905, Hector Malot muore due anni dopo nella sua casa di Fontenay-sous-Bois, in Avenue de la Dame Blanche, il 17 luglio 1907.\nLo scrittore e l'opera.\nIl realismo e l'influenza di Dickens.\nSeguendo l'esempio di Balzac, uno dei maggiori scrittori realisti francesi del XIX secolo, Malot cerca di dare ai suoi lettori una rappresentazione fedele della sua epoca. Durante i suoi viaggi in Europa e in altri paesi, lo scrittore teneva dei \"carnet\" (quaderni) in cui registrava fatti ed impressioni in modo il pi\u00f9 possibile oggettivo, con lo scopo di rendere le sue pagine \"des miroirs qui marchent\" (degli specchi che camminano), come diceva Stendhal. Nella stesura di un testo, Malot assegnava un ruolo particolarmente importante al lavoro preliminare, che doveva basarsi sull'attenta osservazione e annotazione della realt\u00e0 descritta nei suoi romanzi. Prima di scrivere \"In famiglia\", il romanzo ambientato in Piccardia nel nord della Francia, si rec\u00f2 in prima persona nella regione per documentarsi sul contesto che avrebbe riprodotto nel romanzo visitando fabbriche, torbiere e redigendo un consistente dossier preparatorio. Nel romanzo, oltre alla storia dell'orfana Perrine, vengono descritte le difficili condizioni di vita della classe operaia, e il conflitto fra lavoratori e proprietari. Ritraendo gli aspetti pi\u00f9 crudi della societ\u00e0 a lui contemporanea - ad esempio le condizioni malsane dei laboratori in cui si lavorava la canapa, il lavoro minorile, gli abusi a cui erano sottoposte le donne e le giovani ragazze da parte dei padroni, le paghe irrisorie e la diffusa piaga dell'alcolismo - crea nelle sue opere uno spazio di denuncia sociale.Interessato al confronto e allo scambio con gli scrittori suoi contemportanei, Hector Malot incontr\u00f2 nel 1860 Victor Hugo, uno dei maggiori autori francesi del romanticismo nonch\u00e9 importante personalit\u00e0 politica, e nel 1862 soggiorn\u00f2 in Inghilterra, a Londra, come inviato per l'Esposizione universale. Quest'ultima esperienza lo condusse a produrre diversi articoli dedicati alla vita e ai costumi inglesi, pubblicati nell\"'Opinion Nationale\" e raggruppati successivamente in un volume intitolato \"La vita moderna in Inghilterra\". In questi articoli, pi\u00f9 di quindici pagine sono dedicate al romanzo inglese, con una particolare attenzione a Charles Dickens, scrittore britannico molto popolare per i suoi romanzi sociali spesso incentrati sull'infanzia, con il quale Malot intraprese una corrispondenza epistolare. Allo scrittore inglese, molto diffuso in Francia attraverso le traduzioni, Malot riconobbe il merito di aver rilanciato un genere che dopo Walter Scott appariva spento e senza nuovi stimoli, grazie alla dimensione emozionale molto presente nelle sue opere, e ne lod\u00f2 in particolare la vena moralistica, in grado di mostrare le ipocrisie dell'epoca, denunciando \"l'isolamento delle classi\" e \"il trionfo degli interessi materiali\".\nCos\u00ec come aveva fatto Charles Dickens nei confronti della societ\u00e0 vittoriana, anche Hector Malot port\u00f2 in scena la societ\u00e0 del suo secolo, quella del Secondo Impero e degli inizi della Terza Repubblica. La critica letteraria Anne-Marie Cojez ha rilevato come traspaiano dalla lettura comparata delle opere dei due scrittori tematiche comuni e una simile visione del ruolo del romanzo. La lettura dei romanzi di Dickens influenza e orienta la scelta di Malot verso la composizione di un romanzo a tesi, basato sullo studio morale intrecciato a quello della dimensione sociale. Attraverso le storie raccontate egli denuncia aspetti della realt\u00e0 sociale e politica francese, con lo scopo di stimolare una presa di coscienza dei problemi da parte dell'opinione pubblica Repubblicano e anticlericale, attraverso l'ironia delle sue opere esprime la sua opposizione al regime del Secondo Impero: condanna la corruzione, l'uso della superstizione da parte del clero per trarre benefici, le leggi contro il divorzio e per l'internamento dei malati mentali. Esprime avversione verso la morale che ricopre di disonore i bambini nati fuori dal matrimonio, i bambini abbandonati, le donne violentate. Denuncia i danni prodotti dall'industrializzazione, fonte di miseria e disumanizzazione (\"In famiglia\"), la questione sociale (\"Senza famiglia\", \"In famiglia\"), la condizione femminile (\"Les Epoux, Les Enfants, Un mariage\" \"sous le Second Empire\"), sottolinea l'importanza di un'educazione aperta che sviluppi curiosit\u00e0 e sensibilit\u00e0 (\"Romain Kalbris\", \"Senza famiglia\").\nI feuilleton.\nHector Malot \u00e8 stato un romanziere francese molto prolifico, anche se la sua notoriet\u00e0 non sar\u00e0 pari a quella di Flaubert, Zola, e Maupassant, gli scrittori pi\u00f9 celebri della seconda met\u00e0 del XIX secolo. I suoi \"feuilletons\", prima di essere pubblicati dalle case editrici, comparivano a puntate nei pi\u00f9 importanti giornali del Secondo Impero e della Terza Repubblica: \"Le Journal des D\u00e9bats, Le Figaro, La Presse libre, Le Magasin d'\u00e9ducation, Le Si\u00e8cle, L'Illustration, Le Temps, La Revue de deux mondes\". Attraverso la pubblicazione in feuilletons, Malot ricorreva ad alcune tecniche narrative proprie del romanzo popolare per mantenere viva l'attenzione dei lettori: coincidenze casuali, incontri imprevisti, sparizioni misteriose, colpi di scena. Tuttavia, il discredito di cui ha sofferto il romanzo popolare, accusato di sollecitare troppo l'emotivit\u00e0 dei lettori, ha contribuito a gettare nell'oblio i romanzi di Malot destinati agli adulti.Autore di una sessantina di romanzi, di cui la met\u00e0 ambientati in Normandia, tutta la sua opera destinata agli adulti \u00e8 generalmente sconosciuta: egli \u00e8 generalmente considerato come un feuilletoniste e autore per ragazzi. Anche i titoli che contano edizioni recenti sono romanzi per ragazzi: \"Romain Kalbris\", \"Senza famiglia\", \"In famiglia\", e \"Le Mousse\". I primi tre sono stati inizialmente pubblicati a puntate nei giornali dell'epoca: \u00e8 il caso di \"Senza famiglia\", apparso ad episodi nel \"Le Si\u00e8cle,\" prima di essere pubblicato in due volumi nel 1878 dall'editore Dentu e successivamente nel 1880, in un'edizione illustrata da \u00c9mile Bayard presso l'editore Hetzel, e di \"In famiglia\", pubblicato inizialmente nel \"Le Petit Journal\", che appare poi in un unico volume illustrato da Lanos, nel 1893, presso l'editore Flammarion.\nL'interesse per la botanica.\nNel corso dei secoli, il mondo della natura ha esercitato il suo fascino non solo sugli uomini di scienze come Carl von Linn\u00e9 (1707-1778) in Svezia, o Alexander von Humboldt (1769-1859) in Germania, che hanno sistematizzato la catalogazione delle piante, ma anche sugli uomini di lettere come Balzac, Baudelaire, Zola, e sullo stesso Hector Malot, che hanno dato spazio agli elementi vegetali nelle loro opere, individuando nella natura un potenziale artistico e creativo. Malot da appassionanto di botanica, utilizza sistematicamente l'universo vegetale per integrare le trame, con l'intento pedagogico di mostrare simbolicamente l'opposizione morale tra il bene e il male: nella loro variet\u00e0, le piante, le erbe, i fiori, i frutti, accompagnano i personaggi verso epiloghi felici o funesti.\nI romanzi per l'infanzia.\nTema ricorrente di Malot \u00e8 quello dei fanciulli abbandonati, al centro di numerose opere. I protagonisti delle due opere principali di Malot, \"Senza famiglia\" e \"In famiglia\", sono due orfani, rispettivamente un bambino (R\u00e9mi) e una bambina (Perrine), accomunati da vicende simili. Molto spesso l'orfanello proviene da una famiglia ricca, ma l'abbandono lo costringe ad una vita di stenti che presenta tuttavia anche degli aspetti positivi: nel suo ambiente povero ma onesto, R\u00e9mi cresce generoso ed apprende dall'esperienza tutte le regole che gli permettono di cavarsela nella vita. Perrine, l'eroina di \"In famiglia\", rimasta orfana, parte a piedi da Parigi per raggiungere il nonno nel villaggio di Maraucourt nella Somme, un industriale che ha fatto fortuna nella fabbricazione della iuta. La bambina, grazie alle sue qualit\u00e0, conquista la fiducia dell'anziano e riesce a renderlo consapevole delle condizioni di miseria in cui versano i suoi operai: l'industriale insensibile si trasforma in un uomo generoso e innovatore, che costruir\u00e0 alloggi, una mensa, un asilo, un ospedale e un centro ricreativo per i lavoratori della sua fabbrica.\nAttraverso la creazione dei romanzi per l'infanzia, Malot intende toccare la sensibilit\u00e0 dei bambini e degli adolescenti, destare il loro immaginario, catturare la loro attenzione. Tutto ci\u00f2 viene realizzato collocando i giovani protagonisti dei libri in situazioni eccezionali, che essi riescono ad affrontare trovando in loro stessi le risorse necessarie a superare gli ostacoli: forza di volont\u00e0, intelligenza, coraggio, tenacia.\"Senza famiglia\", \"In famiglia\", \"Romain Kalbris\", \"Le Mousse,\" si possono considerare romanzi d'iniziazione. La perdita dei genitori sottopone i bambini orfani ad un certo numero di prove: la fame, il freddo, le intemperie, la fatica, le incertezze del domani, la perdita di riferimenti, ma anche l'ostilit\u00e0 di alcuni adulti. Nei confronti di questi ultimi, essi mantengono capacit\u00e0 di giudizio personale e d'iniziativa: se vengono fatti oggetti di comportamenti malevoli, i bambini si ribellano e mettono in discussione l'autorit\u00e0 dell'adulto, si sottraggono ad una autorit\u00e0 ingiusta. \nLa rappresentazione dei piccoli protagonisti delle opere di Malot, richiama il modello educativo dell'Emilio di Rousseau. Nel pensiero pedagogico del filosofo francese \u00e8 centrale l'idea che la formazione della personalit\u00e0 dei fanciulli debba compiersi a contatto con la natura, lontano dall'ambiente artificiale degli uomini, in modo che i pregiudizi e le ipocrisie d'ogni genere che la societ\u00e0 inculca negli individui fin dalla loro infanzia, non corrompa le disposizioni naturali dell'essere umano. Ispirandosi a questo principio educativo, Malot crea il personaggio di R\u00e9mi (\"Senza famiglia\"), un bambino allevato in un piccolo villaggio della Francia centrale, Chavanon, profondamente legato alla natura; egli imparer\u00e0 a conoscere il mondo non dai libri di scuola, ma per esperienza diretta. Anche Perrine (\"In famiglia\"), nata e cresciuta in India, non \u00e8 mai andata a scuola e non ha mai conosciuto la societ\u00e0 occidentale prima del suo arrivo in Europa. Come in Rousseau, i giovani personaggi di Malot sono naturalmente buoni, svolgono molta attivit\u00e0 fisica, ritenuta essenziale per forgiare e fortificare sia lo spirito che il corpo (le lunghe camminate attraverso la campagna sono assai benefiche sia per R\u00e9mi sia per Perrine), e sono spesso impegnati in mestieri manuali: anche se di giovane et\u00e0, R\u00e9mi sar\u00e0 impegnato a fare il giardiniere e a lavorare in una miniera di carbone.\nAdattamenti cinematografici.\nL'universalit\u00e0 dei modelli proposti nei romanzi per l'infanzia contribu\u00ec al successo internazionale di \"Sans famille\". Pubblicato anche in inglese e in olandese fin dal 1880, dal 1903 al 1986 conobbe 121 edizioni, nelle pi\u00f9 svariate lingue, fra cui giapponese, russo, ungherese, turco, vietnamita. L'opera fu anche adattata per il cinema e per la televisione: le prime versioni cinematografiche furono quelle curate dal regista Georges Monca nel 1913 e 1925; nel 1934 usc\u00ec \"Senza famiglia del\" regista Marc All\u00e9gret, seguito nel 1946 da \"Sans Famille\" di Georgio Ferroni, a cui succedettero molte altre versioni. Verso la fine degli anni Settanta venne prodotto dalla Nippon Animation una serie di anime in 53 episodi (\u30da\u30ea\u30fc\u30cc\u7269\u8a9e \"Per\u012bnu Monogatari\")."}
{"id": "1053205", "revid": "767487", "url": "https://it.wikipedia.org/wiki?curid=1053205", "title": "Cryptoclidus", "text": "Il criptoclido (gen. Cryptoclidus) \u00e8 un rettile marino estinto, appartenente al gruppo dei plesiosauri. I resti fossili di questo animale sono stati ritrovati in Inghilterra in terreni del Giurassico medio - superiore (Calloviano, circa 155 milioni di anni fa).\nUna bocca - trappola.\nIl criptoclido \u00e8 uno dei plesiosauri meglio conosciuti, grazie a una serie di bellissimi fossili, comprendenti esemplari sia giovani che adulti. Era un plesiosauro di dimensioni medio - piccole (lungo circa 3-4 metri), dotato di un collo molto allungato come la maggior parte dei membri del gruppo. Il corpo, tozzo, era dotato di quattro zampe trasformate in pinne, che lo direzionavano nell'acqua.\nRispetto agli altri plesiosauri, le caratteristiche insolite di questo animale riguardavano il cranio. Questo era abbastanza largo, piuttosto leggero, e dotato di una fitta serie di denti sottili, aguzzi e inclinati verso l'infuori della bocca, che andavano a incrociarsi quando la bocca era chiusa. Vi erano dai 24 ai 27 denti su ogni ramo mandibolare, e quindi ve ne era circa un centinaio nell'intera bocca.\nStile di vita.\nProbabilmente il criptoclido si nutriva di cefalopodi dal corpo molle e di piccoli pesci, usando i suoi molti denti come una trappola, o forse un filtro: il suo cranio leggero non era costruito per resistere a forze generate dal mordere o trattenere una preda. Le piccole dimensioni delle sue narici esterne e la posizione avanzata di quelle interne al di sopra della bocca hanno indotto alcuni ricercatori a formulare l'ipotesi secondo la quale le narici non erano usate per respirare, ma per \"annusare\" sott'acqua. Il criptoclido potrebbe aver fatto passare l'acqua attraverso le narici interne, per poi farla uscire dal \"naso\" e rilevare tracce chimiche delle prede.\nSpecie.\nLa specie tipo \u00e8 \"Cryptoclidus eurymerus\", ben conosciuta grazie a molti scheletri, in particolare quello in mostra al British Museum a Londra. Un'altra specie relativamente conosciuta \u00e8 \"C. richardsoni\" del Dorset. La specie \"C. oxoniensis\", spesso considerata la specie tipo e illustrata molto spesso in libri divulgativi, \u00e8 invece considerata un \"nomen dubium\" in quanto si baserebbe su una vertebra; gli scheletri scoperti in seguito, ascritti a questa specie, apparterrebbero a \"C. eurymerus\"."}
{"id": "1053206", "revid": "161374", "url": "https://it.wikipedia.org/wiki?curid=1053206", "title": "Strada Statale 45bis Gardesana Occidentale", "text": ""}
{"id": "1053210", "revid": "6923", "url": "https://it.wikipedia.org/wiki?curid=1053210", "title": "Area naturale marina protetta Tavolara - Punta Coda Cavallo", "text": "L'area naturale marina protetta Tavolara - Punta Coda Cavallo \u00e8 un'area marina protetta istituita nel 1997 con decreto del Ministero dell'ambiente. L'ente gestore ha sede a Olbia, provincia di Sassari. L'ente di gestione \u00e8 il Consorzio tra Comuni di Olbia, San Teodoro e Loiri Porto San Paolo.\nL'area si estende da capo Ceraso all'Isola Ruia, a sud di capo Coda Cavallo, includendo anche le isole di Molara e Molarotto. Nel 2007 l'area marina protetta \u00e8 stata riconosciuta come area ASPIM (area specialmente protetta d'importanza mediterranea).\nTerritorio.\nL'area, che occupa 76,09\u00a0km di costa e 15.357,00 ettari di mare, \u00e8 stata divisa in tre zone di salvaguardia, dette \"A\", \"B\" e \"C\". In tutte e tre le zone \u00e8 fatto divieto di navigazione libera, caccia o cattura della fauna, la pesca subacquea e le immersioni se non diversamente specificato. In ogni caso sono vietate le attivit\u00e0 subacquee che richiedano un contatto con il fondale, e inoltre \u00e8 vietato l'\u00e0ncoraggio delle imbarcazioni.\nAll'interno dell'area naturale si trovano lo stagno di San Teodoro, sito di interesse comunitario (SIC - codice IT010010) e la zona di protezione speciale (ZPS) \"Isola di Tavolara, Molara, e Molarotto\" della rete Natura 2000.\nZona A.\nLa \"zona A\" (\"Riserva Integrale\") comprende nell'isola di Tavolara la zona a sud di \"Cala di Levante\", \"Punta del Papa\" e \"Punta del Passo Malo\", nell'isola Molarotto l'area marina circostante.\nNella \"zona A\" l'ambiente \u00e8 conservato integralmente e sono consentite solo attivit\u00e0 di soccorso e ricerca scientifica autorizzate dal soggetto gestore. La balneazione \u00e8 vietata. Le immersioni subacquee sono consentite solo se accompagnate e su percorsi guidati e tenendo conto della necessit\u00e0 di conservazione ambientale.\nZona B.\nLa \"zona B\" (\"Riserva Generale\") comprende il tratto di mare compreso tra Capo Ceraso e la caletta \"Sa Enas Appara\", il tratto di mare tra Coda dellu Furru e Punta di Tamerigio, sull'isola Tavolara alcuni tratti di mare, il tratto di mare attorno all'isola di Molara.\nTale zona \u00e8 caratterizzata da vincoli pi\u00f9 larghi: la pesca professionale \u00e8 consentita (regolamentata) solo ai pescatori professionali residenti nei comuni di Olbia, Loiri Porto San Paolo e San Teodoro, non \u00e8 consentita la pesca sportiva e ricreativa; l'immersione subacquea con autorespiratore ad aria \u00e8 consentita ai diving center e ai privati autorizzati, mentre \u00e8 liberamente consentita l'attivit\u00e0 subacquea in apnea e la libera balneazione.\nZona C.\nLa \"zona C\" (\"Riserva Parziale\") si estende per il restante tratto di mare dell'area.\nUlteriori attivit\u00e0 sono consentite e l'attivit\u00e0 subacquea e la balneazione \u00e8 libera, a parte specifiche limitazioni per la salvaguardia dell'ambiente. La pesca sportiva \u00e8 consentita (comunque regolamentata) ai residenti e non.\nSubacquea.\nLa riserva riveste un grande interesse per la subacquea, con svariati punti di immersione di interesse naturalistico. Nella \"zona A\", a meno di permessi speciali, le immersioni sono proibite. Nella \"zona B\" l'immersione subacquea \u00e8 consentita ai diving center e ai privati autorizzati, mentre sono proibite, a meno di autorizzazione, le immersioni notturne. Nella \"zona C\" vengono praticate ulteriori concessioni.\nFauna.\nLa riserva ospita un ricco contingente di erpetofauna comprendente la raganella sarda (\"Hyla sarda\"), i sauri \"Euleptes europaea\", \"Hemidactylus turcicus\", \"Algyroides fitzingeri\", \"Podarcis sicula\", \"Podarcis tiliguerta\", \"Chalcides chalcides\" e \"Chalcides ocellatus\", i colubridi \"Natrix maura\" e \"Hierophis viridiflavus\" e le testuggini \"Emys orbicularis\", \"Testudo hermanni\" e \"Testudo marginata\","}
{"id": "1053211", "revid": "793215", "url": "https://it.wikipedia.org/wiki?curid=1053211", "title": "ITIS", "text": ""}
{"id": "1053212", "revid": "1613450", "url": "https://it.wikipedia.org/wiki?curid=1053212", "title": "Jason Dolley", "text": "Conosciuto principalmente per essere il coprotagonista nella serie televisiva Disney Channel \u201cBuona fortuna Charlie\u201d, ha avuto il primo ruolo da protagonista a undici anni in un film intitolato \"Chasing Daylight\", dove ha interpretato un ragazzo che prova dei forti sentimenti per la sua migliore amica.\nHa lavorato con il regista Mel Gibson e con attori quali Evan Ellingson nonch\u00e9 Erik von Detten nella serie televisiva \"Selvaggi\". In questa serie interpretava un ragazzo tredicenne (T. J. Savage) che era il pi\u00f9 piccolo dei suoi cinque fratelli. Dolley \u00e8 apparso anche nel film Disney per la televisione \"Scrittrice per caso\" con la parte di Conner Kennedy.\nDolley vive con i suoi genitori e con il suo fratello pi\u00f9 grande, Jeffrey.\nHa anche impersonato Newt Livingston nella serie di Disney Channel \"Cory alla Casa Bianca\".\nHa anche interpretato il personaggio di PJ nella serie di Disney Channel \"Buona fortuna Charlie\".\nVita privata.\nJason ammette che non ha mai avuto relazioni serie. Anche se sembra strano, visto che \u00e8 stato fidanzato con la sua collega Bridgit Mendler per due anni."}
{"id": "1053213", "revid": "245802", "url": "https://it.wikipedia.org/wiki?curid=1053213", "title": "Stefano Intini", "text": "Biografia.\nFiglio del disegnatore Giuseppe Intini, noto col soprannome di \"Pin\u00f9\", collaboratore del \"Messaggero dei ragazzi\", vignettista per il quotidiano \"Il Mattino di Padova\".\nHa frequentato le medie alla scuola \"Torquato Tasso\" di Padova e si \u00e8 diplomato al liceo artistico della citt\u00e0 patavina. Fu ospite in una puntata di \"Domenica In\" su Rai 1 dei primi anni novanta, per collaborare ad un gioco col pubblico che doveva indovinare un personaggio Disney mentre il nostro ne tratteggiava i lineamenti.\n\u00c8 noto anche con lo pseudonimo Paul Ackerman, con il quale firm\u00f2 i disegni di \"PKNA\" (Paperinik New Adventures) #0/3 - Xadhoom!.\nIntini us\u00f2 tale nome perch\u00e9 disconobbe la sua opera ritoccata dalla Disney Americana, la quale, attaccata alla classica caratterizzazione antipatica e sfortunata di Donald Duck, non accett\u00f2 mai veramente il Paperino/Pk-Paperinik Italiano, e addirittura affid\u00f2 ad alcuni cartoonist appunto il ritocco dei disegni di PKNA #0/2 e 0/3, perch\u00e9 in essi alcuni canoni disneyani concernenti pare la realizzazione dei becchi erano stati violati.\nSe Claudio Sciarrone, autore dei disegni dello Zero barra Due, si adatt\u00f2, altrettanto non fece Intini che si firm\u00f2 irrisoriamente Paul Ackerman."}
{"id": "1053214", "revid": "1977442", "url": "https://it.wikipedia.org/wiki?curid=1053214", "title": "Helmut Sch\u00f6n", "text": "Carriera.\nGiocatore.\nClub.\nMilit\u00f2 nel Dresdner vincendo due campionati tedeschi (1943 e 1944) e due Coppe di Germania (1940 e 1941).\nNazionale.\nEsord\u00ec nella Nazionale tedesca il 21 novembre 1937 ad Amburgo contro la (5-0), segnando 2 reti. Con la gioc\u00f2 16 partite tra il 1937 e il 1941 segnando 17 gol.\nAllenatore.\nDopo la guerra inizi\u00f2 la sua carriera di allenatore nella sua nativa Germania Est. Nel 1950 si trasfer\u00ec in Germania Ovest, a Berlino, dove divenne allenatore dell'Hertha Berlino.\nTra il 1952 e il 1956 allen\u00f2 la Nazionale del Saarland che incontr\u00f2 la nelle qualificazioni al . Quando nel 1956 la Federazione del Saarland viene integrata in quella della Germania Ovest Sch\u00f6n entr\u00f2 a far parte dello staff della nazionale di quest'ultima dove ricopr\u00ec vari ruoli, da quello di allenatore della Nazionale B a quello di secondo del c.t. Sepp Herberger. Ne prese il posto come allenatore della Germania Ovest nel 1964 e la allen\u00f2 fino al 1978. In questo periodo riusc\u00ec nell'impresa di vincere consecutivamente il e il . Inoltre, raggiunse la finale del e del e si classific\u00f2 terzo al ."}
{"id": "1053215", "revid": "287204", "url": "https://it.wikipedia.org/wiki?curid=1053215", "title": "Adam Raga", "text": "Carriera.\nPupillo di Jordi Tarr\u00e9s (trialista pi\u00f9 titolato della storia insieme a Dougie Lampkin) e da questi allenato, Adam Raga ha raggiunto il primo successo importante nel 1997, conquistando a quindici anni il titolo nazionale spagnolo junior della specialit\u00e0.\nDall'anno successivo inizia la sua carriera anche in campo internazionale, con la partecipazione iniziale alle gare del campionato europeo e, dal 2000, anche a quelle del campionato mondiale di trial.\nNel 2001 entra a far parte della squadra nazionale spagnola che partecipa al Trial delle Nazioni e ottiene il primo dei suoi sette successi in questa manifestazione.\nIn seguito ha vinto per quattro anni consecutivi, dal 2003 al 2006, il titolo di campione del mondo nella specialit\u00e0 di trial indoor. Nel 2005 e nel 2006 ha vinto anche il campionato del mondo outdoor. Negli anni successivi ha invece ottenuto vari secondi posti finali nelle classifiche sia indoor che outdoor, sempre alle spalle del connazionale Toni Bou.\nHa corso dall'inizio della carriera fino al 2015 per la casa motociclistica spagnola Gas Gas. Da questa stagione invece \u00e8 in sella alla TRS, una casa motociclistica spagnola diretta da Jordi Tarr\u00e9s"}
{"id": "1053216", "revid": "61397613", "url": "https://it.wikipedia.org/wiki?curid=1053216", "title": "Notte di Guy Fawkes", "text": ""}
{"id": "1053218", "revid": "1983214", "url": "https://it.wikipedia.org/wiki?curid=1053218", "title": "John Johnson", "text": ""}
{"id": "1053220", "revid": "599013", "url": "https://it.wikipedia.org/wiki?curid=1053220", "title": "Javier Portillo", "text": "Biografia.\nDa una relazione con Laura Ort\u00edz, figlia del primo azionista dell'H\u00e9rcules, nell'ottobre del 2012 nasce il suo primo figlio, Tiago.\nLa nascita di Tiago ebbe importanti conseguenze sulla vita sportiva di Portillo, in quanto il suocero fece forti pressioni per riportare ad Alicante il calciatore, ceduto al Las Palmas nel luglio del 2011.\nCarriera.\nDalla stagione 1994-1995 milita nelle giovanili del Real Madrid, entrando nella prima squadra nella stagione 2001-2002: in quell'anno totalizza 23 presenze, realizzando 15 gol. L'anno seguente, non trovando pi\u00f9 spazio nel Real Madrid, viene ceduto in prestito alla Fiorentina: qui segna un gol in 11 presenze e il 13 gennaio torna al Real Madrid; l'anno successivo viene prestato al Bruges, in Belgio. La stagione successiva passa ai neo-promossi del Gimn\u00e0stic de Tarragona, dove gioca 33 partite e segna 11 gol; la squadra si piazza all'ultimo posto in classifica e retrocede. Successivamente disputa due stagioni e mezza nell'Osasuna. Nel 2010 firma un triennale con l'H\u00e9rcules, squadra neopromossa nella massima serie spagnola con la quale retroceder\u00e0 a fine anno.\nIl 26 luglio 2011 rescinde il contratto con l'H\u00e9rcules e si accasa al Las Palmas. Nonostante abbia firmato un biennale, dopo pochi mesi decide di accordarsi col club per rescindere il contratto, facendo ritorno all'H\u00e9rcules il 2 agosto 2012 e firmando un triennale. Quest'ultimo trasferimento \u00e8 per\u00f2 frutto di polemiche: Portillo aveva infatti intrapreso una relazione con Laura Ort\u00edz, figlia del maggiore azionista dell'H\u00e9rcules, il quale aveva chiesto al presidente di riprendere il calciatore sotto la volont\u00e0 della figlia e contro il parere del direttore sportivo Sergio Fern\u00e1ndez, accusato di screditare il calciatore; nonostante i media e Fern\u00e1ndez sostengano che Portillo sia tornato ad Alicante per la figlia del presidente, quest'ultimo nega. Ne nasce un conflitto interno tra il presidente e Fern\u00e1ndez, che si conclude a dicembre con il licenziamento dell'allenatore della societ\u00e0 Juan Carlos Mandi\u00e1 per i risultati negativi e con il licenziamento di Fern\u00e1ndez, reso ufficiale nel marzo del 2013, ma che in realt\u00e0 risale a mesi prima (nessuno aveva rimpiazzato Fern\u00e1ndez, che era rimasto effettivamente in carica ma non lavorava) proprio per il \"caso Portillo\". Si ritira dal calcio giocato il 28 dicembre 2015.\nStatistiche.\nPresenze e reti nei club.\n\"Statistiche aggiornate al 20 dicembre 2015.\""}
{"id": "1053221", "revid": "1566286", "url": "https://it.wikipedia.org/wiki?curid=1053221", "title": "Maiara Walsh", "text": "Biografia.\nMaiara Walsh nasce a Seattle da madre brasiliana e padre statunitense di origini irlandesi, tedesche e svedesi. \u00c8 buddista, come i suoi genitori. Parla fluentemente il portoghese e lo spagnolo e ha una sorella. Walsh e la sua famiglia si trasferiscono a San Paolo, in Brasile, due anni dopo la sua nascita. All'et\u00e0 di 11 anni, si trasferisce in California, a Simi Valley, dove comincia a prendere lezioni di recitazione. Comincia la sua carriera nella recitazione con una pubblicit\u00e0.\nAll'et\u00e0 di 18 anni si guadagna la notoriet\u00e0, ottenendo il suo primo ruolo di rilievo recitando, dal 2007 al 2008, la parte Meena Paroom nella serie di Disney Channel \"Cory alla Casa Bianca\". Nel 2009 \u00e8 nel cast della sesta stagione di \"Desperate Housewives\", dove interpreta Ana Solis, ricoprendo la parte fino al 2010, invece nel 2011 entra nel cast del film \"Mean Girls 2\". A partire dal 2012 prende parte come personaggio ricorrente nella serie \"Switched at Birth - Al posto tuo\", recitando il ruolo di Simone Sinclair, mentre nel 2013 diventa la protagonista del film \"Angry Games - La ragazza con l'uccello di fuoco\". Il 30 marzo 2015 pubblica il suo primo singolo, intitolato \"Six Feet Under\".\nDoppiatrici italiane.\nNelle versioni in italiano dei suoi film Maiara Walsh \u00e8 stata doppiata da:"}
{"id": "1053223", "revid": "1005847", "url": "https://it.wikipedia.org/wiki?curid=1053223", "title": "Maria Walsh", "text": ""}
{"id": "1053225", "revid": "767487", "url": "https://it.wikipedia.org/wiki?curid=1053225", "title": "Il medico dei pazzi", "text": "Il medico dei pazzi \u00e8 un film del 1954, diretto dal regista Mario Mattoli, e tratto dall'omonima farsa (\"O miedeco d'e pazze\") di Eduardo Scarpetta.\nTrama.\n1911. Ciccillo, giovane nullafacente, da anni vive a Napoli alle spalle dello zio Felice il quale crede di pagare al ragazzo gli studi di medicina.\nQuando Felice giunge da Roccasecca, luogo in cui vive e di cui \u00e8 sindaco, a Napoli insieme alla moglie e alla figlia, Ciccillo mette in scena insieme all'amico Michele un nuovo raggiro ai danni dello zio. Egli infatti millanta da tempo di essere diventato psichiatra e di dirigere una clinica per alienati mentali. Dice di aver bisogno di 500 lire per comprare una macchina per l'elettroshock capace di sanare Michele, da lui spacciato come uno dei pazienti. Naturalmente i soldi gli servono per onorare un debito di gioco, mentre la clinica \u00e8 in realt\u00e0 la Pensione Stella, pensione dove Ciccillo e Michele vivono a sbafo, ed i presunti pazzi non sono altro che gli eccentrici clienti della pensione, del tutto sani ma presentati come pazzi da Ciccillo quando lo zio Felice pretende di visitare la clinica.\nSfortunatamente Ciccillo incontra il suo creditore che lo colpisce in testa mandandolo all'ospedale e lasciando cos\u00ec lo zio Felice da solo alla pensione. Da tutto questo prender\u00e0 corpo una commedia degli equivoci tra Tot\u00f2 e gli avventori. Questi sono: la proprietaria della pensione che cerca a tutti i costi di trovare uno sposo per la propria figlia, un violinista fallito che sogna di andare via, un colonnello convinto di essere vittima di scherzi, un attore teatrale che prova di continuo il ruolo di Otello, una vedova inconsolabile ed una coppia di coniugi in crisi. Felice, convinto che siano pazzi pericolosi, li asseconda prendendosi impegni con alcuni di loro. A un certo punto, per\u00f2, spaventato dai personaggi che ritiene pi\u00f9 pericolosi, decide di lasciare la pensione durante la notte; per strada si imbatte in una prostituta e verr\u00e0 sorpreso con lei dalla moglie dando cos\u00ec un'impressione negativa.\nIl giorno dopo Ciccillo si presenta dallo zio per scusarsi e prendere i soldi. Ma le cose si complicano nuovamente quando cominciano ad arrivare, nella casa dove Ciccillo ha parcheggiato lo zio e la sua famiglia, i vari clienti della pensione. Convinto che siano scappati, Felice li rinchiude nelle varie stanze con l'inganno.\nAlla fine l'equivoco viene chiarito; Ciccillo riceve il perdono dello zio, e una volta saldati i debiti potr\u00e0 sposare la cugina, mentre Felice si riconcilier\u00e0 con i cosiddetti pazzi.\nCollegamenti esterni.\n "}
{"id": "1053227", "revid": "48479", "url": "https://it.wikipedia.org/wiki?curid=1053227", "title": "Graffito blasfemo del Palatino", "text": ""}
{"id": "1053229", "revid": "30274", "url": "https://it.wikipedia.org/wiki?curid=1053229", "title": "Immagine di Edessa", "text": ""}
{"id": "1053232", "revid": "48479", "url": "https://it.wikipedia.org/wiki?curid=1053232", "title": "Graffito di Alexamenos", "text": ""}
{"id": "1053246", "revid": "134497", "url": "https://it.wikipedia.org/wiki?curid=1053246", "title": "Politica olandese in materia di stupefacenti", "text": ""}
{"id": "1053248", "revid": "2023220", "url": "https://it.wikipedia.org/wiki?curid=1053248", "title": "Certificato verde", "text": "Un certificato verde \u00e8 una forma di incentivazione di energia elettrica da fonti rinnovabili, per i produttori e distributori; si tratta di titoli negoziabili, il cui utilizzo \u00e8 diffuso in molte nazioni, ad esempio nei Paesi Bassi, Svezia, Italia ed UK.\nDescrizione.\nSi tratta di certificati che corrispondono ad una certa quantit\u00e0 di emissioni di CO2: se un impianto produce energia emettendo meno CO2 di quanto avrebbe fatto un impianto alimentato con fonti fossili (petrolio, gas naturale, carbone ecc.) perch\u00e9 \"da fonti rinnovabili\", il gestore ottiene dei certificati verdi che pu\u00f2 rivendere (a prezzi di mercato) a industrie o attivit\u00e0 che sono obbligate a produrre una quota di energia mediante fonti rinnovabili, ma non lo fanno o non possono farlo autonomamente.\nIn Italia i certificati verdi sono emessi dal Gestore dei Servizi Energetici (GSE) su richiesta dei produttori di energia da fonti rinnovabili.\nI Certificati Verdi sono introdotti dal decreto di liberalizzazione del settore elettrico noto come Decreto Bersani. Il decreto di attuazione della direttiva 96/92/CE stabilisce che i produttori possano richiedere i certificati verdi per 8 anni (per impianti entrati in servizio o revisionati dopo l'aprile del 1999) e per 15 anni per impianti successivi al 31/12/2007 (norma in finanziaria 2008). I certificati verdi permettono alle imprese che producono energia da fonti convenzionali (petrolio, carbone, metano, eccetera) di rispettare la legge che obbliga ogni produttore o importatore di energia a usare fonti rinnovabili per il 2%.\nL'impresa produttrice di energia acquista, presso la borsa gestita dal Gestore dei Mercati Energetici (GME), i certificati verdi che le occorrono per raggiungere la soglia del 2% della propria produzione. La quota del 2% si incrementa ogni anno, dal 2004, di 0,35% punti percentuali. I certificati verdi possono essere accumulati e venduti successivamente, ad esempio quando il valore sia cresciuto a seguito della domanda di mercato. Nel 2005 il valore \u00e8 stato fissato dal mercato a 108,92 \u20ac/MWh al netto dell'IVA per 86.136 certificati verdi emessi per complessivi 4.308 GWh. Al 2006 con gli impianti certificati come fonti rinnovabili producevano 3.212 GWh di energia idroelettrica (35%), 2.440 GWh energia eolica (27%), 1.297 GWh con biomasse (14%), 943 GWh energia geotermica (10%), 745 GWh biogas (8%), 521 GWh con l'energia da rifiuti (6%) e 2,7 GWh energia solare.\nIl prezzo dei certificati verdi \u00e8 stato pari a circa 125 \u20ac/MWh nel 2006, valore a cui va aggiunto il prezzo di cessione dell'energia elettrica sul mercato (oltre 70 \u20ac/MWh), per un totale di circa 200 \u20ac/MWh. Dal 2009 il prezzo del certificato sommato a quello dell'energia elettrica ceduta sul mercato sar\u00e0 al massimo 180 \u20ac/MWh.\nIl risultato di questa politica \u00e8 la creazione di un mercato in cui alcuni possono vendere l'energia con maggiori margini di profitto rispetto ad altri, in modo da incentivare, almeno in teoria, modi di produzione dell'energia che dovrebbero contribuire a ridurre la quantit\u00e0 di gas-serra (anidride carbonica ed altri).\nIn altri termini lo scopo \u00e8 di utilizzare i meccanismi del libero mercato per incentivare determinati processi produttivi dell'energia, evitando un intervento diretto dello Stato, ma si manifestarono alcune distorsioni, vanificando in parte lo scopo primario di riduzione dei gas serra. Infatti a causa della normativa italiana che concedeva questi sussidi anche alle fonti cosiddette \"assimilate alle rinnovabili\" (definizione tutta italiana e senza riscontri in Europa) una gran parte dei fondi sono stati destinati in modo controverso anche ad attivit\u00e0 quali la combustione di scorie di raffineria, sanse ed all'incenerimento dei rifiuti.\nPoich\u00e9 tale incentivazione durer\u00e0 ancora molti anni, attualmente ci si trova nella situazione paradossale in cui ad esempio scarti di raffineria, per il cui smaltimento in tutto il mondo i produttori erano costretti ad accollarsi dei costi, in Italia vengono bruciati ricevendo anche dei finanziamenti. Successivamente un secondo decreto Bersani ha corretto (per il futuro) questo errore eliminando le \"assimilate\" e mantenendo unicamente il termine \"rinnovabili\".\nL'incentivazione, se diventa eccessiva \u2013 ad esempio perch\u00e9 nel frattempo il costo della tecnologia cala molto \u2013 pu\u00f2 provocare altre distorsioni, ad esempio nel caso dell'eolico. Nel caso dell'energia eolica, garantire dei margini di profitto pi\u00f9 alti comporta direttamente l'ampliamento delle aree del territorio nazionale dove \u00e8 conveniente installare un impianto eolico; l'incentivazione deve quindi essere calibrata sulla base del territorio che si vuole assegnare a questo settore, della produzione che si vuole raggiungere, dei costi che si vogliono sostenere, per evitare conseguenze indesiderabili, a partire dalla degradazione di territori o paesaggi di grande valore (molto diffusi in Italia), a danno del settore culturale e turistico, fino a vere e proprie forme di speculazione.\nD'altro canto, il meccanismo dei certificati verdi pu\u00f2 non essere sufficiente per incentivare fonti rinnovabili meno mature industrialmente, come il solare termodinamico, ed \u00e8 perci\u00f2 solo uno dei metodi da considerare per una politica di incentivazione equilibrata."}
{"id": "1053250", "revid": "22475", "url": "https://it.wikipedia.org/wiki?curid=1053250", "title": "Kallio", "text": "Kallio \u00e8 un quartiere di Helsinki, capitale della Finlandia.\nConta circa 18.000 abitanti (il 3% del totale della citt\u00e0), mentre la sua superficie copre un'area di 1,09 km2. La densit\u00e0 di popolazione \u00e8 circa cinque volte sopra la media di Helsinki.\nGran parte di Kallio \u00e8 stata costruita tra gli anni cinquanta e gli anni settanta. Storicamente \u00e8 stata un'area popolata dalla classe operaia. Nel corso degli anni \u00e8 diventato un quartiere popolato da studenti, giovani che lo abitano solo per pochi anni e persone anziane che vivono da sole, in una sorta di processo di gentrificazione. Gli appartamenti sono relativamente piccoli, meno di 100 m2, e gli affitti sono tendenzialmente pi\u00f9 bassi rispetto a zone pi\u00f9 centrali di Helsinki. Tuttavia stanno gradualmente aumentando in relazione alla crescente popolarit\u00e0 del quartiere.\nMolti artisti tra i pi\u00f9 famosi della Finlandia vivono a Kallio. Il quartiere ha, pi\u00f9 di ogni altra zona di Helsinki, una reputazione di area molto liberale e boh\u00e9mien. La popolazione \u00e8 molto eterogenea e c'\u00e8 una concentrazione di pub, sexy shop e strip club maggiore rispetto ad altri quartieri della citt\u00e0.\n\u00c8 collegato con la zona centrale con i tram 3B e 3T."}
{"id": "1053254", "revid": "125176164", "url": "https://it.wikipedia.org/wiki?curid=1053254", "title": "Leopoldo III d'Asburgo", "text": "Biografia.\nFiglio di Alberto II lo Sciancato, succedette nel 1365 al fratello Rodolfo IV d'Asburgo insieme all'altro fratello, Alberto III d'Asburgo. Ma i due fratelli non vollero regnare assieme, per cui nel 1379 divisero i possedimenti con il trattato di Neuberg, dando cos\u00ec origine alla linea albertina e alla linea leopoldina degli Asburgo. Alberto ebbe i territori dell'Austria, Leopoldo prese il Tirolo, la Stiria, la Carinzia, la Carniola, le marche sudorientali (odierna Slovenia e Istria), nonch\u00e9 quanto rimaneva delle terre asburgiche nella Germania meridionale ed in Svizzera.\nNel 1375 acquist\u00f2 dai Montfort la contea di Feldkirch, primo pezzo del Vorarlberg che poi, entro pochi decenni, sarebbe stato venduto tutto agli Asburgo. \nNel 1379 Leopoldo ottenne il titolo di duca di Stiria.\nNel 1381, al termine della guerra di Chioggia, i Veneziani furono costretti a consegnargli Treviso e i territori circostanti. Leopoldo si fregi\u00f2 dunque, utilizzandolo per la prima volta, del titolo di Marchese di Treviso (\"Marchionem totius patriae\"). Il principe continu\u00f2 ad utilizzarlo, ormai con valenza puramente onorifica, anche dopo la cessione della Marca al signore di Padova.\nNel 1381 Leopoldo III che era anche conte del Tirolo, confer\u00ec alla citt\u00e0 di Bolzano lo stemma (con i colori asburgici invertiti) e un importante privilegio comunale.\nNel 1382 Leopoldo III tramite il capitano del castello di Duino Ugo VI detto Ugone, a lui fedele, riesce a far votare al Consiglio Cittadino la resa della citt\u00e0 di Triesta sottoscrivendo un atto di dedizione al Ducato Austriaco. Volendo ampliare ulteriormente anche i possedimenti oltre il Vorarlberg, Leopoldo III ingaggi\u00f2 con gli Svizzeri una lunga guerra che fin\u00ec con la battaglia di Sempach, durante la quale egli stesso fu ucciso.\nDiscendenza.\nSpos\u00f2 Verde Visconti il 23 febbraio 1365 a Milano.\nLa coppia ebbe sei figli:\nAltre fonti riportano anche un sesto figlio:\nLa linea di successione si svilupp\u00f2 con Ernesto, suo figlio Federico III d'Asburgo, e poi con il figlio di questi Massimiliano I d'Asburgo."}
{"id": "1053255", "revid": "123698490", "url": "https://it.wikipedia.org/wiki?curid=1053255", "title": "Giampiero Cicci\u00f2", "text": "Biografia.\nStudia recitazione presso la Bottega Teatrale di Firenze diretta da Vittorio Gassman con la regia del quale nel 1988 debutta in teatro con \"La canzone degli F.P. e degli I.M\" di Elsa Morante.\nNel 1989 su Raitre, Dipartimento scuola educazione, \u00e8 tra gli attori del programma in sei puntate sui metodi di recitazione della Bottega teatrale di Firenze: \"Lezioni di Teatro\" scritto e condotto da Vittorio Gassman.\nNel 1991 inizia un sodalizio artistico con Giancarlo Cobelli, con la cui direzione rappresenta lavori del teatro classico e moderno.\n\u00c8 infatti diretto da Cobelli in \"Un patriota per me\" di John Osborne (1991) nel ruolo di Ferdy, \"Andrea o i ricongiunti\" di Hugo von Hofmannsthal (1992) nel ruolo di Zorzi, \"Troilo e Cressida\" di William Shakespeare (1993) nel ruolo di Pandaro, \"Edoardo II\" di Christopher Marlowe (1994) nel ruolo di Baldok, \"Illusion comique\" di Pierre Corneille (1995) nel ruolo di Adrasto, \"Re Giovanni\" di William Shakespeare (1999) nel ruolo del Cardinale Pandolfo.\nIn Francia, nel teatro Ath\u00e9n\u00e9e-Louis Jouvet di Parigi, diretto da Walter Pagliaro \u00e8 tra gli interpreti principali de \"Gli attori in buonafede\" di Marivaux (1989).\nIn Germania, nel 2006 diretto da Federico Tiezzi, accanto a Chiara Muti (Antigone) e Sandro Lombardi (Creonte), \u00e8 in \"Antigone di Sofocle\" di Bertolt Brecht (nel ruolo di Tiresia) nell'ambito del BrechtFest di Berlino che si tiene nel teatro Berliner Ensemble fondato dallo stesso Brecht.\nHa inoltre lavorato con Alvaro Piccardi (\"Agamennone\" di Eschilo: 1989); Federico Tiezzi (\"Porcile\" di Pier Paolo Pasolini: 1994, \"Dialoghi e monologhi\" da Giacomo Leopardi: 1998); Giorgio Barberio Corsetti (\"La compagnia degli uomini\" di Edward Bond: 2003); Ninni Bruschetta (\"Giulio Cesare\" di William Shakespeare: 1999 nel ruolo di Bruto); Luciano Melchionna (\"Pausa\" di Luciano Melchionna: 2001, \"Sterminio\" di Werner Schwab: 2002; \"La disfatta\" di Gianni Guardigli: 2003); Gianni Guardigli (\"Giovanna d'Arco di Borgovecchio\" di Guardigli: 2003); Francesco Saponaro (\"Il petrolio\" drammaturgia di Antonio Marfella: 2007).\nDebutta come regista nel 1996 al Teatro Politecnico di Roma con la tragicommedia da lui scritta \"La favola della pelle e della rosa\". Tra gli interpreti: Luciano Melchionna, Celeste Brancato, Salvatore Palombi.\nNel 1998 per il Circuito del Mito diretto da Franco Zeffirelli allestisce \"Il Siciliano\" di Moli\u00e8re con Gilberto Idonea, Emanuela Muni, Donatella Finocchiaro, Annibale Pavone, David Coco, Giuseppe Castiglia.\nPer il festival Taormina Arte, diretto da Giorgio Albertazzi, mette in scena \"La sposa di Messina\" di Friedrich Schiller (1999), \"Gl'innamorati\" di Carlo Goldoni (2001), \"Senso\" di Luca De Bei con Maria Paiato (2002)\nNel 2003 \u00e8 in scena con Andrea Camilleri ideatore di uno spettacolo ispirato a La lupa di Giovanni Verga: una messinscena che univa letteratura, musica operistica e danza.\nNel 2007 mette in scena \"Lo stato d'assedio\" di Albert Camus per poi affrontare negli anni successivi \"Giovanna d'Arco di Borgovecchio\" di Gianni Guardigli.\nNel 2009 mette in scena \"Perthus\" di Jean-Marie Besset con Massimo De Rossi, Annibale Pavone, Francesco Borchi e Matteo Romoli.\nNel 2011 firma la regia del musical \"Salvatore Giuliano\" di Dino Scuderi con Giampiero Ingrassia e Barbara Cola nel ruolo dei protagonisti.\nNello stesso anno mette in scena \"I miei occhi cambieranno\" monologo interpretato da Federica De Cola (tratto dall'ultimo testo di Celeste Brancato).\nDiretto da Ninni Bruschetta, nel 2012, \u00e8 Vassili ne \"L'ufficio\" scritto da Giacomo Ciarrapico e Mattia Torre (gli autori della serie tv \"Boris\").\nNell'estate del 2013 scrive e firma la regia del cortometraggio \"Rashid\", ispirato a un fatto realmente accaduto. Tra gli interpreti: Federica De Cola e Gabriele Greco. Nel 2014 il corto vince tre premi al MareFestival di Salina dedicato a Massimo Troisi: premiati il regista di \"Rashid\" Giampiero Cicci\u00f2, il protagonista Luigi Cirillo e l'attore non protagonista Gabriele Greco.\nNell'aprile 2015, prodotto dal Teatro Vittorio Emanuele II di Messina, mette in scena un proprio testo, \"Lei e lei\", ed \u00e8 regista e interprete dello spettacolo accanto a Federica De Cola.\nNel marzo del 2016 scrive e firma la regia di \"Costano cari gli dei\", testo ispirato al \"De Profundis\" di Oscar Wilde. Protagonista dello spettacolo \u00e8 Marco Rea.\nSempre nel 2016, accanto a Lino Guanciale, \u00e8 tra i protagonisti di \"Ragazzi di vita\" con la regia di Massimo Popolizio. Tratto dal romanzo di Pier Paolo Pasolini, lo spettacolo, prodotto dal \"Teatro di Roma\", ha debuttato in prima nazionale al Teatro Argentina il 26 ottobre.\nDal 2017 cura la direzione artistica del Festival inDivenire e presiede le giurie delle sezioni di prosa e danza del Premio inDivenire (evento centrale della manifestazione) che si svolge al Teatro Spazio Diamante di Roma..\nNel luglio del 2021 \u00e8 in scena nel Teatro Grande (Pompei) con \"Il Purgatorio - La notte lava la mente\" di Mario Luzi con la regia di Federico Tiezzi. Nel doppio ruolo di Nino Visconti e Forese Donati.\nIl 22 ottobre 2021 in prima nazionale debutta al Teatro Vittorio Emanuele II (Messina) con Molto rumore per nulla di Shakespeare curando la regia, la traduzione e il libero adattamento. Protagonista della messinscena \u00e8 Federica De Cola. Le musiche originali sono di Dino Scuderi. "}
{"id": "1053271", "revid": "144796", "url": "https://it.wikipedia.org/wiki?curid=1053271", "title": "Pietro Bernasconi", "text": ""}
{"id": "1053274", "revid": "669954", "url": "https://it.wikipedia.org/wiki?curid=1053274", "title": "InfoCamere", "text": "InfoCamere S.C.p.A. \u00e8 la societ\u00e0 consortile di informatica delle Camere di Commercio Italiane. Ha realizzato e gestisce il sistema telematico nazionale che collega tra loro tutte le Camere di Commercio e le loro 300 sedi distaccate. Sua funzione istituzionale \u00e8 anche la gestione e divulgazione del patrimonio informativo camerale, con particolare riferimento alle informazioni derivanti dal Registro delle imprese.\nNata inizialmente come \"Cerved\" (Centro Regionale Veneto Elaborazione Dati) \u00e8 stata fondata nel dicembre del 1974 a Padova dal Professor Mario Volpato, allora Presidente della Camera di Commercio di Padova e Professore di Calcolo delle probabilit\u00e0 all'Universit\u00e0 di Padova. Ha la sua sede legale a Roma, mentre la sede operativa si trova tutt'oggi a Padova. Altre sedi distaccate sono presenti a Milano e Bari.\nAttivit\u00e0.\nLe banche dati camerali sono rese disponibili direttamente a imprese, pubbliche amministrazioni, professionisti e cittadini tramite il portale delle Camere di Commercio (sempre realizzato dalla societ\u00e0). Inoltre, sulla base di un contratto di distribuzione sottoscritto con InfoCamere, si pu\u00f2 accedere a queste informazioni anche attraverso operatori professionali attivi nel mercato delle informazioni commerciali e del recupero crediti.\nLa societ\u00e0 fornisce alle pubbliche amministrazioni italiane l'accesso al registro delle imprese, assicurando loro l'accessibilit\u00e0 dei dati senza oneri, secondo quanto stabilito dall'art. 50 del codice dell'amministrazione digitale, salvo quelli per la fornitura telematica e i servizi a valore aggiunto. Tramite il sito del Registro delle imprese si pu\u00f2 accedere agli strumenti per lo svolgimento delle pratiche telematiche, tra cui la Comunicazione Unica per l'attivit\u00e0 d'impresa, valida anche per Agenzia delle Entrate, INPS, INAIL e Albo Artigiani. Il Registro Imprese \u00e8 inoltre uno strumento di trasparenza amministrativa che fornisce un contributo importante nella lotta contro la criminalit\u00e0 economica. InfoCamere ha infatti sviluppato per le autorit\u00e0 investigative alcuni servizi che, in questa direzione, consentono analisi mirate per monitorare fenomeni anomali.\nInfoCamere ha realizzato, per conto delle Camere di Commercio, l'infrastruttura tecnologica che garantisce il corretto funzionamento degli Sportelli Unici per le Attivit\u00e0 Produttive, in particolare il portale di \"Impresa in un giorno\". Tra le realizzazioni di InfoCamere per il Sistema camerale vi \u00e8 anche la procedura informatica che consente di gestire il servizio di conciliazione online (Concilia Camera). InfoCamere \u00e8 inoltre l'Autorit\u00e0 di Certificazione Nazionale che rilascia i certificati digitali delle Carte Tachigrafiche.\nLe infrastrutture informatiche.\nLa societ\u00e0 si \u00e8 dotata di un sistema di gestione per garantire la sicurezza informatica dei dati raccolti certificato secondo lo standard ISO/IEC 27001, avendo conseguito nel 2012 la prima certificazione di conformit\u00e0 ISO/IEC 27001:2005 e a marzo 2015 la ricertificazione secondo la nuova versione ISO/IEC 27001: 2013."}
{"id": "1053276", "revid": "1543377", "url": "https://it.wikipedia.org/wiki?curid=1053276", "title": "Autoritratto (Picasso 1901)", "text": "Autoritratto \u00e8 un olio su tela (80x60 cm) realizzato nel 1901 dal pittore spagnolo Pablo Picasso; ora conservato nel Mus\u00e9e National Picasso di Parigi.\nIl quadro risale al \"Periodo blu\" dell'artista, che durer\u00e0 fino al 1904.\nPicasso si ritrae avvolto in un cappotto blu, dal quale esce solo il suo volto, che esprime la tristezza e la depressione che lo avevano colpito in quegli anni."}
{"id": "1053279", "revid": "89688", "url": "https://it.wikipedia.org/wiki?curid=1053279", "title": "La parata del circo", "text": "La parata del circo (\"Parade de cirque\") \u00e8 un olio su tela realizzato nel 1888 dal pittore francese Georges-Pierre Seurat. \u00c8 conservato nel Metropolitan Museum of Art di New York. Probabilmente l'opera rappresenta la parata del Circo Corvi, svoltasi nella primavera del 1887.\nBench\u00e9 non godette di un successo iniziale, l'opera venne rivalutata nel tempo ed \u00e8 oggi considerata di grande importanza per la nascita di stili pittorici successivi come cubismo e futurismo e per altre espressioni artistiche come il balletto \"Parade\".\nL'opera.\n\"La parata del circo\" fu la prima opera di Seurat ispirata al mondo circense, che lui amava molto e dal quale prese spunto per diverse opere successive, come ad esempio \"Il circo\". Il successo del quadro, esposto al Salon des Ind\u00e9pendants, fu modesto e Seurat stesso non lo consider\u00f2 mai come uno dei suoi lavori meglio riusciti.\nLa composizione del dipinto \u00e8 inusualmente regolare in confronto agli altri dipinti di Seurat. Il pittore us\u00f2 in questo caso una tela in rapporto 1:1,5 divisa in 24 quadrati regolari, quattro sul lato corto e sei sul lato lungo. gli assi verticali e orizzontali definiti da questi quadrati generano le linee compositrici del dipinto e la disposizione dei personaggi, con un musicante esattamente al centro, l'orchestra a sinistra, altre figure a destra e il pubblico sotto, descritto da una fila di sagome di teste che indossano dei cappelli.\nOltre a seguire i principi del divisionismo, Seurat si avvicina alle teorie di Charles Henry, dunque seguendo i criteri di direzione, per i quali alle linee corrispondono delle determinate implicazioni emotive, imposta una sorta di piano cartesiano in una struttura a scacchiera. L'immagine \u00e8 come bloccata nel tempo, Seurat compie una riduzione minima del rapporto forma-contenuto e la forma prende il sopravvento. Inoltre si ritorna ad un'iconicit\u00e0 dell'insieme, dove le immagini sono prive di volume ed il soggetto \u00e8 stilizzato."}
{"id": "1053290", "revid": "767487", "url": "https://it.wikipedia.org/wiki?curid=1053290", "title": "Kimberly Goss", "text": "Biografia.\nNacque il 15 febbraio 1978 a Los Angeles (California), da padre sudcoreano e madre tedesco-statunitense. Kimberly era appassionata sin da piccola per la musica, passione che le trasmise la madre, una cantante jazz. All'et\u00e0 di un anno, la sua famiglia si spost\u00f2 in Giappone, per motivi di lavoro della madre, e si trasferirono a Kawasaki, vicino a Tokyo. Dopo un anno si stabilirono a Chicago (citt\u00e0 d'origine della madre), dove Goss pass\u00f2 gran parte della sua infanzia.\nA 16 anni, Kimberly Goss visse tra Norvegia e Svezia, cantando in un gruppo chiamato Avernus e lavorando come giornalista musicale, intervistando gruppi black metal come Emperor, Darkthrone, Mayhem e Bathory. In seguito suon\u00f2 le tastiere nei gruppi Ancient e Therion, suonando anche nel tour dei Dimmu Borgir del disco \"Enthrone Darkness Triumphant\". Altri gruppi con cui ha partecipato a varie tourn\u00e9e sono Dark Funeral, Bal-Sagoth, Amorphis, Sentenced, Krisiun, My Dying Bride e In Flames.\nAssieme al chitarrista degli In Flames, Jesper Str\u00f6mblad, nell'agosto 1997 diede vita ai Sinergy, in cui si aggiunse anche Alexi Laiho dei Children of Bodom. Con Laiho, Kimberly ebbe anche una relazione e si sposarono, ma in seguito arrivarono al divorzio nel 2004.\nI Sinergy vennero apprezzati anche in Giappone, tant'\u00e8 che Kimberly venne anche contattata come redattrice per la rivista metal nipponica \"Burrn!\". La cantante ha anche partecipato alla composizione di alcuni brani per i Children of Bodom e come ospite cantando pezzi per i Warmen, Eternal Tears of Sorrow e Kyl\u00e4hullut."}
{"id": "1053294", "revid": "1978958", "url": "https://it.wikipedia.org/wiki?curid=1053294", "title": "Lo Chahut", "text": "Lo Chahut \u00e8 un olio su tela realizzato tra il 1889 ed il 1890 dal pittore francese Georges-Pierre Seurat. Il dipinto \u00e8 conservato nel Museo Kr\u00f6ller-M\u00fcller di Otterlo.\nDescrizione e storia.\nLo Chahut era un ballo, simile al can-can, molto di moda sul finire dell'Ottocento nei locali parigini.\nIl dipinto trae ispirazione da una poesia di Jean Ajalbert (Lo Chahut - 1890) secondo cui il ballo in questione suscita volutt\u00e0 nei consumatori.\nLa composizione comprende, oltre ai ballerini, un suonatore di contrabbasso posto in primo piano, a destra uno spettatore con un sorriso lascivo ammaliato dal ballo e a sinistra un accenno di orchestra.\nNel dipinto \u00e8 evidente l'assunzione della teoria delle linee di derivazione supervilliana: le gambe del corpo di ballo, inibitorie perch\u00e9 disegnano una linea discendente dall'alto a sinistra verso il basso a destra, contrastano con le linee dinamogene della pedana a \"V\" e con quelle dei fiocchi allacciati sulle spalle delle ballerine.\nRisulta evidente un altro elemento che Seurat desume dallo scrittore e artista olandese David Pi\u00e8rre Giottino Humbert de Superville: la teoria dei punti estetici che si caratterizza come ripresa del linguaggio classico (in particolare ellenistico) secondo cui gli occhi e le bocche arcuate verso l'alto conferiscono dinamicit\u00e0 all'opera.\nLa spazialit\u00e0 viene condotta dall'artista tramite piani paralleli diversamente illuminati: nella parte alta e destra del dipinto, alcune lampade a gas esaltano il ballo lasciando in ombra il suonatore di contrabbasso ed il pubblico.\nIl pittore realizza l'opera tenendo conto della proporzione aurea.\nCollegamenti esterni.\nSito ufficiale del Rijksmuseum Kr\u00f6ller-M\u00fcller Museum."}
{"id": "1053300", "revid": "1305772", "url": "https://it.wikipedia.org/wiki?curid=1053300", "title": "Ritratto di Benet Soler", "text": "Ritratto di Benet Soler \u00e8 un olio su tela realizzato nel 1903 dal pittore spagnolo Pablo Picasso. L'opera misura cm 100x70.&lt;br&gt;\n\u00c8 conservata al Museo dell'Ermitage di San Pietroburgo.\nIl soggetto ritratto \u00e8 Benet Soler, uno degli amici barcellonesi del pittore.\nL'atmosfera della tela \u00e8 cupa e il protagonista presenta un'espressione assente e malinconica."}
{"id": "1053303", "revid": "2090152", "url": "https://it.wikipedia.org/wiki?curid=1053303", "title": "Le due sorelle (Picasso)", "text": "Le due sorelle o L'incontro \u00e8 un dipinto a olio su tela (152x100 cm) realizzato nel 1902 dal pittore spagnolo Pablo Picasso appartenente alle opere del periodo blu.\n\u00c8 conservato nel Museo dell'Ermitage di San Pietroburgo.\nQuesta tela \u00e8 stata realizzata nell'estate del 1902 a Barcellona, in seguito agli studi eseguiti presso il carcere femminile di \"Saint-Lazare\", durante il soggiorno parigino. Numerosi sono i disegni preparatori che precedettero l'esecuzione di questo dipinto. \nIl quadro rappresenta due donne, una prostituta e la madre, secondo le intenzioni dell'artista. Il titolo deriva da un errore dell'amico Sabart\u00e8s, che trascrisse \"soeur\" (sorella) al posto di \"m\u00e8re\" (madre).\nLa figura a destra tiene in braccio un bambino: questo particolare rimanda alle \"Visitazioni\", in particolare a quella di El Greco.\nAlcuni critici, come riportato da Richardson, interpretano l'opera come allegoria di \"amore sacro e amore profano\"."}
{"id": "1053307", "revid": "22356", "url": "https://it.wikipedia.org/wiki?curid=1053307", "title": "Sfenacodontide", "text": ""}
{"id": "1053315", "revid": "36426", "url": "https://it.wikipedia.org/wiki?curid=1053315", "title": "Ratto delle Sabine (statua)", "text": ""}
{"id": "1053320", "revid": "599013", "url": "https://it.wikipedia.org/wiki?curid=1053320", "title": "Markus Weissenberger", "text": ""}
{"id": "1053325", "revid": "8022250", "url": "https://it.wikipedia.org/wiki?curid=1053325", "title": "Markus Wei\u00dfenberger", "text": ""}
{"id": "1053344", "revid": "968255", "url": "https://it.wikipedia.org/wiki?curid=1053344", "title": "John D'Aquino", "text": "Biografia.\nHa fatto numerose apparizioni in serie televisive quali \"Baywatch\", \"Matlock\", \"Melrose Place\", \"La signora in giallo\", \"Seinfeld\", \"Sliders\", \"Quantum Leap\", \"Xena\", \"Cold Case\" e molti altri. Ha avuto inoltre importanti ruoli nelle serie \"3rd Rock from the Sun\", \"JAG - Avvocati in divisa\" e \"That's My Bush!\" di Comedy Central.\nTra il 2007 e il 2008 \u00e8 stato protagonista nella serie \"Cory alla Casa Bianca\" nei panni del Presidente degli Stati Uniti Richard Martinez.\nSuccessivamente, ha avuto una piccola parte nel 2011 nella serie \"A tutto ritmo\" nei panni del padre spagnolo di Dina, la fidanzata di Deuce."}
{"id": "1053345", "revid": "663182", "url": "https://it.wikipedia.org/wiki?curid=1053345", "title": "Jonathan Kaplan (regista)", "text": "Biografia.\nCandidato due volte all'orso d'oro al Festival di Berlino per \"Sotto accusa\" (1988) e per \"Due sconosciuti, un destino\" (1992). Ha avuto anche tre candidature agli Emmy Awards per la famosa serie televisiva \"E.R. - Medici in prima linea\".\nHa diretto inoltre due video musicali per Rod Stewart: \"Infatuation\" (1984) e \"Lost In You\" (1988)."}
{"id": "1053356", "revid": "122836364", "url": "https://it.wikipedia.org/wiki?curid=1053356", "title": "Amore a prima vista", "text": "Lamore a prima vista (o amore al primo sguardo) \u00e8 un sentimento di passione romantica che si sviluppa fra perfetti estranei al loro primo incontro. L'espressione pu\u00f2 essere usata con diverse sfumature di significato; per esempio, pu\u00f2 indicare un'attrazione sessuale particolarmente intensa, un'infatuazione, un innamoramento o altri gradi di coinvolgimento sentimentale. Inoltre, pu\u00f2 indicare un sentimento reciproco o unilaterale, in cui una persona si \"innamora a prima vista\" di un'altra che non ricambia o addirittura non \u00e8 consapevole della presenza (e dello sguardo) dell'innamorato.\nCome il concetto del vero amore o dell'anima gemella, l'amore a prima vista pu\u00f2 essere inteso come un \"mito\" dell'amore romantico, e come qualcosa alla cui esistenza si pu\u00f2 credere o non credere.\nConcezione greco-romana.\nGli autori della classicit\u00e0 (esemplificati dall'Ars Amandi di Ovidio, dal Leucippe e Clitofone di Achille Tazio o dalla passione di Didone per Enea nell'Eneide di Virgilio) spiegarono il fenomeno dell'\"amore a prima vista\" con un elaborato schema metaforico (talvolta mitologico) e psicologico: la bellissima immagine dell'oggetto amato (in particolare la vista dei suoi occhi) che assomiglia a dardi che, nel caso arrivino all'amante, lo trafiggerebbero, lo ferirebbero e lo sopraffarrebbero di desiderio e passione. Nel caso in cui l'oggetto del desiderio fosse crudele e disinteressato, la passione porterebbe l'amante in uno stato di depressione, causando lamento e malattia. Occasionalmente l'oggetto amato, a causa della sua sublime belt\u00e0, \u00e8 dipinto come un inconsapevole trappola per amanti (la loro bellezza \u00e8 una \"divina maledizione\" che ispira gli uomini la tentazione di rapirlo o, addirittura, di violentarlo).\nL'immagine dei dardi \u00e8 stata in genere rappresentata attraverso la figura mitologica di Cupido. Lo sguardo di una donna bellissima \u00e8 paragonato alla vista del basilisco. Storie in cui ignari uomini colgono una nuda Diana cacciatrice o talvolta, Venere, si concludono con simili devastazioni (come nel mito di Atteone).\nL'immagine della ferita causata da una freccia \u00e8 qualche volta usata per creare ossimori e antitesi retoriche. Ad esempio nel caso delle immagini, ispirate dalla classicit\u00e0, di \"If love's a sweet passion\" dalla \"Fairy Queen\" di Henry Purcell.\nL'amore a prima vista nella letteratura.\nIl topos degli occhi dell'amante e i danni dell'amore a prima vista erano frequentemente presi in prestito dall'immaginario pittorico del Medioevo occidentale, del Rinascimento e del Barocco."}
{"id": "1053359", "revid": "1149807", "url": "https://it.wikipedia.org/wiki?curid=1053359", "title": "Madison Pettis", "text": "\u00c8 apparsa nella serie televisiva \"Cory alla Casa Bianca\" interpretando Sophie. Nel 2007 interpret\u00f2 la parte di Kelly Peyton in un film della Disney intitolato \"Cambio di gioco\" con Dwayne Johnson, un uomo che scopre di avere una figlia di otto anni.\nBiografia.\nMadison \u00e8 nata il 22 luglio 1998 ad Arlington, Texas da Michelle e Steven Pettis. Ha un fratello maggiore, Steven Pettis Jr arruolato nell'esercito Statunitense.\nCarriera.\nMadison ha fatto il primo passo nel mondo dello spettacolo grazie ad una piccola partecipazione in Barney &amp; Friends. Ebbe altre piccole parti nei telefilm Hannah Montana, 4400 e Jericho. Nel 2007 \u00e8 diventata co-protagonista del telefilm Cory alla Casa Bianca interpretando Sophie, la figlia di otto anni del Presidente degli Stati Uniti d'America. Insieme a Dwayne Johnson divent\u00f2 protagonista del film\n\"Cambio di gioco\". Nel 2008 divent\u00f2 co-protagonista del film \"Free Style\" e di Mostly Ghostly. Diede anche la voce a due personaggi dei telefilm Special Agent Oso e Horton Hears a Who!. Sempre nel 2008 ottiene una parte nel film \"Sette anime\" con Will Smith. Nel 2010 ottiene una parte nel film \"Zampa e la magia del Natale\", recitando il ruolo di Wil. Dal 2011 interpreta il ruolo di Allie Brookes nella sitcom canadese \"Life with Boys\". Ha quindi iniziato a lavorare con Disney XD nella serie Lab Rats. Il 19 ottobre 2014 ha confermato, sul suo profilo di Facebook, la sua partecipazione nel cast della serie TV \"The Fosters\".\nDoppiatrici italiane.\nDa doppiatrice \u00e8 sostituita da:"}
{"id": "1053365", "revid": "3115", "url": "https://it.wikipedia.org/wiki?curid=1053365", "title": "Arrampicata su albero", "text": "L'arrampicata su albero (in inglese \"tree climbing\") \u00e8 una tecnica di arrampicata che consente di accedere alla chioma dell'albero e muoversi, in sicurezza passando da un ramo all'altro imbragati al suo interno. La tecnica \u00e8 nata negli USA e, in seguito, si \u00e8 diffusa anche in Europa.\nLa tecnica.\nLa tecnica dell'arrampicata su albero \u00e8 principalmente impiegata per eseguire operazioni di potatura, abbattimento, consolidamento o ancoraggio di piante d'alto e medio fusto. \nL'operatore \u00e8 vincolato, per mezzo di un'imbracatura ad una corda doppia ancorata alla pianta stessa quanto pi\u00f9 in alto possibile.\nQuesta tecnica consente di eseguire gli interventi dall'interno della chioma arrivando, cos\u00ec, dove gli operatori su piattaforme elevatrici ed autogr\u00f9 non possono arrivare e avendo la possibilit\u00e0 di operare i tagli, a mano o con il supporto di motoseghe, nel punto esatto.\nL'arrampicata su albero utilizza tecniche di movimentazione su corda per permettere di muoversi sia verticalmente (risalita e discesa) che orizzontalmente (movimentazione in chioma).\nLe corde vengono installate da terra mediante il lancio di appositi sacchetti da lancio dal peso oscillante fra i 250 ed i 400 grammi, questi \"pesetti\" vengono lanciati a mano o mediante fionde di grosse dimensioni, vengono collegati ad un cordino (o sagolino) di piccolo diametro, a questo poi viene annodata la corda che servir\u00e0 per la movimentazione dell'operatore.\nL'arrampicata su albero, oltre ad un metodo di lavoro (normato dal D.Lgs 81/08 art. 116) \u00e8 anche una disciplina sportiva, della quale si svolgono regolarmente campionati nazionali ed internazionali.\nIn Italia, dove venne introdotto come tecnica di lavoro nei primi anni ottanta, il campionato nazionale si tiene dal 1995."}
{"id": "1053367", "revid": "117575044", "url": "https://it.wikipedia.org/wiki?curid=1053367", "title": "Lisa Arch", "text": ""}
{"id": "1053368", "revid": "80590762", "url": "https://it.wikipedia.org/wiki?curid=1053368", "title": "Contapersone", "text": "Il Contapersone \u00e8 un congegno meccanico o elettronico adibito alla conta di persone.\nEsistono differenti tipologie di sistemi contapersone per monitorare le presenze nei luoghi aperti al pubblico; a seconda del tipo di tecnologia utilizzata si ha una differente affidabilit\u00e0 nella rilevazione del dato. Un semplice esempio di contapersone \u00e8 il tornello che consentendo il transito ad una sola persona per volta, permette di conoscere il numero di transiti dal numero di rotazioni effettuate.\nIn periodi recenti le nuove tecnologie hanno contribuito a migliorare significativamente l'attendibilit\u00e0 del conteggio anche in presenza di situazioni critiche come l'elevato traffico di persone che spesso \u00e8 causa di errori (percentualmente rilevanti).\nEsistono sostanzialmente due tecnologie di conteggio persone: l'utilizzo di telecamere che inquadrano la \"finestra\" utile al conteggio delle persone e l'utilizzo di sensori, tipicamente a barriera fotoelettrica che intercettano il flusso dei visitatori.\nEsistono anche sensori molto specialistici utilizzanti tecnologie laser che si comportano come degli scanner o di pressione posizionati sotto a tappeti, in grado di intercettare in modo bidirezionale il flusso delle persone conteggiando chi entra e chi esce con margini di errore molto bassi.\nL'ultimo ritrovato tecnologico \u00e8 rappresentato dalla telecamera 3D (Contapersone 3D) che definisce il nuovo gold standard per l'accuratezza in quanto utilizza la terza dimensione per la rilevazione del traffico di soggetti.\nLe applicazioni tipiche dei sistemi contapersone si hanno nei centri commerciali, nei musei, nelle piscine, nelle stazioni e negli aeroporti.\nLa necessit\u00e0 di contare le persone scaturisce da esigenze di marketing (numero di affluenze in un dato periodo), sicurezza (grado di affollamento in caso di evacuazione d'emergenza), climatizzazione (controllo della qualit\u00e0 dell'aria negli ambienti in funzione dell'affollamento)."}
{"id": "1053369", "revid": "599013", "url": "https://it.wikipedia.org/wiki?curid=1053369", "title": "Andr\u00e9 Bloch (matematico)", "text": "Si \u00e8 occupato di analisi complessa, teoria delle funzioni, geometria, teoria dei numeri, equazioni algebriche e cinematica.\nBiografia.\nCresciuto in una famiglia ebrea di origine alsaziana, con un padre orologiaio e una madre psicologicamente fragile, fu un giovane di notevole intelligenza. Bloch fu ammesso tra i primi sia all'\u00c9cole normale sup\u00e9rieure che al Politecnico, optando poi per il secondo.\nIl 17 novembre 1917 il luogotenente Bloch uccise a colpi di arma da fuoco suo fratello Georges, suo zio Charles Didisheim e sua zia Linda. Poi, si accan\u00ec sui loro corpi, massacrandoli a coltellate. In seguito all'atroce misfatto, venne incarcerato nella prigione del Cherche-Midi e successivamente fu ricoverato nell'Ospizio di Charenton dove rimase internato per trentun anni, continuando a produrre una gran mole di lavori.\nTra i suoi corrispondenti, ci furono Hadamard, Mittag-Leffler, P\u00f3lya and Henri Cartan.\nRicevette il \"Premio Becquerel\" poco prima della sua morte.\nCon il suo nome \u00e8 noto il teorema di Bloch, sulle funzioni olomorfe."}
{"id": "1053371", "revid": "968255", "url": "https://it.wikipedia.org/wiki?curid=1053371", "title": "Effetto Mpemba", "text": "L'effetto Mpemba \u00e8 il fenomeno fisico per cui, esposta alla stessa temperatura esterna, una stessa quantit\u00e0 di acqua calda solidifica prima di quella fredda.\nL'effetto era gi\u00e0 noto nell'antichit\u00e0, essendo stato descritto nella sua \"Meteorologica\" da Aristotele nel IV secolo a.C.; tuttavia \u00e8 tornato oggetto di studio solo a partire dal 1969, quando lo studente tanzaniano Erasto Mpemba, da cui prende il nome, lo ha riscoperto per caso.\nNon \u00e8 ancora stata trovata una spiegazione soddisfacente per il fenomeno; un revisore del Physics World ha scritto: \u00abSebbene l'effetto Mpemba sia reale, non \u00e8 chiaro se la spiegazione sia banale o illuminante.\u00bb.\nStoria.\nLa prima descrizione dell'effetto Mpemba \u00e8 stata fornita da Aristotele, osservando gli abitanti del Ponto quando andavano a pescare nei laghi ghiacciati: versavano dell'acqua tiepida intorno alle canne per formare del ghiaccio da utilizzare come piombo. Allora intu\u00ec che riscaldando l'acqua si contribuisce al suo congelamento rapido in base all'antiperastasi: \"il presunto aumento dell'intensit\u00e0 di una qualit\u00e0 come risultato dell'essere circondati dalla sua qualit\u00e0 contraria\".\nTra i primi scienziati moderni, Francesco Bacone not\u00f2 che\nCartesio, riferendosi alla sua teoria del vortice, scrisse nel suo \"Discorso sul metodo\" che \nNel 1775 lo scienziato scozzese Joseph Black studi\u00f2 un caso particolare di questo fenomeno, confrontando l'acqua precedentemente bollita con l'acqua non bollita: l'acqua precedentemente bollita si congelava pi\u00f9 rapidamente durante l'evaporazione controllata. Ha discusso l'influenza dell'agitazione sui risultati dell'esperimento, notando che agitando l'acqua non bollita ha portato al congelamento della stessa allo stesso tempo dell'acqua precedentemente bollita, e ha anche notato che agitando l'acqua non bollita molto fredda ha portato al congelamento immediato. Joseph Black ha poi discusso la descrizione di Fahrenheit del superraffreddamento dell'acqua (anche se il termine superraffreddamento non era stato poi coniato all'epoca), sostenendo, in termini moderni, che l'acqua precedentemente bollita non poteva essere cos\u00ec facilmente superraffreddata. \nNel 1963 Erasto Mpemba, uno studente di terza media della citt\u00e0 di Magamba, in Tanzania, osserv\u00f2 il fenomeno mentre preparava il gelato a scuola. Rimasto indietro rispetto ai suoi compagni, inser\u00ec gli ingredienti nel congelatore quando erano ancora caldi: dopo un'ora e mezza circa la sua preparazione era gi\u00e0 congelata, contrariamente a quelle dei suoi compagni che avevano fatto raffreddare gli ingredienti.\nIn seguito Mpemba frequent\u00f2 la scuola superiore di Iringa. Un giorno, nel 1969, il preside invit\u00f2 il professor Denis Osborne dell'universit\u00e0 di Dar es Salaam a tenere una lezione di fisica. Al termine della lezione, Mpemba chiese al professore: \"Se si prendono due contenitori simili con volumi uguali di acqua, uno a 35\u00a0\u00b0C e l'altro a 100\u00a0\u00b0C, e li si mettono in un congelatore, quello che era a 100\u00a0\u00b0C si congela per primo, perch\u00e9?\". Osborne prov\u00f2 l'esperimento a casa e not\u00f2 che l'osservazione di Mpemba era corretta. Dopo una costernazione iniziale, Osborne ha sperimentato la questione sul posto di lavoro e ha confermato la scoperta di Mpemba. Pubblicarono insieme i risultati della scoperta nel 1969.\nPossibili spiegazioni.\nSono state proposte molte teorie per giustificare questo comportamento controintuitivo. Fattori certamente significativi sono:\nBisogna tenere in conto che il congelamento \u00e8 un fenomeno complesso che non si limita alla mera \"cessione\" di calore al corpo pi\u00f9 freddo ma necessita del passaggio degli atomi e/o delle molecole del liquido dalla forma liquida a quella cristallina. Questo implica che, per il passaggio allo stato solido, gli atomi del liquido non siano unicamente soggetti ad una cessione di energia verso l'ambiente, ma che debbano anche assumere il corretto allineamento tipico della forma cristallina del solido che vanno a formare. Alcune sostanze allo stato liquido, come ad esempio il vetro, il quale, nonostante la sua apparenza solida, \u00e8 in realt\u00e0 un liquido altamente viscoso e quindi tale da sembrare solido, non riescono a cristallizzare a causa della viscosit\u00e0 che ne intrappola le molecole impedendo a queste di assumere il corretto allineamento. Questo induce a pensare che, sebbene le motivazioni di cui sopra sembrino sufficienti a spiegare il fenomeno, di fatto una spiegazione completa deve considerare la forma cristallina della sostanza e i vari fenomeni chimici di scambio energetico ed entropico a livello atomico e/o molecolare.\nVi sono altri effetti secondari, come il precipitare di soluti, che contribuiscono all'effetto quando non si utilizzi semplice acqua ma soluzioni. Tuttavia l'effetto riscontrato da Mpemba nel congelamento di un preparato per il gelato \u00e8 stato studiato soprattutto con semplice acqua.\nL'effetto, indubbiamente controintuitivo, dimostra la necessit\u00e0 di considerare tutti i parametri di possibile rilevanza e l'uso dei migliori strumenti teorici nello studio di un problema fisico. Una descrizione dettagliata dell'effetto e delle diverse teorie per darne spiegazione si pu\u00f2 trovare in un lavoro di N. Bregovic, vincitore della \"Mpemba Competition\"."}
{"id": "1053376", "revid": "195924", "url": "https://it.wikipedia.org/wiki?curid=1053376", "title": "Scatologia", "text": "Con il termine scatologia (dal greco attico , gen. \u03c3\u03ba\u03b1\u03c4\u03cc\u03c2, \"escremento\", e \u03bb\u03cc\u03b3\u03bf\u03c2, \"materia, ragionamento\") si intende la trattazione che ha per tema le deiezioni.\nForme patologiche possono portare all'eccitazione erotica in presenza di atti defecativi o di escrementi (\"scatofilia\"), al maneggiamento di deiezioni (\"coprofilia\") e all'ingestione di feci (\"coprofagia\" o \"scatofagia\").\nIl DSM contempla fra le Parafilie NAS (Non Altrimenti Specificate - rif. 302.9) anche la \"Scatologia telefonica\" indicandola come un eloquio osceno, imposto all'ascoltatore durante le telefonate, al fine di trarne eccitazione sessuale."}
{"id": "1053380", "revid": "767487", "url": "https://it.wikipedia.org/wiki?curid=1053380", "title": "Renenet", "text": "Renenet, \"Colei che nutre\" (anche Renenutet o Ernutet) \u00e8 una divinit\u00e0 dell'antico Egitto.\nr:n:n-t-I15\nr n n t\nNella mitologia egizia questa divinit\u00e0, spesso raffigurata in modo antropomorfico come una donna-cobra, era preposta alla protezione delle messi ed in generale di tutti gli alimenti.\nLa variante del nome Renenutet\nr:n:n-w-t:t-I15\nr n n w t t \npu\u00f2 appunto essere resa come \"il serpente che nutre\".\nRenenet \u00e8 la madre di Nepri, il dio del grano, ed in tale veste era venerata in tutto l'Egitto ed in particolare nella tebaide e nella regione del Fayyum.\nUn'altra funzione di Renenet era quella di assistere ai parti, funzione svolta insieme a Shai, suo compagno, e ad Meskhenet, divinit\u00e0 queste preposte al \"fato\".\nIn quest'ultima funzione il nome Renenet pu\u00f2 anche essere interpretato come \"Colei che vede Ren\", dove ren \u00e8 l'inizio della parola egizia che indica \"vero nome\", ossia quello dell'anima del nascituro, nome che si riteneva l'anima acquisisse al momento del parto.\nIn epoca pi\u00f9 tarda Renetet venne identificata anche con Iside, Sesheta, Renpit, Mehetueret, Mertseger.\nTalvolta Renenet \u00e8 stata confusa con Wadjet la dea-cobra protettrice del Basso Egitto.\nLe concezioni religiose si sono trasformate con il passare dei secoli ma secondo l'egittologo C. Traunecker, l'antica dea Renenet - Thermutis \u00e8 sopravvissuta, o reincarnata, sotto le spoglie della Santa Maria Egiziaca.\nBibliografia.\nTosi, Mario - Dizionario enciclopedico delle divinit\u00e0 dell'antico Egitto Vol.I - Ananke, Torino 2004 - ISBN 88-7325-064-5&lt;br&gt;\nTraunecker, Claude - Gli dei dell'Egitto - Xenia - ISBN 8872730732"}
{"id": "1053383", "revid": "767487", "url": "https://it.wikipedia.org/wiki?curid=1053383", "title": "Deviazione di frequenza", "text": "Nella modulazione di frequenza la deviazione di frequenza \u0394f indica la massima differenza tra la frequenza della portante modulata e la frequenza della portante non modulata. Essa vale:\nDimostrazione.\nIl messaggio da trasmettere agisce su una portante sinusoidale e ne modifica la pulsazione secondo l'espressione\nRicordando che \nNel caso in cui la modulante sia una funzione trigonometrica del tipo\nla frequenza della portante diventa:\nDa questo se ne ricava il coefficiente formula_11 che rappresenta la deviazione di frequenza:"}
{"id": "1053384", "revid": "287204", "url": "https://it.wikipedia.org/wiki?curid=1053384", "title": "Mono (fiume)", "text": "Il Mono \u00e8 uno dei pi\u00f9 importanti fiumi del Togo, nell'Africa Occidentale. Con i suoi 450 km \u00e8 il fiume pi\u00f9 lungo della nazione; il suo bacino comprende tutta la parte centro-orientale e sud-orientale del Togo e parte della zona sud-occidentale del Benin. Nasce dai Monti del Togo vicino al confine tra la regione di Kara e la Regione Centrale; scorre verso sud attraversando la parte centro-orientale della Regione Centrale dove riceve le acque del suo pi\u00f9 importante affluente, l'Ogou. Nella regione del Plateaux l'uomo ha formato un lago artificiale di rilevante grandezza, il Lago di Nangb\u00e9to. \nIl Mono rappresenta la linea di confine meridionale tra Togo e Benin per un lungo tratto. Sfocia poi nel Golfo di Guinea presso una laguna detta Lago Togo."}
{"id": "1053395", "revid": "159018", "url": "https://it.wikipedia.org/wiki?curid=1053395", "title": "Lisimaco di Tracia", "text": ""}
{"id": "1053398", "revid": "697352", "url": "https://it.wikipedia.org/wiki?curid=1053398", "title": "Mono", "text": ""}
{"id": "1053401", "revid": "125837356", "url": "https://it.wikipedia.org/wiki?curid=1053401", "title": "Baltimora (gruppo musicale)", "text": "Baltimora \u00e8 stato un progetto musicale italiano, tutt'oggi considerato un one-hit wonder grazie al singolo \"Tarzan Boy\".\nFrontman del progetto era il cantante e ballerino britannico Jimmy McShane (23 maggio 1957 - 29 marzo 1995); altri componenti erano Maurizio Bassi e Naimy Hackett, autori dei brani. Bassi cantava in studio nella fase di registrazione ma non durante esibizioni in pubblico.\nStoria.\nIl gruppo nasce a Milano verso la met\u00e0 degli anni ottanta dove il musicista e produttore discografico Maurizio Bassi era alla ricerca di nuovi talenti per lanciare un suo progetto musicale. Incontr\u00f2 cos\u00ec Jimmy McShane che, dopo non fortunati esordi nel campo artistico, lavorava come paramedico per la Croce Rossa irlandese.\nImpressionato dal talento di McShane, ed anche dal suo aspetto emaciato che emanava fascino, Bassi lo scrittur\u00f2 immediatamente come leader del gruppo, anche se le sue doti vocali non erano proprio all'altezza del ruolo. Per molto tempo gir\u00f2 la voce che Bassi stesso, che nel gruppo suonava le tastiere, avesse registrato le parti vocali che venivano eseguite da McShane in playback.\nGli altri componenti del gruppo erano Giorgio Cocilovo alla chitarra solista, Claudio Bazzari alla chitarra ritmica, Pier Michelatti al basso e Lele Melotti alla batteria.\nNel 1985 il gruppo esord\u00ec con l'album \"Living in the Background\", che grazie al citato hit single \"Tarzan Boy\" ottenne un grandissimo successo. L'album ebbe un enorme apprezzamento soprattutto negli Stati Uniti, ove rimase nei primi 100 posti delle classifiche per circa 6 mesi. \"Tarzan Boy\" sarebbe stato inserito, negli anni, in vari film e spot pubblicitari, ad esempio nella pellicola \"Tartarughe Ninja III\" e in uno spot della Coca-Cola Light del 2007. In una scena del film \"Un milione di modi per morire nel West\", il protagonista e regista Seth MacFarlane canta parte della canzone per evitare di venire ucciso. McShane era gay e si dice che \"Tarzan Boy\" parli proprio della sua omosessualit\u00e0. Il successivo \"Survivor in Love\" fu pubblicato nel 1987 e \"Key Key Karimba\" fu l'unico pezzo del disco ad entrare nella \"Top 20\" di alcune nazioni. Il cantante mor\u00ec il 29 marzo 1995 dopo aver contratto l'AIDS.\nDal 2021 \u00e8 usata come musica d'ingresso da Jungle Boy, wrestler della All Elite Wrestling.\nMaurizio Bassi prosegu\u00ec l'attivit\u00e0 musicale collaborando con vari artisti tra cui Pupo, Piero Marras, Claudio Lolli, Eros Ramazzotti, i Matia Bazar e Iva Zanicchi. Nel 1989 vinse la Targa Tenco per la miglior canzone con \"Se me lo dicevi prima\" scritta insieme a Enzo Jannacci."}
{"id": "1053402", "revid": "125243911", "url": "https://it.wikipedia.org/wiki?curid=1053402", "title": "Georges Lentz", "text": "Biografia e musica.\nHa studiato al Conservatoire National Sup\u00e9rieur de Musique di Parigi e al Musikhochschule di Hannover. Vive in Australia dal 1990.\nDal 1989 al 2000 ha realizzato un ciclo di composizioni chiamato \"Caeli enarrant\u2026\" ('I cieli raccontano\u2026' - salmo XIX), ispirato dall'astronomia, dai vasti spazi del deserto australiano e dalla pittura degli australiani aborigeni. Le sue opere, tutte permeate da riflessioni sulla spiritualit\u00e0, sono state eseguite in varie sale da concerto e manifestazioni internazionali (Philharmonie di Berlino, Konzerthaus di Vienna, Carnegie Hall di New York, Suntory Hall di Tokyo, Opera House di Sydney\u2026). Tra i suoi lavori pi\u00f9 recenti vi \u00e8 un concerto per viola, orchestra e elettronica, \"Monh\", scritto per la solista tedesca Tabea Zimmermann.\nEstremamente riservato, Lentz da anni raramente scrive nuove opere, e raramente accetta commissioni. Di tanto in tanto si ritira in qualche monastero o nel deserto per comporre. Non d\u00e0 interviste.\nTutte le sue opere sono edite dalle Universal Edition di Vienna."}
{"id": "1053411", "revid": "767487", "url": "https://it.wikipedia.org/wiki?curid=1053411", "title": "Seringueiro", "text": "Seringueiro \u00e8 un termine portoghese che indica gli operai che estraggono il lattice per la fabbricazione della gomma naturale dall'albero \"Hevea brasiliensis\" (che in portoghese si chiama \"seringueira\"), comune nella foresta Amazzonica.\nEra un seringueiro il sindacalista, politico e ambientalista brasiliano Chico Mendes."}
{"id": "1053422", "revid": "228609", "url": "https://it.wikipedia.org/wiki?curid=1053422", "title": "Raffaello Giovagnoli", "text": "Biografia.\nLa giovent\u00f9.\nLa madre, Clotilde Staderini, mor\u00ec di parto quando Raffaello era solo undicenne, perci\u00f2 buona parte della sua formazione si deve alla guida culturale e morale del padre Francesco. Magistrato nativo di Monterotondo, di cultura laica e riformista, Francesco Giovagnoli si impegn\u00f2 nell'esperienza rivoluzionaria della Repubblica Romana, e alla sua caduta venne mandato al confino dai tribunali pontifici. Nel frattempo, il giovane aveva gi\u00e0 dimostrato precocissimi segnali di curiosit\u00e0 intellettuale: introdotto alla storia romana, ad appena dieci anni aveva concluso la lettura degli storici classici, a cui seguirono studi di filosofia e di letteratura italiana e latina nel decennio 1850-59 svolti a Monterotondo \u2013 dove il padre si trovava confinato. Questo ampio bagaglio culturale gli consent\u00ec di esordire nel giornalismo, ma lo slancio patriottico lo spinse ad arruolarsi volontario e partire con i suoi quattro fratelli Alessandro, Ettore, Mario e Fabio. In occasione della prematura morte di quest'ultimo, i cinque fratelli Giovagnoli furono definiti da Giuseppe Garibaldi \u201ci Cairoli del Lazio\u201d.\nDopo un corso di addestramento, dal 1862 e per cinque anni Giovagnoli fu docente di materie letterarie alla Scuola per sottufficiali, attivit\u00e0 che interruppe nel 1866 per prendere parte alla terza guerra di Indipendenza; dimessosi dall'esercito, assieme ai fratelli si un\u00ec alle file garibaldine nella sfortunata impresa dell\u2019Agro romano.\nL'impegno culturale.\nA fianco delle occupazioni militari, Raffaello Giovagnoli non manc\u00f2 di coltivare con interesse le sue passioni letterarie, storiche e artistiche. Allarg\u00f2 i suoi orizzonti letterari studiando autori stranieri \u2013 Shakespeare, Schiller e B\u00e9ranger \u2013 che associ\u00f2 agli studi danteschi; riprese la sua attivit\u00e0 di giornalista, lavorando per il \"Fischietto\", lo \"Spirito folletto\" e poi per il \"Secolo\" e la \"Gazzetta di Firenze\", giornale che ospit\u00f2 la pubblicazione a puntate di \"Evelina\", il suo primo romanzo che ebbe un ottimo riscontro di popolarit\u00e0 fra i lettori. Altrettanto successo avevano avuto due precedenti suoi lavori, le commedie \"Un caro giovane\" del 1866, e \"La vedova di Putifarre\" dell'anno successivo; e medesimo consenso di pubblico ebbe \"Audacia e timidezza\", del 1870. \"Spartaco\", pubblicato a puntate sul \"Fanfulla\" nel 1873-1874, ricostruisce la ribellione capeggiata dallo schiavo trace e mette in risalto la brutalit\u00e0 dell'asservimento umano. Giovagnoli scrisse il romanzo al caff\u00e8 del teatro Valle, dove si radunava una schiera di intellettuali fra cui Luigi Arnaldo Vassallo e Pietro Cossa, con i quali il letterato costitu\u00ec la Lega dell'ortografia. Fu anche autore di saggi storici: \"Ciceruacchio e don Pirlone. Ricordi storici della rivoluzione romana dal 1846 al 1849\", \"Pellegrino Rossi e la rivoluzione romana\", \"Il Risorgimento italiano dal 1815 al 1848\", lavori che mettono in rilievo l'ampia partecipazione popolare ai moti rivoluzionari.\nRitornato alla stampa, si impegn\u00f2 con fervore in diverse attivit\u00e0 giornalistiche: contribu\u00ec a fondare il giornale \"La Capitale\" che diresse per qualche mese ma che lasci\u00f2 in disaccordo con la propriet\u00e0 editoriale passando a \"Il Diavolo color di rosa\". Anche questo giornale aveva analoga colorazione politica de \"La Capitale\", ed era inoltre sensibile alle aspirazioni della Prima Internazionale. Collabor\u00f2 inoltre a \"Il Suffragio universale\" e fu direttore de \"La Stampa\" di Roma e del foglio \"Don Pirloncino\", che attraverso la satira colpiva lo schieramento di Destra e il clero. Negli anni ottanta fu responsabile della pagina letteraria del \"Capitan Fracassa\", poi si ciment\u00f2 nella satira politica del \"Don Chisciotte della Mancia\" e in ultimo scrisse per \"La Tribuna\". Fu infine a met\u00e0 degli anni novanta, nel direttivo de \"Il Parlamento\", giornale che sosteneva Giovanni Giolitti.\nAll'impegno come giornalista, Giovagnoli affianc\u00f2 quello di docente. Professore di Lettere a Roma nel 1874, quattro anni dopo era a Venezia come insegnante al Liceo Foscarini, poi di nuovo a Roma. Qui dal 1903 insegn\u00f2 Storia del Risorgimento all'Universit\u00e0, e dopo un periodo di aspettativa per mandato parlamentare chiuse la carriera come direttore della facolt\u00e0 di Magistero.\nIl 24 giugno 1906 tenne un discorso a Santa Margherita Ligure in occasione dell'inaugurazione del monumento dedicato a Giuseppe Garibaldi.\nL'attivit\u00e0 politica.\nConvinto anticlericale e propugnatore di una societ\u00e0 laica e non condizionata da intromissioni materiali o culturali di ordine religioso, Raffaello Giovagnoli milit\u00f2 nelle schiere della Sinistra. Manifest\u00f2 le sue idee radicali attraverso gli scritti sulla stampa, con attacchi ad Alfonso La Marmora accusato di cedimenti nei confronti della Chiesa, e sollevando critiche alla corruzione della politica di Bettino Ricasoli. Inoltre ricopr\u00ec la carica di consigliere comunale e provinciale nel decennio a cavallo fra gli anni settanta e ottanta, eletto nelle circoscrizioni di Roma e di Tivoli, battendosi in favore dei contadini e delle popolazioni laziali colpite dalle conseguenze del terremoto del 1892.\nCol passare del tempo, le sue posizioni politiche radicali si andarono stemperando fino a divenire contigue al conservatorismo di Francesco Crispi, a cui Giovagnoli, associandolo a Cavour, attribuiva saggezza nell'azione restauratrice, capacit\u00e0 nel sapere interpretare le necessit\u00e0 del momento, perizia e intelligenza nell'opera di colonialismo; cos\u00ec come, in contraddizione con le posizioni precedenti, fin\u00ec con la speranza di una ricomposizione della sfera civile con quella religiosa.\nMassone, fu membro della Loggia \"Tito Vezio\" di Roma, nella quale fu iniziato verso il 1875; nel 1877 rappresent\u00f2 la Loggia \"La luce dei Balcani\" di Belgrado, appartenente al Grande Oriente d'Italia, all'Assemblea generale massonica di Roma.\nSi spense il 15 luglio 1915 a Roma.\nFortuna critica.\nGiovagnoli, nutritosi fin da piccolo della storiografia di Roma antica, orgoglioso del proprio \u201csangue latino\u201d coltiv\u00f2 sempre l'idea della superiorit\u00e0 del popolo romano a paragone delle altre genti della Penisola, come pi\u00f9 volte si legge nei suoi scritti; supremazia che si incarnava nei personaggi della storia romana che alimentarono \u2013 oltre al suo spirito patriottico \u2013 le sue istanze libertarie, le sue aspirazioni all'indipendenza dei popoli e il ripudio dello sfruttamento dell'uomo sull'uomo.\nQuesti elementi si colgono in particolare nel romanzo \"Spartaco\", opera che ebbe una eco immediata anche fuori dai confini. Oltre a ricevere le lodi di Garibaldi, il lavoro venne pubblicato in Francia, Spagna, Germania e Unione Sovietica, Paese quest'ultimo in cui l'opera raccolse un successo rilevante; e attir\u00f2 l'interesse di Antonio Gramsci che mise in risalto la diffusione di questo \u201cromanzo popolare\u201d al di l\u00e0 della dimensione strettamente italiana. Se \"Spartaco\" dava voce agli ideali liberali dell'autore, secondo il critico Savarese il successivo romanzo storico \"Publio Clodio\" del 1905 \u2013 dove i protagonisti positivi propugnatori della libert\u00e0 erano sostituiti da personaggi che invece proteggono l'ordine consolidato \u2013 d\u00e0 conto della parabola ideale di Giovagnoli, scivolato in et\u00e0 avanzata su posizioni filoconservatrici. Le sue opere di storico furono criticate per la frequente assenza di rigore scientifico e per la sua partigianeria."}
{"id": "1053424", "revid": "253269", "url": "https://it.wikipedia.org/wiki?curid=1053424", "title": "Lucas Black", "text": "Biografia.\nVita.\nFiglio di Jan e Larry, Lucas ha un fratello, Lee, e una sorella, Lori, entrambi pi\u00f9 grandi di lui. Black \u00e8 cresciuto a Speake, in Alabama, diplomandosi al liceo nel 2001.\nCarriera.\nAttore sin dal 1994-1995, quando cominci\u00f2 con piccole parti in \"The War\" e nella serie \"American Gothic\", ricevette un ruolo di primo piano nel 1999 con il film \"Pazzi in Alabama\", affiancando David Morse; da questo momento in poi la sua carriera \u00e8 in ascesa, prendendo parti a famosissimi sceneggiati, come \"Jarhead\" (con Jamie Foxx e Jake Gyllenhaal), fino ad arrivare ad un ruolo da protagonista nel film del 2006 \"\", nella parte di Sean Boswell, ruolo che riprender\u00e0 nel 2015, nel film \"Fast &amp; Furious 7\".\nDal 2014 al 2019, prende parte alla serie televisiva \"\", nella parte dell'agente speciale Christopher Lasalle.\nDoppiatori italiani.\nNelle versioni in italiano dei suoi film, Lucas Black \u00e8 stato doppiato da:"}
{"id": "1053425", "revid": "104265", "url": "https://it.wikipedia.org/wiki?curid=1053425", "title": "Lingua tasmaniana", "text": "Con l'espressione lingue tasmaniane (codice ISO 639-3 xtz) si designa una serie di idiomi parlati un tempo nell'isola australiana della Tasmania e ora estinti (l'ultima parlante, Fanny Cochrane Smith, mor\u00ec nel 1905).\nLa scarsit\u00e0 di informazioni non ha sinora permesso di stabilire eventuali parentele con altre lingue, sebbene sia stata ipotizzata una certa affinit\u00e0 con altre parlate degli aborigeni australiani, soprattutto per via di presunte somiglianze fonologiche. \nLe sole testimonianze sonore delle lingue tasmaniane sono rappresentate da registrazioni su cilindro fonografico di alcune canzoni cantate dalla stessa Fanny Cochrane Smith."}
{"id": "1053426", "revid": "1610933", "url": "https://it.wikipedia.org/wiki?curid=1053426", "title": "Fagiano dorato", "text": ""}
{"id": "1053427", "revid": "767487", "url": "https://it.wikipedia.org/wiki?curid=1053427", "title": "Treviso Foot-Ball Club 1993 2004-2005", "text": "Stagione.\nIl campionato di Serie B 2004-2005 non inizi\u00f2 nel migliore dei modi per il Treviso: a causa di una partenza stentata, con una sola vittoria nelle prime nove giornate, ad ottobre D'Astoli fu esonerato e gli subentr\u00f2 Giuseppe Pillon. Sotto la guida di quest'ultimo il Treviso ritrov\u00f2 gioco e risultati, chiudendo il campionato al quarto posto con 64 punti, dieci in meno del Perugia contro cui disput\u00f2 i play-off. Nelle due gare il Treviso perse 1-0 all'andata e 2-0 al ritorno, fallendo la promozione.\nTuttavia dopo la finale, vinta dal Torino sugli umbri, sia i granata che i perugini furono costretti a dichiarare il fallimento per dissesti finanziari. Inoltre, a seguito del caso Genoa, furono modificati i verdetti riguardanti la promozione: insieme all'Empoli e all'Ascoli fu ripescato anche il Treviso, che raggiunse cos\u00ec una storica promozione in Serie A."}
{"id": "1053428", "revid": "123653096", "url": "https://it.wikipedia.org/wiki?curid=1053428", "title": "Coppa mestruale", "text": "Una coppa mestruale \u00e8 un dispositivo che viene indossato all'interno della vagina durante le mestruazioni per raccogliere il fluido mestruale. A differenza di metodi pi\u00f9 noti, come il tampone o l\"'assorbente igienico\", la coppa non assorbe il flusso mestruale ma si limita a raccoglierlo.\nTipologie.\nVi sono due tipi di coppa mestruale correntemente disponibili in vendita anche in Italia.\nLe coppette in generale si trovano in farmacia, nei negozi di biologico e in alcune erboristerie. Dal 2016 hanno fatto la loro comparsa anche nei supermercati italiani.\nPosizionamento.\nLa coppa mestruale viene inserita in vagina e pu\u00f2 essere utilizzata in qualsiasi momento del ciclo mestruale. Le utilizzatrici della coppetta possono di solito scegliere tra due dimensioni, le quali si adeguano alla conformazione della loro vagina. La coppa usa-e-getta viene preparata appiattendo il bordo contro se stesso, le coppe riutilizzabili sono pi\u00f9 flessibili, ed esistono vari modi per inserirle in modo ripiegato (per esempio con la \"piega \"punch-down\"\", la \"piega a sette\" o molte altre). L'utilizzatrice pu\u00f2 applicare del lubrificante per facilitare l'inserimento, anche se la lubrificazione fornita dal fluido mestruale nella vagina di solito \u00e8 sufficiente. La coppa usa e getta viene inserita a met\u00e0 del tratto vaginale e spinta in posizione vicino alla cervice uterina e dietro l'osso pubico, dove la particolare conformazione interna del corpo femminile la tiene in posizione. La coppa a forma di campana viene inserita fino a che il corpo della coppa e il tronco-da-presa sono completamente all'interno della vagina, tenuta dal punto pi\u00f9 basso del tronchetto e in seguito girati; questo fa aprire la coppa, sigillandone il bordo alle pareti interne della vagina. La coppa riusabile tende a posizionarsi correttamente da sola, e non necessita di essere collocata (a differenza del diaframma) a contatto con la cervice uterina e non ha bisogno di essere incastrata in un angolo specifico, dal momento che la sua parte superiore \u00e8 completamente aperta e simmetrica.\nPer toglierla \u00e8 sufficiente spingere verso il basso con la muscolatura pelvica, togliere il vuoto d'aria creatosi infilando un dito accanto alla coppetta ed estrarre tirando dalla linguetta."}
{"id": "1053429", "revid": "115111178", "url": "https://it.wikipedia.org/wiki?curid=1053429", "title": "Monti Musi", "text": "I Monti Musi (Lis Musis in friulano) sono una catena montuosa delle Prealpi Giulie che rientrano nel Parco naturale delle Prealpi Giulie.\nDescrizione.\nLungo un crinale che si mantiene attorno ai 1.800\u00a0m, tre sono le creste principali della catena dei Musi:\nSi tratta di una bastionata calcarea che rappresenta il settore centrale della lunga catena montuosa che delimita a nord-est la pianura friulana. Chiusi a ovest dalle cime del Monte Plauris e isolati dalla settentrionale Val Resia, hanno mantenuto integro il loro patrimonio naturalistico dal fascino selvaggio, che porta molti turisti a compiere escursioni in tutti i mesi dell'anno. A sud \u00e8 posta la linea di cresta del Gran Monte, a nord il massiccio del Monte Canin.\nA causa della particolare conformazione orografica e della esposizione alle correnti umide provenienti dal Mar Adriatico la zona \u00e8 caratterizzata da un'elevata piovosit\u00e0; sui monti Musi infatti si rileva il massimo valore pluviometrico della regione e uno dei pi\u00f9 elevati d'Italia (valori medi superiori a 3000\u00a0mm annui).\nClassificazione.\nSecondo la SOIUSA i Monti Musi hanno la seguente classificazione:"}
{"id": "1053432", "revid": "156616", "url": "https://it.wikipedia.org/wiki?curid=1053432", "title": "Coppa menstruale", "text": ""}
{"id": "1053439", "revid": "48479", "url": "https://it.wikipedia.org/wiki?curid=1053439", "title": "Graffito del Palatino", "text": ""}
{"id": "1053445", "revid": "125300831", "url": "https://it.wikipedia.org/wiki?curid=1053445", "title": "Gioco delle tre campanelle", "text": "Il gioco delle tre campanelle (o gioco dei tre bussolotti) \u00e8 un gioco di abilit\u00e0 con premio generalmente non equo. Il gioco, tramite l'applicazione di trucchi di prestigio e inganni, \u00e8 frequentemente utilizzato per truffare i giocatori, con eventuale associazione a delinquere. Il similare gioco delle tre carte \u00e8 basato su un principio analogo e viene anch'esso spesso utilizzato per attuare truffe ai danni di ignari partecipanti.\nGioco.\nIl gioco consiste nel disporre tre campanelli (scatolette, tazze, conchiglie o bicchieri) su un tavolo e nel nascondere sotto uno di essi una biglia, un cece, o un altro oggetto.\nCon un rapidissimo movimento delle mani si spostano poi i campanelli ed eventualmente la biglia, e si invita quindi il giocatore a individuare sotto quale di essi si trovi la biglia dopo lo spostamento.\nL'eventuale pagamento in caso di vincita sarebbe equo se si pagasse il doppio della cifra scommessa a fronte di una probabilit\u00e0 di 1 su 3. \u00c8 invece frequente che l'eventuale (e in pratica improbabilissima) vincita coincida con la posta e che inoltre il gioco sia effettuato per truffare i giocatori, tramite l'applicazione di giochi di prestigio e inganni, che rendono in pratica quasi impossibile per il giocatore vincere.\nTruffa.\nSoggetti.\nIn genere le bande che organizzano questa truffa sono composte da 3 o 5 elementi cos\u00ec ripartiti:\nSvolgimento.\nLa modalit\u00e0 della truffa \u00e8 la seguente: tre o pi\u00f9 complici si posizionano in un luogo frequentato di una citt\u00e0; uno dei malviventi si finge l'organizzatore (\"conduttore\") del gioco e dispone su un tavolo un tovagliolo con sopra una biglia e tre campanelli (tazze, bicchieri, scatolette o altro).\nGli altri due componenti della banda fingono di essere dei veri giocatori. I tre iniziano a giocare attirando l'attenzione dei passanti. L'organizzatore pone la biglia sotto uno dei campanelli e inizia a farla passare velocemente da uno all'altro, chiedendo a voce alta a qualcuno di sfidarlo a individuare quale contenente la biglia. I due complici fingono di sfidare l'organizzatore, il quale, dopo aver mescolato i campanelli, finge di perdere e paga ai complici una somma di denaro. A questo punto alcuni ignari passanti, convinti di poter vincere, sfidano anch'essi il conduttore. La biglia solitamente non viene mai trovata, anche se l'organizzatore la mostra pi\u00f9 volte alle vittime per trarle in inganno.\nL'esecuzione della truffa.\nIn realt\u00e0, quando una vittima viene adescata, il conduttore, muovendo molto velocemente e abilmente la biglia tra i campanelli, se la riprende nel palmo di una mano con un gioco di destrezza, in modo che nessuno dei campanelli contenga alcunch\u00e9. Infatti, se fosse possibile sollevare tutte e tre i campanelli, si scoprirebbe che la biglia non si trova sotto nessuno di essi. In taluni casi, l'organizzatore \u00e8 talmente veloce da confondere la visione delle mosse effettuate, facendo perdere la concentrazione alla vittima. Oltre a questo, i due finti scommettitori, complici del conduttore, solitamente alimentano un certo caos nella folla, in maniera tale da distrarre le vittime. \nIn alcuni casi, il conduttore fa ogni tanto vincere volontariamente la vittima, per dargli l'impressione che il gioco non sia truccato, rifacendosi grazie alle giocate precedenti e successive.\nPu\u00f2 accadere che la vittima di tale truffa venga defraudata di portafogli o oggetti di valore. Nel caso in cui ci\u00f2 avvenga, oltre che di truffa, i delinquenti sono imputabili anche di furto (o rapina).\nConseguenze e rimedi.\nTali malviventi si posizionano in particolar modo nelle citt\u00e0 turistiche, dove le vittime non sono a conoscenza del fenomeno e sono quindi pi\u00f9 facilmente adescabili.\nOggi, le maggiori aree turistiche si sono attrezzate con forze dell'ordine in borghese che pattugliano le aree sensibili. Inoltre, molte amministrazioni sono intervenute con campagne d'informazione nei confronti dei turisti, nel tentativo di ridurre la possibilit\u00e0 di essere adescati. Solitamente basta minacciare di rivolgersi alla forze di polizia come Carabinieri o Polizia di Stato per cacciare i truffatori.\nLegalmente, i malviventi sono imputabili di truffa, eventualmente aggravata dall'associazione a delinquere. Inoltre, se uno dei partecipanti \u00e8 minorenne, il reato \u00e8 aggravato.\nVarianti.\nIl gioco delle tre carte.\nPi\u00f9 che una variante \u00e8 un vero e proprio gioco a s\u00e9 stante avente per\u00f2 la stessa caratteristica comune di non far mai vincere il giocatore. Alle tre scatolette sono sostituite tre carte da gioco (tipicamente 2 figure e un asso, oppure una figura e due carte senza figure), che vengono tenute in mano dal \"conduttore\" del gioco (2 in una mano e la terza nell'altra, e fatte passare da una mano all'altra per essere poi fatte cadere faccia in gi\u00f9 sul tavolo; la richiesta al malcapitato di turno \u00e8 individuare dove si trovi la carta singola (asso o figura).\nIl trucco sta nel fatto che le due carte tenute sovrapposte nella stessa mano vengono fatte cadere in ordine inverso a quanto appare; cio\u00e8 viene prima fatta cadere la carta pi\u00f9 in alto (vicino al palmo della mano) e solo dopo quella pi\u00f9 in basso. Questo \u00e8 possibile perch\u00e9, contrariamente a quanto viene percepito dall'osservatore, le due carte non sono tenute nella mano una sull'altra, ma sono invece tenute leggermente distanziate in modo da far sfilare velocemente la carta di sopra facendo credere che sia quella di sotto. Poich\u00e9 questa operazione viene fatta in modo impercettibile, l'osservatore creder\u00e0 che la prima carta ad essere fatta cadere \u00e8 quella in basso. Ma anche quando il giocatore, per errore o per puro caso indica la carta giusta, il \"conduttore\" pu\u00f2 fare apparire una carta diversa e far perdere comunque il giocatore, applicando il cosiddetto \"rovescio messicano\", la carta sul tavolo viene girata utilizzando una carta che il conduttore tiene in mano e facendo un gesto che permette di avere alla fine in mano la carta incriminata e sul tavolo girata quella che era in mano. In altri termini il giocatore non pu\u00f2 che perdere sempre."}
{"id": "1053450", "revid": "1142403", "url": "https://it.wikipedia.org/wiki?curid=1053450", "title": "Bagni di Montecatini", "text": "Bagni di Montecatini \u00e8 l'antico nome della localit\u00e0 termale di Montecatini Terme, frazione fino al 1905 di Montecatini Val di Nievole.\nNel 1940 il comune di Montecatini Val di Nievole venne definitivamente soppresso ed il suo territorio diviso tra quelli di Montecatini Terme (nome adottato dal comune di Bagni di Montecatini nel 1934) e di Pieve a Nievole."}
{"id": "1053453", "revid": "486946", "url": "https://it.wikipedia.org/wiki?curid=1053453", "title": "The Winter Bobble", "text": ""}
{"id": "1053455", "revid": "1543377", "url": "https://it.wikipedia.org/wiki?curid=1053455", "title": "Grizzana Morandi", "text": "Grizzana Morandi (\"Griz\u0113na\" in dialetto bolognese montano medio, \"Gri\u017c\u00e8na\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna. Originariamente solo Grizzana, nel 1985 ha modificato il toponimo aggiungendovi il cognome del pittore Giorgio Morandi, che a lungo vi soggiorn\u00f2. Fa parte dell'Unione dell'Appennino Bolognese.\nStoria.\nIl comune viene istituito nel 1882 a seguito della soppressione del comune di Tavernola Reno.\nIl 30 settembre 1944, durante la Seconda guerra mondiale, il comune di Grizzana \u00e8 colpito dall'Eccidio di Savignano, perpetrato dalle truppe tedesche ai danni di otto operai, nei pressi della frazione di Famaticcia di Savignano e da quello di Monte Sole, nel quale parte delle 1830 persone vittime del massacro furono uccise nel territorio comunale di Grizzana.\nMonumenti e luoghi d'interesse.\nNel comune di Grizzana Morandi, in localit\u00e0 \"Ponte\", si trova la Rocchetta Mattei, dimora del conte Cesare Mattei e oggi esempio di eclettismo ottocentesco dai richiami moreschi.\nSempre in localit\u00e0 \"Ponte\" si trova la Chiesa di Santa Maria Assunta, realizzata negli anni '70 dall'architetto finlandese Alvar Aalto. La chiesa \u00e8 nota come \"Chiesa di Riola\", in quanto serve l'abitato di Riola, frazione di Vergato; trovandosi per\u00f2 sulla riva destra del Reno, sorge a tutti gli effetti all'interno del territorio comunale di Grizzana.\nNella frazione di Vimignano sorge il borgo medievale della Scola, un esempio di architettura medievale risalente al XIII secolo. All'interno del Parco provinciale di Montovolo-Vigese, sopra Campolo, si trovano il Santuario di Montovolo e l'Oratorio di Santa Caterina, risalenti al XII secolo.\nNella zona del Monte di Stanco un monumento eretto nel 2018 ricorda i soldati sudafricani caduti durante la seconda guerra mondiale nella zona di Grizzana Morandi per la sua liberazione dalle truppe tedesche. Il cimitero militare del soldati sudafricani caduti nel corso del conflitto si trova a Castiglione dei Pepoli.\nNei pressi del centro storico sorge la casa estiva del celebre pittore Giorgio Morandi.\nSociet\u00e0.\nEtnie e minoranze straniere.\nSecondo le statistiche Istat al 31 dicembre 2009 la popolazione straniera residente era di 472 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni e localit\u00e0.\nLa maggior parte dei residenti del comune di Grizzana Morandi vive nelle sue numerose frazioni, che si sviluppano sia nella valle del Reno sia nella valle del Setta. Si tratta sovente di agglomerati di recente insediamento: \u00e8 il caso di \"Ponte\", \"Piandisetta\", \"America\" e \"Pioppe di Salvaro\" (localit\u00e0 suddivisa fra i comuni di Grizzana, Vergato e Marzabotto). Altre frazioni sono: \"Campolo\", \"Scola\", \"Bivio Marn\u00e8\", \"Monteacuto Ragazza\", \"Carviano\", \"Oreglia di sopra\", \"Stanco\", \"Veggio\", \"Tudiano\" e \"Tavernola\" (sede fino al 1882 del Comune omonimo).\nLa frazione di \"Savignano\" \u00e8 situata nei pressi del Monte Spiagge di Savignano.\nNella frazione chiamata \"Poggio di Carviano\" si trova la parrocchia \"Santa Margherita di Carviano\" del Vicariato di Vergato. Si tratta di una santa locale sulla cui biografia non si hanno notizie dettagliate. Le Sante Messe si svolgono una volta settimana e solo nel periodo estivo. La festa si svolge il 24 luglio e culmina con la processione per le strette vie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa strada provinciale 24 collega Grizzana con la provinciale 325 e la stazione ferroviaria ad est e con Vergato e la statale 64 Porrettana ad ovest.\nSport.\nCalcio.\nLa principale squadra di calcio della citt\u00e0 \u00e8 \"F.C. Grizzana 1996 A.S.D.\" che militava nel girone A bolognese di Terza Categoria. Ad oggi non \u00e8 iscritta ad alcun campionato."}
{"id": "1053456", "revid": "123449848", "url": "https://it.wikipedia.org/wiki?curid=1053456", "title": "\u0160koda Fabia", "text": "La \u0160koda Fabia \u00e8 un'autovettura della \u0160koda presentata nell'autunno del 1999 al Salone dell'automobile di Francoforte in sostituzione della \u0160koda Felicia. La seconda serie \u00e8 stata lanciata nel maggio 2007 e la terza nel 2014.\nPrima serie: 1999-2007 (6Y).\nLa prima serie, una delle prime auto a norma Euro 3, prodotta dall'ottobre 1999 ai primi mesi del 2007, ha ricevuto nel tempo diverse modifiche, soprattutto estetiche. Era disponibile sia in configurazione berlina a 2 volumi che berlina classica (\"Sedan\"), oltre che in versione station wagon.\n\u00c8 sviluppata sul pianale della Volkswagen Polo, con la quale condivide i motori, le cui potenze vanno dai 54 ai 130 cavalli, rispettivamente del motore 1.2 (benzina 6 valvole) e 1.9 TDI (diesel turbo a iniezione diretta). Il motore 1.9 TDI su quest'auto \u00e8 presente sia in versione da 101 cv, sia in versione da 130 cv, rispettivamente con cambio a 5 e 6 marce.\nIl cambio automatico era disponibile sul motore 2.0 a benzina, capace di 116 cavalli.\nEra la versione di serie, anche Station Wagon, pi\u00f9 veloce (la RS \u00e8 stata disponibile solo per la berlina): raggiungeva i 200\u00a0km/h, mentre la 1.9 TDI, pi\u00f9 venduta, raggiungeva i 190\u00a0km/h circa.\nIl mezzo \u00e8 stato sottoposto ad un lieve restyling di met\u00e0 carriera, con un aggiornamento della forma dei fendinebbia e di alcuni accessori.\nDella Fabia sono state realizzate numerose versioni speciali, in particolare legate al ciclismo (serie dedicate ai vari \"Tour\").\nPer quanto riguarda la sicurezza automobilistica, la Fabia prima serie \u00e8 stata sottoposta ai crash test dell'Euro NCAP nel 2000 raggiungendo una valutazione di quattro stelle.\nFabia vRS.\nLa versione pi\u00f9 potente del 1.9 TDI, forte di 130 CV e 310 Nm, \u00e8 andata ad equipaggiare la versione sportiva della Fabia: la Fabia vRS che, ricalcando il concetto del medesimo allestimento applicato all'Octavia, \u00e8 stata lanciata per offrire sportivit\u00e0 e divertimento insieme a spazio e praticit\u00e0.\nDisponeva di un cambio manuale a 6 marce, cerchi in lega da 16\", sedili in stile \"vRS\" e volante a tre razze in pelle.\nRaggiungeva i 206\u00a0km/h con uno stacco 0 a 100\u00a0km/h in poco meno di 10\". Questa versione ha rappresentato un investimento coraggioso da parte del management di \u0160koda ed ha riscosso un discreto successo di pubblico.\nFabia WRC.\nSulla versione vRS \u00e8 stato creato nel 2003 un modello di Fabia predisposto per le competizioni del WRC. I parafanghi e i passaruota, per ospitare pneumatici pi\u00f9 grandi, hanno raggiunto la dimensione di 1770\u00a0mm. Il pianale \u00e8 stato modificato per installare una trazione 4WD. I serbatoi possono contenere 90 litri di carburante. Per migliorare le condizioni di visibilit\u00e0, il parabrezza e i finestrini laterali sono riscaldati elettricamente. Tutti gli elementi aerodinamici sono stati migliorati per garantire maggiore aerodinamicit\u00e0. Il motore \u00e8 un Konzern turbocompresso da 2.0 litri e 4 cilindri derivato dall'Octavia WRC. L'interno \u00e8 strettamente funzionale. Il design del cruscotto deriva dalla versione di serie, ma \u00e8 fatto di materiali estremamente leggeri. Al posto del cruscotto consueto, la Fabia WRC ha un display con luci al LED. Sfrutta ammortizzatori McPherson. I freni sono termoventilati a disco. Il cambio \u00e8 sequenziale a 6 marce. Il motore eroga 300 CV.\nSeconda serie: 2007-2014 (5J).\nLa seconda serie \u00e8 stata commercializzata dal Maggio 2007 ed \u00e8 disponibile nelle versioni berlina e station wagon con lunghezze intorno ai 4 metri e motorizzazioni diverse da 1 a 2 litri per le versioni a benzina e da 1,4 a 1,9 per le versioni diesel.Il nuovo modello dell'utilitaria della casa ceca \u00e8 caratterizzata da un design moderno e giovanile ispirato alla di poco pi\u00f9 anziana Roomster. La \"Fabia II\" vuole innalzare ulteriormente il livello qualitativo della versione precedente, grazie a materiali pi\u00f9 raffinati, sempre in linea con la Polo, e ad un'abitabilit\u00e0 maggiore accompagnata da un ampio bagagliaio di 300 litri. Il motore di punta \u00e8 il 1.9 TDI da 105 CV con cui la Fabia intende garantire sportivit\u00e0 e consumi bassi grazie al collaudato ed efficiente sistema iniettore-pompa. Il cambio automatico \u00e8 previsto sul motore 1.6 16V, mentre il 2.0 a benzina non \u00e8 pi\u00f9 disponibile. Le versioni pi\u00f9 parsimoniose sono rappresentate, per il diesel, dal 1.4 TDI da 80 cavalli e per la benzina da un 1.2 HTP da 60 CV.\nLa versione SW, piuttosto criticata dal punto di vista estetico ma spaziosa quanto una Golf Variant MK3/5, \u00e8 equipaggiata con gli stessi motori della berlina ed ha in dotazione la stessa gamma di accessori. La versione pi\u00f9 potente (1.6 16v manuale o 1.9 TDI manuale) raggiunge i 192\u00a0km/h e scatta da 0 a 100\u00a0km/h in 10,4\".\nPrincipale rivale della Fabia \u00e8 la Peugeot 207. Altra concorrente \u00e8 la Clio: entrambe le francesi sono realizzate anche in versione station wagon. Anche la seconda serie della Fabia \u00e8 stata sottoposta ai crash test dell'EuroNCAP nel 2007, totalizzando nuovamente il risultato complessivo di quattro stelle.\nRestyling 2010 (5JF).\nLa Skoda aggiorna la Fabia seconda serie presentando al Salone di Ginevra del 2010 un restyling. \u00c8 stata visivamente e tecnicamente rivista. Viene aggiornato il frontale, con l'intera parte anteriore della vettura tra cui il frontale con una diversa forma del paraurti e dei fari principali e dei fendinebbia. Vengono aggiornati anche gli interni, il cruscotto, vari dettagli degli interni. Il cambio radicale viene fatto sui motori, dove vengono sostituiti tutti tranne il 1.2 litri 3 cilindri che viene aggiornato alla normativa Euro 5. Inoltre, due nuovi motori sono entrati nella gamma: un 1.2 TSI e 1.6 TDI con 77 kW (105 CV).\nCon il restyling della Fabia, viene anche aggiornata la versione sportiva RS. Questa \u00e8 dotata del motore TSI 1.4 litri 4 cilindri con 180 CV della Polo GTI ed \u00e8 accoppiato con un 7 marce DSG doppia frizione che le fa raggiungere una velocit\u00e0 massima di 226 chilometri all'ora, facendone la Fabia di serie pi\u00f9 veloce mai prodotta ed \u00e8 anche disponibile in versione station wagon. Nella primavera del 2011 \u00e8 stato presentata la versione speciale Fabia Monte Carlo al Salone dell'auto di Ginevra. Le differenze rispetto alle altre versioni sta nella dotazione di serie con sedili sportivi in colore rosso o nero, elementi in pelle negli interni, assetto sportivo e ribassato di 15 millimetri rispetto al modello di serie, cerchi in lega da 16 pollici neri, fari bruniti e vetri posteriori oscurati. I'allestimento \u00e8 disponibile in sei motorizzazioni diverse sia benzina che diesel con potenze che vanno da 70 a 105 CV.\nNel 2011, presso il GTI-Treffen, la casa ceca present\u00f2 una versione speciale della Fabia in configurazione Roadster. Denominata RS2000 Roadster, impiegava come base la Fabia S2000 impiegata nel campionato S-WRC (Super 2000 World Rally Championship) di rally.\nTerza serie: 2014-2021 (NJ).\nLa terza generazione della Fabia \u00e8 stata introdotta al Salone di Parigi nel mese di ottobre 2014, con vendite a partire dal mese successivo. La produzione \u00e8 stata avviata prima della fine del mese di agosto 2014 a Mlad\u00e1 Boleslav. A causa delle basse vendite dei modelli RS dalla generazione precedente, questa variante non \u00e8 pi\u00f9 prevista per la produzione di serie.\nLa Fabia ha subito un importante revisione tecnica essendo basata su un mix di piattaforme, tra cui un 10% di PQ25 della precedente Fabia, 40% di PQ26 su cui si basa la Volkswagen Polo V, e il restante 50% \u00e8 formato dalla piattaforma MQB che \u00e8 utilizzato da molti nuovi modelli del gruppo Volkswagen: \u00e8 stata di fatto la prima segmento B del gruppo Volkswagen a montare moduli dell'architettura MQB anticipando Polo, Seat Ibiza e Audi A1 i cui nuovi modelli ora sono basati completamente su MQB. Il telaio \u00e8 stato modificato, diventando 90 mm pi\u00f9 largo e 30 mm pi\u00f9 basso, con conseguente aumento dello spazio interno. Pur essendo 8 millimetri pi\u00f9 corta, la Fabia offre ancora pi\u00f9 spazio per i passeggeri perch\u00e9 il passo \u00e8 stato allungato di 10 mm. Complessivamente le misure esterne sono 3,99 metri di lunghezza, 1,73 metri di larghezza e 1,45 metri di altezza. Il peso complessivo della vettura \u00e8 stato ridotto di circa 65 kg rispetto alla vecchia generazione.\n\u00c8 presente anche la versione station wagon con caratteristiche tecniche molto simile alla berlina, ma con una lunghezza complessiva di 4.257 millimetri; il bagagliaio con i sedili in posizione d'uso \u00e8 di 530 litri contro i 330 della berlina.\nI motori per la Fabia sono stati ripresi da quelli contemporanei della Volkswagen Polo.\nNel 2014 \u00e8 stata sottoposta una terza volta ai crash test dell'Euro NCAP ottenendo il risultato di 5 stelle.\nFabia R5.\nNell'estate del 2015, la \u0160koda presenta la \u0160koda Fabia R5, una vettura da rally appartenente nella classe appena creata R5, costruita dal reparto sportivo dalla \u0160koda Motorsport e si basa sulla \u0160koda Fabia stradale. Il suo motore turbo a quattro cilindri ha una cilindrata di 1.620 cm\u00b3 e sviluppa una potenza di 279 CV. La \u0160koda Fabia R5 corre in competizioni come il Campionato Europeo Rally e nel campionato WRC-2. \u00c8 tra l'altro utilizzata nel Campionato Rally tedesco."}
{"id": "1053457", "revid": "27723", "url": "https://it.wikipedia.org/wiki?curid=1053457", "title": "Geminati", "text": ""}
{"id": "1053458", "revid": "729019", "url": "https://it.wikipedia.org/wiki?curid=1053458", "title": "Tronco celiaco", "text": "Il tronco celiaco o arteria celiaca o anche tripode celiaco di Haller \u00e8 un voluminoso ramo arterioso che nasce dall'aorta addominale a livello della dodicesima vertebra toracica.\nDopo circa due o tre centimetri dall'origine, dal tronco nascono tre rami arteriosi (da qui il nome di \"tripode\"):\nRami terminali.\nArteria gastrica sinistra.\nDetta anche \"arteria coronaria stomacica\", in quanto contorna la \"piccola curva\" dello stomaco, irrora lo stomaco. Termina anastomizzandosi con l'arteria gastrica destra, ramo dell'arteria epatica propria. Fornisce rami anche all'esofago inferiore.\nArteria splenica.\nL'arteria splenica percorre il margine superiore del pancreas ed \u00e8 diretta alla milza. Nella sua porzione terminale, e prima di giungere alla milza d\u00e0 origine ad un ramo l'arteria gastroepiploica sinistra che corre lungo la \"grande curva\" gastrica anastomizzandosi con l'arteria gastroepiploica destra, ramo dell'arteria gastroduodenale, a sua volta ramo dell'Arteria epatica. Fornisce anche dei piccoli vasi: vasi retti per il corpo e il fondo dello stomaco; arterie gastriche brevi; arterie per il pancreas, che, in direzione medio-laterale, sono l'arteria pancreatica dorsale l'arteria grande pancreatica, l'arteria per la coda del pancreas. Questi tre rami sono anastomizzati tra loro e inviano un ramo anastomotico anche per le arcate anastomotiche pancreatico duodenali anteriore e posteriore, realizzando cos\u00ec un circolo anastomotico tra rami del tripode di Haller con rami dell'arteria mesenterica superiore.\nL'arteria lienale entra nell'ilo della milza e si divide in rami segmentari che penetrano tramite trabecole connettivali entro il parenchima splenico per terminare, nella polpa rossa, con le arterie penicillari; \u00e8 caratterizzata da un decorso estremamente tortuoso.\nArteria epatica comune.\nL'arteria epatica comune assicura la vascolarizzazione del fegato, della colecisti e delle vie biliari. Si dirige a destra e verso l'alto per dividersi in arteria epatica propria, arteria gastrica destra e arteria gastroduodenale.\nArteria epatica propria.\nL'epatica propria decorre sul margine sinistro del legamento epatoduodenale o pars tensa del piccolo omento, a sinistra del coledoco e al davanti della vena porta, e penetra nel parenchima epatico tramite l'ilo del fegato, sulla faccia viscerale.\nArteria gastrica destra.\nL'arteria gastrica destra si dirige lungo la \"piccola curva\" gastrica anastomizzandosi con l'arteria gastrica sinistra ramo principale del tronco celiaco\nArteria gastroduodenale.\nL'arteria gastroduodenale d\u00e0 origine all'arteria pancreaticoduodenale superiore e all'arteria gastroepiploica destra che si porta sulla \"grande curva\" anastomizzandosi con la sua omonima dell'altro lato."}
{"id": "1053476", "revid": "1305772", "url": "https://it.wikipedia.org/wiki?curid=1053476", "title": "Guido Trombetti", "text": "Biografia.\nAttivit\u00e0 scientifica.\n\u00c8 stato allievo di Carlo Miranda. La sua attivit\u00e0 di ricerca si \u00e8 svolta prevalentemente nel settore delle Equazioni differenziali alle derivate parziali. \n\u00c8 stato ospite di numerose universit\u00e0 straniere. Tra queste Paris VI - Pierre et Marie Curie e Paris Dauphine. \u00c8 autore di numerose pubblicazioni con Pierre-Louis Lions, celebre matematico francese, Medaglia Fields nel 1994.\nAttivit\u00e0 didattica.\nDal 1971 ha tenuto corsi presso la Facolt\u00e0 di Scienze matematiche fisiche e naturali dell'Universit\u00e0 di Napoli Federico II.\nAttivit\u00e0 politica.\nCattolico di sinistra, \u00e8 stato nominato Assessore all'Universit\u00e0 e alla Ricerca dalla giunta della Regione Campania presieduta da Stefano Caldoro, esponente del Popolo delle Libert\u00e0. Con la nomina ad assessore \u00e8 cessato anche il suo mandato rettoriale. Il 15 maggio 2013 assume la carica di Vicepresidente della Giunta della Regione Campania sommando tale responsabilit\u00e0 alle deleghe gi\u00e0 assegnate."}
{"id": "1053478", "revid": "198277", "url": "https://it.wikipedia.org/wiki?curid=1053478", "title": "Benito Cereno", "text": "Benito Cereno \u00e8 un romanzo breve di Herman Melville. Fu pubblicato a puntate sul Putnam's Monthly nel 1855 e poi incluso, leggermente rivisitato, nella raccolta \"The Piazza Tales\" (1856).\nContesto.\nIl racconto \u00e8 incentrato su una rivolta di schiavi a bordo di un mercantile spagnolo realmente avvenuta nel 1799 e, a causa della sua ambiguit\u00e0, \u00e8 stato letto da alcuni come un testo razzista, da altri invece come abolizionista (Newman 1986). I primi critici, invece, avevano visto in \"Benito Cereno\" un racconto che esplora la malvagit\u00e0 umana e non ha niente a che vedere col tema razziale (ad esempio Feltenstein 1947).\nIl pi\u00f9 recente biografo di Melville, Andrew Delbanco, sottolinea l'attualit\u00e0 di \"Benito Cereno\" in un mondo post-11 settembre: \u00abNella nostra epoca di terrore e torture, \"Benito Cereno\" emerge come l'opera pi\u00f9 significativa di Melville: la storia di uomini disperati in preda a una furia vendicativa che i loro nemici non riescono a comprendere.\u00bb\nLa fonte principale della trama e di parte del testo fu \"Narrative of Voyages and Travels, in the Northern and Southern Hemispheres\" del capitano Amasa Delano, anche se \"Benito Cereno\" contiene aggiunte e variazioni fondamentali che lo rendono un testo del tutto diverso. Il cambiamento pi\u00f9 significativo sta nel narratore, o meglio nel modo in cui la vicenda \u00e8 narrata: l'informazione cruciale della rivolta degli schiavi in cui sono stati uccisi tutti i comandanti dell'equipaggio spagnolo eccetto il capitano Don Benito Cereno, \u00e8 tenuta nascosta al lettore. Gli spagnoli superstiti, e in special modo Cereno, afasico e confuso, sono costretti a recitare una parte al cospetto dell'americano Amasa Delano, che all'inizio della narrazione si accosta alla nave spagnola per prestare soccorso.\nIl narratore assume il punto di vista di Delano per tutta la prima parte del racconto e rimane perci\u00f2 limitato a ci\u00f2 che Delano vede (o meglio, non vede). Delano rappresenta un'incarnazione dell'innocenza della Nuova Inghilterra, che \u00e8 stata anche letta come strategia per conquistare il potere coloniale sia sulla Spagna che sugli Africani nel Nuovo Mondo (cf. Sundquist 1993). Babo, che recita la parte del fedele servitore del capitano iberico (il quale rappresenta la decadente aristocrazia europea), \u00e8 la mente che dirige sia la rivolta che la conseguente messinscena. Gli schiavi africani hanno ucciso il loro \"proprietario\", Alexandro Aranda, e altri ufficiali della nave per costringere il capitano e il resto dell'equipaggio a riportarli in Africa.\nPer i primi commentatori, Babo rappresentava il male, ma la critica pi\u00f9 recente vede Babo come l'eroico leader di una rivolta di schiavi, il cui tragico fallimento non sminuisce il coraggio e l'astuzia dei ribelli. Sovvertendo gli stereotipi razziali dell'epoca, Melville descrive Babo come un uomo fisicamente debole ma di grande intelligenza, e la sua testa (che nel tragico finale \u00e8 impalata su un arpione), un \"alveare di sagacia\". All'opposto, il \"civilizzato\" americano Delano \u00e8 raggirato da Babo e i suoi compagni per tutta la narrazione, e solo alla fine riesce ad avere la meglio e a liberare Cereno con l'uso della forza bruta."}
{"id": "1053481", "revid": "3535", "url": "https://it.wikipedia.org/wiki?curid=1053481", "title": "Foresta Amazzonica", "text": ""}
{"id": "1053482", "revid": "729019", "url": "https://it.wikipedia.org/wiki?curid=1053482", "title": "Vittorio Ambrosini", "text": "Biografia.\nFratello di Gaspare, Alessandro e Antonio Ambrosini, \u00e8 stato un personaggio alquanto singolare, rimasto celebre per il suo impegno politico, su schieramenti opposti, durante il periodo storico che va da inizio Novecento alla fine della Seconda guerra mondiale.\nGi\u00e0 nel 1913 inizia la professione giornalistica come corrispondente da Berlino del Giornale di Sicilia. Interventista di sinistra, si arruola volontario nella prima guerra mondiale arrivando al grado di capitano. Nel 1919 si laurea in giurisprudenza.\nFonda quell'anno con Giuseppe Bottai, Mario Carli, Piero Bolzon l'\"Associazione fra gli Arditi d'Italia\" e collabor\u00f2 al Popolo d'Italia. Ambrosini \u00e8 il fondatore della sezione degli ex Arditi di Palermo e nell'aprile del 1919 \u00e8 tra i fondatori, nel capoluogo isolano, dei primi \"Fasci di Combattimento\" mussoliniani in Sicilia.\nL'Arditismo \"rosso\".\nPresto per\u00f2 segue Argo Secondari, dopo l'assalto squadrististico alla Camera del Lavoro di Milano di ex Arditi e futuristi, nella scissione che d\u00e0 vita agli Arditi del Popolo (dai quali Giuseppe Bottai prende le distanze) e aderisce al Partito Socialista Italiano, con cui il rapporto resta piuttosto dialettico. Ambrosini scrive diversi lavori per l'Avanti! attaccando Benito Mussolini ed i futuristi, ma la risposta dei socialisti (almeno quella ufficiale, a seguito di una sua lettera all'Avanti!) \u00e8 di invettive verso Ambrosini e Argo Secondari. Riceve invece lodi da Amadeo Bordiga, forse, anche se l'articolo non \u00e8 firmato, per le sue prese di posizione sul giornale il Soviet del 7 settembre 1919.\n\u00c8 il capo dei Gruppi Arditi Rossi e fonda il periodico \"Ardito Rosso\". Ambrosini e Giuseppe Mingrino sono i soli fra i nomi di spicco del Fronte Unito Arditi del Popolo, anche se non si possono annoverare fra i maggiori capi militari del movimento. Gli altri capi continueranno la loro lotta sia in Spagna che nella Resistenza (ad esempio, Guido Picelli, Antonio Cieri, Vincenzo Baldazzi, Alceste De Ambris).\nNel periodo del biennio rosso, Ambrosini struttura gli Arditi Rossi con un giornale: \"L'Ardito Rosso\", edito presso il fascio giovanile socialista di Milano.\nAmbrosini fugge a San Marino, perch\u00e9 pende sulla sua testa un mandato di cattura, e ivi specifica le finalit\u00e0 e la struttura organizzativa dei Gruppi Arditi Rossi (G.A.R.):\nsi mette, quindi, a disposizione della neonata Frazione comunista del P.S.I. e nel contempo tenta di raggiungere D'Annunzio per prendere Fiume, ma non riesce a causa dei mandati di cattura che gli impediscono movimenti adeguati sul territorio nazionale e si rifugia in Austria.\nL'adesione al Partito comunista d'Italia.\nQuando sorge il Partito Comunista d'Italia, nel 1921, vi aderisce.\n\u00c8 da notare che fra i dirigenti del Partito Comunista d'Italia, Ambrosini e Nicola Bombacci fan parte della minoranza del Partito Comunista d'Italia che \u00e8 favorevole agli Arditi del Popolo seguendo le indicazioni dell'Internazionale comunista.\nMa son le posizioni della minoranza del gruppo comunista dirigente italiano.\nAmbrosini su \"L'Internationale Communiste\" pubblica un articolo in cui rinforza le critiche rivolte al Partito Comunista d'Italia da Vorovskij, rappresentante del governo sovietico a Roma mentre Umberto Terracini riconferma la posizione ufficiale del Partito Comunista d'Italia su \"Correspondance Internationale\" del dicembre del 1921.\nPubblica un libretto: \"Per la difesa e la riscossa del proletariato italiano\" in cui continua a dissentire dalla linea \"bordighiana\" sui metodi di autodifesa proletaria, e dopo il congresso di Roma del 1922 si dimette dal Partito. A Vienna, all'inizio del 1923, si avvicina ancora al PSI, auspicando un nuovo raggruppamento dal nome \"Partito Comunista d'Italia Unificato\".\nAmbrosini, tornato in Italia nel 1924 al momento dell'omicidio di Giacomo Matteotti, assume per\u00f2 posizioni contro i socialisti ed accetta incarichi come agente provocatore da Crispo Moncada, scrivendo contemporaneamente su \"L'Epoca\", quotidiano diretto da Giuseppe Bottai, l'\"intellettuale\" del fascismo.\nL'adesione al PNF.\nAmbrosini chiede quell'anno la tessera del PNF, che gli viene inizialmente rifiutata, tra i commenti pungenti de l'Avanti. Poi \u00e8 ancora fra i fondatori di una rivista \"La Sintesi\" intitolata in questo modo perch\u00e9 fa riferimento ad un discorso di Benito Mussolini del 7 giugno 1924 in cui Mussolini indicava una via politica di congiungimento fra i due grossi movimenti rivoluzionari del dopoguerra (rivoluzionari per il fascismo \u00e8 un aggettivo dato dal \"duce\"): il fascismo ed il bolscevismo.\nTraccia dell'esperienza come promotore del periodico \"Roma-Mosca\" vi \u00e8 nella lettera del 21 agosto 1925 di Anna Kuliscioff a Filippo Turati:\nAmbrosini conferma in questo discorso la sua posizione: \nLa rivista \"Sintesi\" viene sciolta nel 1926 ed Ambrosini fonda \"Movimento Impero Lavoro\" e scrive sulla rivista \"Lo Stato Sindacale\". Svolge nel contempo un lavoro di tramite fra ambienti fascisti ed addetti dell'ambasciata sovietica facendosi promotore dell'incontro fra Edmondo Rossoni accompagnato da Augusto Turati, in cui concessero un'intervista a Vladimir Kournosov inviato dell'agenzia Tass.\nAmbrosini va a Parigi nel 1926 assieme ad Alfredo Gerevini, infiltrato nel \"Gruppo sindacalista rivoluzionario Filippo Corridoni\", prende contatto con Giuseppe Mingrino ed insieme fanno da agenti provocatori nell'ambiente dei fuoriusciti fascisti, come Cesare Rossi e Carlo Bazzi, scontrandosi con lo stesso responsabile del partito a Parigi.\nL'invio al confino e la seconda guerra mondiale.\nTornato in Italia alla fine del 1926, \u00e8 spedito al confino a Lampedusa dal regime fascista e vi resta fino al 1931, quando viene liberato, restando in Sicilia fino al 1934. Da quella data si stabil\u00ec a Roma esercitando l'attivit\u00e0 forense e tentando di attivare una casa editrice di studi corporativi.\nSecondo alcuni autori inizia a collaborare col numero di codice 532 con la polizia politica fascista, riprende le amicizie coi vecchi compagni antifascisti e comincia ad inviare informative su questi ultimi ai servizi del regime. La collaborazione con la polizia politica continuer\u00e0 fino al maggio del 1943. Allo scoppio della guerra, collabora con i fascisti dissidenti di Felice Chilanti (che nel prosieguo diverr\u00e0 uno dei capi della Resistenza romana).\nNel dopoguerra.\nDopo la guerra riesce ad avere un attestato che esclude che lui abbia mai fatto parte dell'OVRA tramite l'\"amicizia\" di un ex capo della polizia: Carmine Senise, Fonda \"Il tribuno socialista\" ed il \"Gruppo politico indipendente Italiani di Sicilia di Africa e del Mediterraneo\" e si candida all'Assemblea Costituente senza essere eletto. Come avvocato assume anche la difesa di Amleto Poveromo, uno degli assassini di Giacomo Matteotti.\nNel 1947 \u00e8 attivo in un gruppo neofascista il \"Partito fascista repubblicano\".\nNel 1958 \u00e8 candidato in parlamento col Movimento Sociale Italiano senza essere eletto, da cui si stacca passando alla destra democristiana. Ambrosini, come si vede, si muove freneticamente, facendo e disfacendo, passando da una parte all'altra sempre tendendo ad ordire strane trame: oltre ad essere stato nel secondo dopoguerra anche presidente della \"Federazione nazionale Arditi d'Italia\", suscita l'attenzione di Ernesto Rossi che asserisce:\nIndro Montanelli scrive a Leo Longanesi di essere stato sfidato a duello dall'avvocato Ambrosini, capo di una \"Lega pugiadista italiana\" a causa di un suo articolo sul \"Corriere della Sera\": il tramite del cartello di sfida \u00e8 il conte Ottavio Martinis Marchi ed il colonnello Aurelio Favia, il che d\u00e0 ancora maggiormente un'idea del carattere di Ambrosini e dei vari ambienti da lui frequentati, compreso Rauti, Borghese, De Lorenzo.\nNel seguito, attorno alla fine anni '60, inizia l'ultima fase della vita di Ambrosini con collegamenti alle stragi fasciste ed alla strategia della tensione.\nAmbrosini scrive il 14 dicembre 1969 all'allora ministro dell'Interno Franco Restivo e del deputato comunista Achille Stuani dicendo di essere a conoscenza di alcuni retroscena della strage di Piazza Fontana: fa il nome di Ordine Nuovo, dice che gli attentatori vanno ricercati nel \"gruppo di dissidenti usciti dal MSI che andarono in licenza premio in Grecia\". Nel luglio 1970, interrogato dai magistrati, per\u00f2 ritratta tutto. Ma un anno dopo, incontrandosi con Stuani, ribadisce di essere al corrente di fatti gravi.\nIl suicidio.\nNel settembre 1971 Ambrosini viene ricoverato in ospedale, per sospetto infarto. Il 21 ottobre muore suicida, lanciandosi dal settimo piano della clinica dopo aver lasciato un biglietto di addio. \nMa le circostanze della sua morte non sono chiare e molti dubitano che di vero suicidio si tratt\u00f2.\nCollegamenti esterni.\nPersonaggi di Favara - Vittorio Ambrosini"}
{"id": "1053483", "revid": "118490193", "url": "https://it.wikipedia.org/wiki?curid=1053483", "title": "Joseph Glanvill", "text": "Biografia.\nEducato alla Universit\u00e0 di Oxford, venne eletto vicario di Frome, una cittadina inglese del Somerset, nel 1662 e rettore dell\"'Abbey Church\" di Bath nel 1666, ed infine prebendario di Worcester, nel 1678. \nIl pensiero.\nLe sue opere sono piene di visioni proprie dello spirito e della superstizione del tempo e possono sconcertare il lettore moderno; in aggiunta a ci\u00f2 occorre considerare anche il fatto che spesso i punti di vista delle sue opere si contraddicono fra loro.\nGlanvill fu infatti strenuo difensore della neonata Royal Society della quale divenne membro nel 1666 e autore dello scritto \"The Vanity of Dogmatizing\" del 1661, nel quale l'autore criticava l'eccesso dello scolasticismo e dell'intolleranza religiosa, in nome della tolleranza, del metodo scientifico e della libert\u00e0 di pensiero. D'altro canto fu autore di uno scritto quale il \"Sadducismus Triumphatus\", nel quale Glanvill si scagliava contro lo scetticismo nei riguardi dell'esistenza della stregoneria e delle streghe, che influenz\u00f2 fortemente l'autore Cotton Mather, responsabile morale del celebre processo alle streghe di Salem. Quando mor\u00ec Mather, nella sua biblioteca fu trovata una copia dell'opera di Glanvill.\nSecondo la visione di Glanvill il mondo non pu\u00f2 essere interpretato soltanto con la ragione deduttiva. Per questo motivo occorre ammettere l'esistenza del sovrannaturale, indagabile anche con la ragione, ma quest'ultima non deve negare solo perch\u00e9 non pu\u00f2 comprenderne i fenomeni. In base a questo presupposto, seguendo in questo il filosofo Henry More, suo grande amico, negare l'esistenza degli spiriti e delle entit\u00e0 demoniache \u00e8 negare la veridicit\u00e0 della Bibbia e significa fare il primo passo verso l'ateismo.\nIl racconto \"Ligeia\" di Edgar Allan Poe contiene delle epigrafi attinte dall'opera di Glanvill. Inoltre troviamo la sua figura citata nel racconto \"Una discesa nel Maelstr\u00f6m\" e nel racconto \"La cerimonia\" di Howard Phillips Lovecraft."}
{"id": "1053484", "revid": "287204", "url": "https://it.wikipedia.org/wiki?curid=1053484", "title": "Skoda Fabia", "text": ""}
{"id": "1053485", "revid": "919135", "url": "https://it.wikipedia.org/wiki?curid=1053485", "title": "Sigma additivit\u00e0", "text": "In matematica, l'additivit\u00e0 e \u03c3-additivit\u00e0 (sigma additivit\u00e0) di una funzione definita su dei sottoinsiemi di un insieme dato sono astrazioni delle propriet\u00e0 della misura (lunghezza, area, volume) di un insieme: la \"misura\" dell'unione di due insiemi disgiunti non \u00e8 altro che la somma delle due misure singole.\nDefinizioni.\nSia formula_1 un'algebra di insiemi. Una funzione formula_2 (vedi retta reale estesa) \u00e8 detta (\"finitamente\") \"additiva\" se, formula_3 disgiunti si ha:\nLa funzione \u00e8 detta \"numerabilmente additiva\" o \"\u03c3-additiva\" se per ogni successione formula_5 tra loro disgiunti e tali che la loro unione numerabile stia ancora in formula_1 si ha:\nOgni funzione \u03c3-additiva \u00e8 una funzione (finitamente) additiva, ma non vale il contrario.\nPropriet\u00e0.\nCome conseguenza della definizione si ha che una funzione additiva non pu\u00f2 assumere sia formula_8 che formula_9 come valori, perch\u00e9 l'espressione formula_10 \u00e8 indefinita. Si pu\u00f2 dimostrare per induzione matematica che una funzione additiva soddisfa:\nper ogni collezione finita formula_12 di insiemi disgiunti in formula_1.\nUtili propriet\u00e0 di una funzione additiva formula_14 sono:\nEsempi.\nUn esempio di funzione \u03c3-additiva \u00e8 la funzione formula_14 definita sull'insieme delle parti dei numeri reali, tale che:"}
{"id": "1053486", "revid": "729019", "url": "https://it.wikipedia.org/wiki?curid=1053486", "title": "Diencefalo", "text": " \nIl diencefalo \u00e8 una porzione dell'encefalo. Assieme al telencefalo (gli emisferi cerebrali pi\u00f9 i nuclei della base) costituisce il cervello. Mediano e simmetrico, con forma di piramide tronca, \u00e8 intercalato tra i centri assiali inferiori (midollo spinale, tronco encefalico) e quelli superiori (telencefalo). Al suo interno si ritrova la cavit\u00e0 del terzo ventricolo.\nIl diencefalo \u00e8 situato rostralmente rispetto al mesencefalo, con il quale condivide alcune formazioni nucleari, ed \u00e8 completamente rivestito dal telencefalo (con l'eccezione della sua superficie ventrale, che affiora liberamente sulla superficie encefalica). Di conseguenza, esso risulta visibile solo dopo ampia demolizione degli emisferi telencefalici e della sostanza bianca che lo avvolge.\nDisposizione e rapporti.\nIl diencefalo si trova al centro della scatola cranica, ed \u00e8 delimitato rispetto al telencefalo dalla capsula interna. Per la sua descrizione si usa suddividerlo in una faccia dorsale, una faccia ventrale o ipotalamica, due facce laterali, una faccia anteriore e una faccia posteriore.\nLa faccia dorsale del diencefalo \u00e8 ricoperta dalla \"tela corioidea superiore\", che contribuisce alla costituzione dei ventricoli laterali: questa si riflette nel punto in cui viene a contatto con la superficie diencefalica, dando luogo a una linea molto spessa, orientata in senso sagittale, che prende il nome di \"tenia del talamo\". All'estremo posteriore della faccia dorsale del diencefalo troviamo due formazioni, l'epifisi e l'abenula.\nLa faccia ventrale o ipotalamica \u00e8 l'unica porzione del diencefalo ad affiorare sulla superficie encefalica, e pertanto risulta visibile a occhio nudo senza bisogno di demolire nessun'altra formazione. La faccia ventrale \u00e8 delimitata posteriormente dal tronco encefalico (e precisamente dai peduncoli cerebrali), anteriormente dal chiasma ottico che la separa dai lobi frontali, e lateralmente dai poli temporali dei due emisferi. In direzione anteroposteriore, si riconoscono nella faccia ventrale tre strutture fondamentali assegnate all'ipotalamo, e cio\u00e8 il chiasma ottico, il tuber cinereum o \"peduncolo ipofisario\" e i corpi mammillari.\nLe facce laterali del diencefalo sono costituite dai due talami, le pi\u00f9 voluminose delle diverse strutture che compongono il diencefalo stesso. Queste facce sono a stretto contatto con il telencefalo, dal quale sono separate solo per l'interposizione della capsula interna; dorsalmente, i talami sono invece ricoperti dal nucleo caudato, un nucleo telencefalico, per cui diventa molto difficile stabilire un confine tra queste due formazioni, e in genere si sceglie a questo scopo il \"solco optostriato\".\nLa faccia anteriore comprende anch'essa i poli anteriori dei soli talami, e ha un'estensione abbastanza modesta. I suoi limiti possono essere individuati dal chiasma ottico, in basso, e dai forami interventricolari di Monro, in alto.\nLa faccia posteriore del diencefalo non ha una vera e propria connotazione anatomica, e pu\u00f2 essere individuata come un piano virtuale che si estende dalla commessura posteriore fino al limite posteriore dei corpi mammillari ipotalamici.\nDerivazione embriologica.\nIl diencefalo deriva dalla primitiva vescicola prosencefalica del tubo neurale, la quale, attorno al 32\u00ba giorno di gravidanza, si divide ulteriormente in due vescicole distinte, \"telencefalica\" e \"diencefalica\". Da quest'ultima derivano poi il diencefalo e le altre formazioni comunicanti, quali la retina.\nStruttura.\nCome gi\u00e0 detto, il diencefalo contiene al suo interno la cavit\u00e0 del terzo ventricolo, che permette di suddividere con un piano sagittale l'intera struttura in due met\u00e0 pari e simmetriche. Ciascuna di queste due met\u00e0 pu\u00f2 essere ulteriormente suddivisa in una porzione ventrale e in una dorsale, grazie all'esistenza di un solco che attraversa in senso trasversale tutta la cavit\u00e0 del terzo ventricolo, e che viene denominato \"solco ipotalamico (di Monro).\"\nLa porzione ventrale, ossia quella parte di diencefalo che rimane al di sotto di tale solco, comprende:\nLa porzione dorsale, ossia quella che rimane al di sopra del solco ipotalamico, comprende invece:\nAnatomia comparata.\nHa tre componenti fondamentali: epitalamo, ipotalamo e talamo. Il talamo \u00e8 la parte pi\u00f9 grande, l'epitalamo forma delle evaginazioni che andranno a formare l'epifisi e l'organo parietale (terzo occhio), mentre dall'ipotalamo si former\u00e0 un infundibolo che andr\u00e0 a formare la neuroipofisi che insieme alla adenoipofisi former\u00e0 l'ipofisi."}
{"id": "1053487", "revid": "2039709", "url": "https://it.wikipedia.org/wiki?curid=1053487", "title": "Onda di pressione", "text": "Si definiscono onde di pressione quelle onde che si propagano nei gas tramite dei fenomeni di compressione o decompressione locale, come ad esempio le onde sonore.\nParametri necessari per descrivere le onde di pressione.\nInnanzitutto \u00e8 necessario introdurre il modulo di compressibilit\u00e0 formula_1\nricordando che la massa \u00e8 data dal prodotto formula_3 di volume e densit\u00e0 e che tale quantit\u00e0 deve essere conservata, si ottiene\nda cui\nSostituendo nella prima espressione, risulta\nConsiderando ora un gas adiabatico il suo modulo di compressibilit\u00e0 \u00e8 pari a\n(infatti, moltiplicando e dividendo per formula_8, con formula_9 massa contenuta nel volume formula_10, si ottiene\nindicando con formula_12 tale costante:\nse la massa \u00e8 costante, allora si ingloba nella costante formula_12 al secondo membro, per cui si ha l'espressione:\nda cui:\ndove formula_21 viene chiamato modulo di compressibilit\u00e0 adiabatica.\nIn generale un gas \u00e8 un sistema con notevoli propriet\u00e0 elastiche ed \u00e8 lecito quindi fare delle analogie con le onde che si creano, ad esempio, in una sbarra solida. In tal caso il modulo di compressibilit\u00e0 ha lo stesso identico ruolo del modulo di Young formula_22 di una sbarra solida, e le onde si propagheranno nel gas con velocit\u00e0\nOnde in un gas.\nAll'atto pratico, per verificare che anche in un gas si verificano dei fenomeni di propagazione governati dall'equazione delle onde, si pu\u00f2 esaminare il caso di un gas contenuto in un tubo rigido disposto in un sistema di riferimento cartesiano parallelamente all'asse formula_24 delle ascisse, indicando con formula_25 e formula_26 rispettivamente i valori a riposo della densit\u00e0 e della pressione. Dopodich\u00e9 si supponga di comprimere con una membrana elastica un piccolo volumetto di gas, dando cos\u00ec origine in esso alle variazioni formula_27 e formula_28. Si avr\u00e0, quindi, un volumetto di gas a pressione e densit\u00e0\nSiano inoltre piccoli gli spostamenti dalla posizione d'equilibrio delle particelle, indicati dalla funzione formula_30 cos\u00ec come la derivata di questa funzione rispetto a formula_24.\nConsiderata ora una massa di gas contenuta tra due piani perpendicolari all'asse formula_24, che intersecano tale asse nei punti formula_24 e formula_34, posta di valore unitario la sezione del cilindro, la massa di gas contenuta fra i due piani \u00e8 formula_35.\nAd un certo istante formula_36 la massa formula_37 avr\u00e0 subito gli effetti della perturbazione e sar\u00e0 compresa tra\ncosicch\u00e9 la sua dimensione lineare sar\u00e0 diventata\nPoich\u00e9 si tratta di una massa il cui volume \u00e8 cambiato, ne consegue che sar\u00e0 cambiata anche la sua densit\u00e0 che ora sar\u00e0 formula_40\nUguagliando questa espressione a formula_35 e trascurando il quarto addendo in quanto infinitesimo di ordine superiore:\nche esprime il collegamento tra il moto del gas e la variazione della sua densit\u00e0. Per quanto detto prima, ad una variazione di densit\u00e0 corrisponder\u00e0 una variazione di pressione pari a\nLa variazione di pressione causa un moto del gas. Quindi, ricordando che la sezione del tubo \u00e8 unitaria, la forza risultante agente sulla massa formula_37 sar\u00e0:\nPer la seconda legge della dinamica, tale forza causer\u00e0 un'accelerazione formula_47 e quindi\nIl che conduce a:\nQuindi lo spostamento delle molecole del gas segue l'equazione delle onde. Per ricavare il comportamento della pressione, partendo da formula_50 si deriva rispetto a formula_24 e poi rispetto al tempo:\ne ripetendo il ragionamento per la densit\u00e0, il risultato \u00e8 lo stesso:"}
{"id": "1053488", "revid": "1718925", "url": "https://it.wikipedia.org/wiki?curid=1053488", "title": "Antonino Patern\u00f2 Castello, marchese di San Giuliano", "text": "Liberale e anticlericale, dopo essere stato ministro delle Poste del Regno d\u2019Italia nel 1899, fu ministro degli Esteri dal 1905 al 1906 e dal 1910 al 1914.\nDurante il suo primo mandato agli Esteri (1906), alla Conferenza di Algeciras, l'Italia svolse un ruolo autonomo rispetto all'alleata Germania. Successivamente San Giuliano fu inviato come ambasciatore a Londra e Parigi (1906-1910).\nIniziato il suo secondo mandato agli Esteri (1910), segu\u00ec per l'Italia la Crisi di Agadir che sfrutt\u00f2 per dare inizio al conflitto con la Turchia. Dopo i primi successi dell'esercito italiano in Libia non gli fu possibile realizzare un semplice protettorato per la decisione del presidente del Consiglio Giovanni Giolitti di attuare una conquista e una annessione completa. Prolungatosi perci\u00f2 il conflitto, gest\u00ec la difficile posizione dell'Italia nei confronti dell'Europa.\nGuid\u00f2 le trattative per il rinnovo della Triplice alleanza del 1912 e gest\u00ec gli sviluppi per l'Italia delle guerre balcaniche, con particolare attenzione all'Albania di cui sosteneva l'importanza strategica per il controllo dell'Adriatico.\nBench\u00e9 fautore della Triplice alleanza, allo scoppio della prima guerra mondiale inizi\u00f2 trattative di avvicinamento alla Triplice Intesa. Tali contatti portarono poi, con i suoi successori agli Esteri, alla stipulazione del Patto di Londra e alla conseguente discesa in guerra dell'Italia contro l'Austria-Ungheria nel 1915.\nLe origini e la giovent\u00f9.\nAntonino Patern\u00f2 Castello, marchese di San Giuliano, discendeva da un'antica famiglia (Patern\u00f2) dell'XI secolo proveniente da Embrun, in Francia, il cui primo esponente noto fu Roberto d'Embrun giunto in Sicilia al seguito dei re normanni. Il capostipite del ramo dei San Giuliano fu l'omonimo Antonino Patern\u00f2 Castello che nel 1693 spos\u00f2 Giulia Asmundo e Joppolo. Costei, unica figlia del marchese di San Giuliano, gli port\u00f2 in dote il titolo e i vasti possedimenti tra Catania e Siracusa.\nAntonino nacque a Catania il 10 dicembre 1852 dal matrimonio fra Benedetto, quinto Marchese di San Giuliano, e Donna Caterina Statella e Moncada, figlia del principe Antonio Statella di Cassaro. Antonino di San Giuliano fu figlio unico, ebbe quali punti di riferimento culturali la madre, alla quale era molto affezionato, e la ricca biblioteca di Palazzo San Giuliano. Da adolescente i suoi autori preferiti furono Goethe e Dante, della cui Divina commedia divenne poi un cultore.\nIl giovane San Giuliano riusc\u00ec presto a padroneggiare le principali lingue europee che affin\u00f2 durante alcuni viaggi a Londra e a Vienna. Nel 1872 a Londra pot\u00e9 ascoltare un discorso del politico liberale William Ewart Gladstone e l'anno seguente a Vienna incontr\u00f2 l'ambasciatore italiano e futuro ministro degli Esteri Carlo Felice di Robilant. Oltre alla passione per i viaggi, San Giuliano coltiv\u00f2 quella per la storia e la geografia che, studiate insieme, lo aiutarono a comprendere le problematiche internazionali del tempo.\nSposatosi con Enrichetta Statella dei conti di Castagneto, nello stesso 1875 si laure\u00f2 in legge e, eletto consigliere comunale a Catania, ne divenne l'assessore alla Pubblica Amministrazione. La carica gli consent\u00ec di far trasferire in citt\u00e0 da Parigi le spoglie del musicista catanese Vincenzo Bellini.\nDal matrimonio con Enrichetta (deceduta il 9 novembre 1897) nacquero tre figli: Caterina, detta Carina, Benedetto Orazio (1877-1912) e Maria.\nL'ascesa (1882-1898).\nMolto ambizioso, San Giuliano divenne sindaco della sua citt\u00e0 natale a soli 26 anni. Nel 1882 si fece promotore di un progetto per una grande linea ferroviaria circumetnea che, giudicata troppo dispendiosa, fu bocciata dai consiglieri (i quali optarono per una soluzione pi\u00f9 modesta). San Giuliano allora si dimise e si present\u00f2 candidato alla Camera dei deputati per la XV Legislatura. In un discorso al teatro \"Arena Pacini\" di Catania, il 3 settembre 1882 present\u00f2 il suo programma, connubio di progresso e conservazione. Esso fu accolto con favore dagli elettori della sezione \u201cDuomo\u201d di Catania che nelle votazioni del 29 ottobre preferirono nettamente San Giuliano agli altri candidati. Questo risultato, per\u00f2, fu annullato poich\u00e9 Antonino non aveva compiuto ancora 30 anni. Dopo una nuova elezione che conferm\u00f2 i risultati della prima, dal 24 gennaio 1883 il marchese pot\u00e9 sedere alla Camera, occupando un seggio che avrebbe conservato fino al 1904 (per 7 legislature consecutive).\nDeputato.\nSan Giuliano era di area liberale e durante la sua vita di deputato cambi\u00f2 continuamente corrente di riferimento. Tuttavia conserv\u00f2 un suo programma politico, giudicando sempre i governi in relazione all'impegno dimostrato in politica estera nel difendere gli interessi dell'Italia e, in politica interna, nel migliorare le condizioni del Mezzogiorno.\nSan Giuliano appoggi\u00f2 la politica di Francesco Crispi e nel 1892 divenne sottosegretario all'Agricoltura nel primo governo Giolitti. L'anno dopo scrisse \"Le condizioni presenti della Sicilia\", in cui proponeva, per i latifondi mal diretti, l'espropriazione \u00abforzata per pubblica utilit\u00e0\u00bb. L'iniziativa avrebbe creato una classe di \u00abcontadini-proprietari cointeressata alla conservazione dello Stato\u00bb; nel frattempo per\u00f2 il governo avrebbe dovuto, come fece, reprimere le organizzazioni di rivoltosi (i Fasci siciliani) per il mantenimento dell'ordine nell'isola.\nIl 22 giugno 1893 fu iniziato in Massoneria nella Loggia \"Universo\" di Roma e fu in seguito affiliato alla loggia \"Dante e l'Italia\" di Catania.\nMinistro delle Poste.\nNel 1899 il marchese ebbe l'incarico di ministro delle Poste nel governo conservatore di Luigi Pelloux. Durante tale mandato ottimizz\u00f2 le linee di navigazione nel Mediterraneo permettendo alle merci che viaggiavano dal Canale di Suez a Venezia di farlo con un'unica compagnia, la \"Navigazione Generale\". In poco pi\u00f9 di un anno San Giuliano istitu\u00ec anche il collegamento telegrafico diretto fra Catania e l'Italia continentale, prese provvedimenti per il miglioramento del servizio postale a Palermo, Genova e Milano, e reper\u00ec i fondi per l'ammodernamento degli uffici postali di Roma, Venezia e Milano.\nIn quegli anni comp\u00ec diversi viaggi. Oltre che in Eritrea (1891 e 1905), per prepararsi culturalmente al ministero degli Esteri al quale aspirava, nell'estate-autunno del 1902 San Giuliano comp\u00ec un lungo viaggio in Albania (allora dell'Impero ottomano) e nell'area adriatica dei Balcani, luoghi strategici per la sicurezza dell'Italia nel contesto della Triplice alleanza. Di quest'ultima San Giuliano si mostr\u00f2 sostenitore convinto (inizialmente fu anche antifrancese) sempre che fosse stata accompagnata da rapporti amichevoli con la Gran Bretagna, la maggiore potenza navale.\nNella prospettiva di un suo incarico al Ministero degli Esteri, San Giuliano, all'inizio del \u2018900 approfond\u00ec le tematiche coloniali, oltre che in parlamento, anche in altri ambienti: nel 1903 entr\u00f2 nel consiglio della societ\u00e0 per lo sviluppo della lingua italiana nel mondo \"Dante Alighieri\" e assunse la vicepresidenza della \"Lega Navale Italiana\", mentre nel 1905 entrava nel consiglio direttivo della \"Societ\u00e0 Geografica Italiana\" divenendone presidente l'anno dopo.\nDopo essere stato nominato senatore il 4 marzo 1905, relazion\u00f2 in un articolo pubblicato nello stesso anno sull'emigrazione negli Stati Uniti d'America, dove era stato nel 1904. Durante il viaggio, che gli aveva permesso di incontrare il presidente Theodore Roosevelt, San Giuliano apprese che gli Stati Uniti si sarebbero presto chiusi all'immigrazione di massa e quindi l'Italia avrebbe dovuto far ricorso a nuovi territori per non acuire la questione meridionale. Era giunto il tempo, pertanto, che il suo Paese guardasse alla Libia (allora dell'Impero ottomano) soprattutto dopo che le potenze interessate al Mediterraneo (Francia e Gran Bretagna) vi avevano gi\u00e0 riconosciuto \u00abla prevalenza dei nostri interessi\u00bb.\nLa prima volta ministro degli Esteri e la conferenza di Algeciras.\nL'occasione di attuare la colonizzazione della Tripolitania e della Cirenaica ottomane si present\u00f2 con la conferenza di Algeciras, seguita alla Crisi di Tangeri tra Francia e Germania. Infatti, allo scopo di riprogrammare la politica estera del Paese, Giovanni Giolitti e re Vittorio Emanuele III, in vista della conferenza, formarono il 24 dicembre 1905 il secondo governo di Alessandro Fortis e nominarono ministro degli Esteri Antonino di San Giuliano.\nTre giorni dopo il ministro degli Esteri inglese Edward Grey precis\u00f2 che la Gran Bretagna era con la Francia e contro la Germania, a favore cio\u00e8 dell'espansione della sfera d'interessi francese in Marocco. San Giuliano, che aspirava ad un assenso definitivo delle due potenze occidentali alle mire italiane sulla Libia, per dare un primo segnale politico, invi\u00f2 alla conferenza Emilio Visconti Venosta, gi\u00e0 ministro degli Esteri ai tempi della Destra storica e notoriamente filofrancese.\nL'anziano diplomatico impost\u00f2 la linea di condotta dell'Italia che, pur mantenendosi adeguatamente vicina alle posizioni degli alleati della Triplice alleanza, determin\u00f2 una svolta nella sua politica estera. Non votando infatti contro le mire espansionistiche della Francia nei confronti del Marocco, l'Italia si guadagn\u00f2 ufficialmente il benestare di Parigi e Londra per la colonizzazione della Libia.\nAmbasciatore a Londra e Parigi (1906-1910).\nBen disposte verso San Giuliano furono da quel momento Francia e Gran Bretagna, Paesi dove, fra il 1906 e il 1910, ricopr\u00ec la carica di ambasciatore. Il marchese giunse nella capitale britannica l'11 settembre 1906 e fu accolto molto benevolmente. Quando il suo periodo all'ambasciata si concluse, il 5 novembre 1909 scrisse per il ministro degli Esteri Tittoni un lungo rapporto, il cui punto centrale verteva sulla questione se l'Impero britannico fosse o meno in decadenza. San Giuliano vedeva il declino in prospettiva ma nell'immediato, per l'Italia, la Gran Bretagna costituiva ancora un punto di riferimento irrinunciabile.\nDurante il suo mandato a Londra, nella primavera del 1909, San Giuliano ebbe l'occasione di accompagnare in una tappa del suo viaggio nel Mediterraneo il re d'Inghilterra Edoardo VII. Rientr\u00f2, cos\u00ec, al fianco del sovrano, a Catania dove fu accolto assieme al suo ospite con vive dimostrazioni di entusiasmo. Il personale trionfo del marchese fu coronato tuttavia qualche giorno dopo, quando i sovrani britannici furono accolti in Palazzo San Giuliano, per un t\u00e8.\nAl periodo londinese segu\u00ec una breve esperienza a capo dell'ambasciata italiana a Parigi nel febbraio 1910, dopo di che fu richiamato a Roma per ricoprire nuovamente l'incarico di ministro degli Esteri.\nLa seconda volta come ministro degli Esteri (1910-1914).\nDopo l'esperienza diplomatica, Antonino di San Giuliano, il 1\u00ba aprile 1910, fu nominato per la seconda volta ministro degli Esteri, carica che avrebbe ricoperto fino al giorno della sua morte. Il governo di cui fece parte inizialmente fu quello del filofrancese e conservatore Luigi Luzzatti. San Giuliano aveva inizialmente rifiutato la proposta, poich\u00e9 riteneva non bilanciato un governo cos\u00ec favorevole all'Entente cordiale, poi, dopo le insistenze di Giolitti e di Vittorio Emanuele III, aveva finito per accettare.\nIl problema pi\u00f9 grave che San Giuliano si pose fin dall'inizio fu di completare l'unit\u00e0 del Regno con i territori di lingua italiana (Trentino, Gorizia e Trieste) dell'Austria. Il marchese riteneva di poter risolvere questo problema pacificamente, contando cio\u00e8 sull'articolo 7 della Triplice alleanza, che prevedeva compensi territoriali per l'Italia in caso di espansione dell'Austria nei Balcani.\nLa crisi di Agadir.\nSi andava profilando per\u00f2 un'occasione per un altro successo. Di fronte alla crisi di Agadir, che contrappose di nuovo la Francia alla Germania sulla questione del Marocco, San Giuliano pens\u00f2 fosse giunto il momento di una soluzione della questione libica. Le grandi potenze, infatti, assorbite da quella crisi, difficilmente avrebbero ostacolato un'azione militare italiana in Africa settentrionale.\nTale azione risultava al marchese necessaria a sostegno dell'economia zolfiera siciliana, che sarebbe stata danneggiata dalla concorrenza dei giacimenti libici di zolfo nel caso questi fossero stati acquistati, come sembrava probabile, dai tedeschi.\nCaduto il governo Luzzatti, alla fine del marzo del 1911 era tornato al potere con il suo quarto esecutivo Giovanni Giolitti che, in simbiosi con le idee di San Giuliano, gli aveva confermato la carica di ministro degli Esteri.\nIl 1\u00ba luglio 1911 scoppi\u00f2 la crisi di Agadir e San Giuliano inizi\u00f2 a pensare a espandere l'influenza italiana sulla Libia. Gi\u00e0 tre giorni dopo, in un memorandum a Vittorio Emanuele III e Giolitti, riteneva probabile che l'Italia in pochi mesi sarebbe stata costretta a compiere la spedizione militare. Giolitti invece si dimostr\u00f2 prudente e non ritenne opportuno agire, sia perch\u00e9 temeva che la crisi di Agadir avrebbe potuto portare ad una guerra tra Francia e Germania coinvolgendo l'Italia, sia perch\u00e9 conosceva l'opposizione dei socialisti ad un'azione bellica.\nAppoggi\u00f2 invece l'interventista San Giuliano Sidney Sonnino, capo della destra costituzionale, con il suo \"Giornale d'Italia\" e l'influentissimo \"Corriere della Sera\". Contemporaneamente il marchese bersagliava Giolitti con moniti e incitamenti spiegandogli che la macchina militare andava preparata immediatamente se si desiderava un successo rapido e che il mare mosso d'inverno avrebbe potuto compromettere l'operazione. Spieg\u00f2 anche che i negoziati tra la Germania e la Francia erano entrati in una fase di stallo che andava sfruttata per iniziare e terminare l'impresa libica; e che la nuova fase che si sarebbe aperta non avrebbe potuto portare ad una guerra fra le due potenze europee.\nOrmai convinto dalle argomentazioni di San Giuliano, il 17 settembre 1911 Giolitti si rec\u00f2 da Vittorio Emanuele III per l'autorizzazione a organizzare l'azione militare contro la Turchia e il giorno dopo telegraf\u00f2 a San Giuliano, al ministro della Guerra Spingardi e al ministro della Marina Leonardi Cattolica affinch\u00e9 si attivassero per i preparativi di loro competenza.\nLa guerra italo-turca.\nDopo l'ultimatum del 28 settembre 1911 e lo sbarco delle truppe italiane sulle coste libiche, con il passare delle settimane, forte della mediazione tedesca, San Giuliano si mostr\u00f2 disposto a trattative che avrebbero formalmente lasciato la Libia alla Turchia, e che avrebbero concesso all'Italia una sorta di protettorato politico-economico. Di altro avviso fu invece Giolitti che pretese l'occupazione completa del territorio per poter instaurare una qualsiasi forma di dominio avesse voluto l'Italia.\nCostretto a rivedere i suoi progetti in termini di annessione e di prolungamento del conflitto, il marchese si trov\u00f2 in difficolt\u00e0 con gli alleati, che erano molto vicini alla Turchia: la Germania non garant\u00ec pi\u00f9 la sua opera di mediazione a Costantinopoli e l'Austria costrinse l'Italia a non far intervenire le navi italiane contro obiettivi turchi nell'Adriatico e nello Ionio. Anche in Francia montarono le proteste, che sfociarono in una crisi diplomatica con l'Italia il 22 gennaio 1912, a seguito di un discorso alla Camera del presidente Poincar\u00e9.\nL'interpretazione dell'articolo 7.\nCon l'Austria inizi\u00f2 allora un lungo e delicato negoziato per l'occupazione delle isole turche dell'Egeo, ambite dall'Italia come basi per interrompere il flusso di rifornimenti turchi verso i porti libici. Il ministro degli Esteri austriaco Alois Lexa von Aehrenthal si oppose a tale occupazione appellandosi all'articolo 7 della Triplice alleanza che obbligava la potenza (Italia o Austria) che si espandeva nei Balcani o nell'Egeo ad accordarsi con l'altra per compensi da elargirle.\nApprofittando del negoziato in corso per il rinnovo dell'alleanza, San Giuliano par\u00f2 il colpo di Vienna facendo comprendere all'alleato comune, Berlino, che le occupazioni in Egeo erano essenziali per concludere la guerra di Libia, permanendo la quale la Triplice alleanza sarebbe finita, perch\u00e9 l'Italia non l'avrebbe rinnovata.\nIntanto, al ministro degli Esteri austriaco Aehrenthal era succeduto il pi\u00f9 malleabile Leopold Berchtold che, influenzato dalla Germania, il 6 aprile 1912 mostr\u00f2 un'apertura nei confronti dell'Italia, e il 26 la Regia Marina pot\u00e9 procedere con le operazioni di sbarco sulla prima isola da conquistare: Stampalia.\nCon questa vittoria diplomatica San Giuliano fece prevalere la sua interpretazione dell'articolo 7. Quest'ultimo, che riguardava unicamente Austria e Italia, bench\u00e9 includesse il Mare Egeo fra le zone su cui un'alleata si poteva espandere solo compensando l'altra, da quel momento fu interpretato in maniera favorevole all'Italia. Infatti, puntualizzando che le isole del Dodecanneso erano in territorio asiatico e che le ripercussioni delle occupazioni delle isole si sarebbero avute in Libia e non nei Balcani (vero oggetto dell'articolo 7) San Giuliano ottenne che la norma si applicasse in futuro solo in caso di occupazioni nel sud-est dell'Europa, e cio\u00e8, verosimilmente, in caso di occupazioni austriache e compensi all'Italia.\nSolo in autunno, tuttavia, scoppiata la prima guerra balcanica, nel timore che tutto l'Impero ottomano fosse sul punto di crollare, il governo di Costantinopoli accett\u00f2 la resa alle condizioni di Roma. Il conseguente trattato di pace fu firmato a Losanna il 18 ottobre 1912. L'Italia acquis\u00ec il Dodecanneso e la Libia dove per\u00f2 la guerriglia araba non fu mai sedata.\nIl rinnovo della Triplice alleanza del 1912.\nNonostante i rapporti non sempre amichevoli fra Italia e Austria, San Giuliano era convinto della convenienza per l'Italia di rimanere nella Triplice alleanza. Dopo aver ricevuto da parte di Berlino e Vienna la richiesta di rinnovare l'alleanza (che sarebbe scaduta nel 1914), il marchese aveva contattato Giolitti e Vittorio Emanuele III. Avutone il consenso, nel settembre 1911, prima dello scoppio della guerra contro la Turchia, San Giuliano accett\u00f2 di rinnovare l'accordo, ma non prima della fine della campagna di Libia che stava per iniziare.\nIl marchese comunic\u00f2 inoltre agli alleati di accettare il testo del 1902 (tacitamente rinnovato nel 1908) eccetto che nei punti in cui (articoli 9 e 10) lo si doveva rivedere per renderlo conforme al nuovo assetto che l'Italia avrebbe dato alla Libia.\nCon Vienna le trattative divennero difficili quando San Giuliano chiese di inserire nel testo del trattato due accordi bilaterali che l'Italia aveva stipulato con l'Austria su Albania e Sangiaccato di Novi Pazar. I due accordi secondo il marchese dovevano rientrare nell'alleanza, di modo da costringere la Germania a garantire gli impegni presi dall'Austria.\nDopo un periodo di stallo, furono i colloqui tra San Giuliano e Berchtold a San Rossore e Firenze del 22 e 23 ottobre 1912 a riavviare il negoziato. I progressi militari degli stati balcanici sulla Turchia nella guerra che intanto era scoppiata fecero infatti comprendere ai tre alleati che si sarebbero dovuti affrettare a chiudere le trattative per presentarsi in un fronte diplomatico compatto alla conferenza di pace.\nIl ministro degli Esteri tedesco Kiderlen-Waechter propose un compromesso: il nuovo trattato della Triplice alleanza avrebbe compreso un protocollo diviso in tre parti. La prima parte implicava la sovranit\u00e0 italiana sulla Libia, la seconda definiva che lo \"status quo\" previsto dall'articolo 10 sarebbe stato quello esistente al momento della firma del rinnovo, la terza citava gli accordi italo-austriaci aggiungendo che essi non venivano modificati dal rinnovo dell'alleanza. San Giuliano e Berchtold si ritennero soddisfatti e le firme del rinnovo furono apposte a Vienna il 5 dicembre 1912.\nIl controllo dell'Adriatico e la conferenza di Londra.\nUn altro tema di attrito fra Italia e Austria era costituito dal controllo dell'Adriatico dove Vienna possedeva l'unico grande porto dell'Impero: Trieste. L'imbocco del Canale d'Otranto costituiva quindi un punto di fondamentale interesse per le due nazioni, una delle quali, l'Italia, ne controllava la sponda occidentale con la Puglia. A oriente, invece, il canale era sorvegliato dall'Impero ottomano con l'Albania. Le gravi difficolt\u00e0 in cui versava la Turchia gi\u00e0 da tempo, aggravatesi con la prima guerra balcanica, determinarono sviluppi nell'area tali da poterne modificare l'assetto politico. Le attenzioni di San Giuliano si concentrarono, quindi, sull'Albania dalle cui basi navali sarebbero potute partire in futuro azioni militari contro l'Italia.\nContro la Serbia.\nCon il viaggio a Berlino del novembre 1912, San Giuliano cominci\u00f2 ad attuare la politica volta a fare dell'Albania il baluardo contro le minacce nell'Adriatico meridionale, da qualsiasi parte provenissero. Fu d'accordo quindi con la proposta dell'Austria di far nascere uno Stato albanese \u201cvitale\u201d non soggetto cio\u00e8 alle potenze limitrofe. Egli naturalmente puntava ad ampliare l'influenza italiana in Albania e a superare quella austriaca gi\u00e0 presente. D'accordo con Vienna, si schier\u00f2 contro la Serbia che, vittoriosa sulla Turchia, aspirava ad uno sbocco albanese in Adriatico. N\u00e9 valsero le amicizie della Serbia con la Russia, poich\u00e9 San Giuliano fece intendere che per l'Albania non avrebbe abbandonato l'Austria in un allargamento del conflitto balcanico all'Europa.\nIl 3 dicembre 1912, intanto, era intervenuto l'armistizio che interrompeva la prima guerra balcanica. Lo stesso giorno San Giuliano seppe che era intenzione della Gran Bretagna indire una conferenza a Londra fra le potenze, fra cui l'Italia, per regolare le questioni della regione. Il 17 dicembre, in occasione della prima seduta di tale conferenza, il problema del porto serbo sull'Adriatico si risolse perch\u00e9 tutti i delegati accettarono la proposta inglese di una ferrovia internazionale che avrebbe unito la Serbia ad un porto albanese per un \u201caccesso commerciale al mare\u201d.\nL'assedio di Scutari.\nBen pi\u00f9 difficoltosa per San Giuliano fu la questione di Scutari, piazzaforte turca in Albania settentrionale che il Montenegro continuava ad assediare nonostante la tregua del 3 dicembre. Come il marchese aveva intuito l'Austria puntava ad inglobare Scutari nella nascente Albania nel tentativo di farne il cuore politico e di garantirsi l'egemonia sul nuovo Stato. La citt\u00e0, infatti, contava una forte presenza di cattolici che facevano riferimento a Vienna per i loro interessi.\nSan Giuliano prima chiese al suo ambasciatore Imperiali di temporeggiare, poi, temendo un'aggressione austriaca al Montenegro, che avrebbe dato a Vienna una preponderanza assoluta in Albania e in Adriatico, chiese nel gennaio del 1913 alla Russia di convincere il Montenegro ad abbandonare l'assedio.\nIl 23 aprile 1913, la situazione precipit\u00f2, poich\u00e9 Scutari cadde nelle mani dell'esercito di Nicola I del Montenegro e il 27 l'Austria chiese all'Italia di appoggiarla in un'azione militare contro il piccolo stato balcanico. San Giuliano doveva rispondere con un \u201cS\u00ec\u201d o con un \u201cNo\u201d. Nel primo caso significava mettersi contro buona parte della popolazione italiana facendo correre il rischio al Paese di trovarsi immischiata in un conflitto generale al fianco dell'Austria; nel secondo voleva dire abbandonare qualsiasi progetto di controllo dell'Adriatico.\nInvece San Giuliano rispose paventando un'azione militare parallela a quella austriaca su Scutari, che avrebbe avuto come obiettivo le coste meridionali albanesi. Tuttavia, all'ambasciatore austriaco Kajetan M\u00e9rey, comunic\u00f2 che l'Italia avrebbe occupato Valona solo dopo aver verificato che l'attacco austriaco al Montenegro non avrebbe provocato l'intervento russo. In caso contrario non avrebbe agito e sull'Austria sarebbe ricaduta la responsabilit\u00e0 di aver scatenato un conflitto europeo.\nQuasi contemporaneamente, il 3 maggio, re Nicola, nel timore di un'aggressione austriaca, comunic\u00f2 a Londra che il Montenegro accettava le decisioni delle potenze convenute e ritirava l'esercito da Scutari. La conferenza raggiunse un risultato il 30 maggio 1913 con la firma del trattato di Londra.\nContro la Grecia.\nDopo essere riuscito ad evitare problemi sul fronte dell'Albania e appena prima della firma del trattato di Londra, San Giuliano arriv\u00f2 a prospettare una guerra con la Grecia (27 maggio 1913) nel caso questa non si fosse piegata ad accettare i confini albanesi a capo Stylos (Filiates). Ci\u00f2 perch\u00e9 dietro Atene il marchese vedeva Parigi e perch\u00e9 spostando il confine pi\u00f9 a nord, la Grecia avrebbe conquistato posizioni strategiche per il controllo del Canale d'Otranto.\nNonostante la firma del trattato di Londra, le negoziazioni tra gli ambasciatori continuarono, mentre il 29-30 giugno 1913 scoppiava la seconda guerra balcanica, nella quale, secondo San Giuliano, la Grecia si preparava ad ulteriori conquiste. Di fronte alle richieste dell'Italia sulla limitazione dei confini greci, il ministro degli Esteri britannico Edward Grey chiese in cambio, per la Grecia, le Isole Italiane dell'Egeo. San Giuliano sostanzialmente rifiut\u00f2, finch\u00e9 il 12 agosto, Francia e Gran Bretagna, dopo 8 mesi di trattative spese per salvare la pace europea, vennero incontro alle richieste italiane.\nLa nascita dell'Albania.\nParallelamente alle discussioni descritte, si svolgevano a Londra quelle riguardanti lo statuto della nascente Albania. Il 19 gennaio 1913 San Giuliano present\u00f2 le sue proposte all'Austria, che miravano alla internazionalizzazione del nuovo Stato, alla possibilit\u00e0 che vi potesse regnare un principe, e alla sua neutralit\u00e0 garantita dalle potenze europee. Nell'arco di un mese Berchtold accolse tutte le sue proposte.\nRimaneva in sospeso solo la questione del protettorato del culto cattolico esercitato dall'Austria, che San Giuliano avrebbe voluto abolire dallo statuto dell'Albania. Il marchese si era sempre professato ateo e anticlericale, ma sapeva che ottenere che l'Italia proteggesse i propri religiosi all'estero era una questione di prestigio e di rafforzamento della nazione. Su proposta di San Giuliano si raggiunse un accordo con l'Austria molto particolare: Berchtold rinunci\u00f2 ad inserire nello statuto dell'Albania il protettorato austriaco del culto cattolico nel Paese, ma con una nota segreta del 15 aprile 1913 ribad\u00ec all'Italia di ritenerlo in vigore.\nLa proposta italo-austriaca di statuto dell'Albania fu presentata alla conferenza di Londra l'8 maggio 1913. La Francia non era favorevole al progetto perch\u00e9 voleva creare uno stato vassallo alle grandi potenze, con un alto commissario al posto del principe. Nonostante ci\u00f2 Berchtold e San Giuliano iniziarono a cercare un monarca da porre sul trono d'Albania fra le casate protestanti d'Europa.\nCi\u00f2 perch\u00e9 un'Albania indipendente avrebbe fatto anche da argine alla Serbia, vittoriosa anche nella seconda guerra balcanica. Il 15 luglio 1913, dopo vari rifiuti incrociati, San Giuliano accett\u00f2 la proposta dell'Austria di candidare il principe tedesco Guglielmo di Wied al trono d'Albania. Berchtold si dimostr\u00f2 intransigente sulle decisioni prese con San Giuliano e lo statuto albanese fu approvato dalla conferenza quasi senza emendamenti il 29 luglio 1913. Bench\u00e9 instabile e destinato a fallire, il nuovo Stato non era divenuto una pedina dell'Austria, il rischio maggiore per l'Italia che San Giuliano era riuscito ad evitare.\nIl pericolo di un conflitto europeo nel 1913.\nScoppiata alla fine di giugno del 1913, la seconda guerra balcanica fu provocata dalla Bulgaria che, insoddisfatta dalle ricompense ricevute con la conferenza di Londra, dichiar\u00f2 guerra ai suoi ex alleati: Serbia e Grecia. Gli altri stati balcanici accorsero in favore degli aggrediti che contrattaccarono sbaragliando l'esercito bulgaro. L'Austria, amica della Bulgaria, consider\u00f2 seriamente l'ipotesi di punire la Serbia con un'aggressione e lo comunic\u00f2 all'Italia. Ci\u00f2 avrebbe potuto portare ad una reazione a catena molto simile a quella che si verific\u00f2 un anno dopo con lo scoppio della prima guerra mondiale.\nDalla Svezia, dove aveva accompagnato Vittorio Emanuele III, San Giuliano telegraf\u00f2 a Giolitti il 9 luglio 1913 accordandosi con lui per rispondere all'ambasciatore austriaco Kajetan M\u00e9rey. Il \"casus foederis\", e cio\u00e8 la condizione per cui l'Italia sarebbe dovuta intervenire in una guerra al fianco dell'Austria, non poteva scattare nel caso presente e \u00abcerto sarebbe [stata] una follia lasciarci trascinare\u00bb in una guerra europea causata dall'isterismo di Vienna. Tornato a Roma, San Giuliano ribad\u00ec il suo pensiero di persona. Egli stabil\u00ec cos\u00ec un'interpretazione letterale del \"casus foederis\" della Triplice alleanza: solo se vi fosse stato un pericolo di aggressione all'Austria, l'Italia l'avrebbe soccorsa con le armi.\nVerso la prima guerra mondiale.\nNel marzo 1914 divenne presidente del Consiglio Antonio Salandra che, sebbene fosse la personalit\u00e0 che avrebbe dovuto aprire il ciclo dei liberali conservatori al potere, chiese a San Giuliano di rimanere al suo posto di ministro degli Esteri. Il marchese dapprima rifiut\u00f2, poi, dopo le insistenze di Giolitti e Vittorio Emanuele III, accett\u00f2.\nDopo la paventata ipotesi di unione fra Serbia e Montenegro dei loro rispettivi leader politici e l'incontro fra San Giuliano e Berchtold di Abbazia dell'aprile del 1914, l'ambasciatore tedesco a Roma Hans von Flotow chiese in giugno al marchese cosa l'Italia avrebbe chiesto in cambio del controllo austriaco della costa montenegrina. San Giuliano, che mai avrebbe accettato una simile situazione senza un importante compenso, fu esplicito: le \u00abterre italiane\u00bb degli Asburgo (Trieste e Trento).\nAnalogamente, data la precaria situazione politica interna dell'Albania, Flotow il 13 giugno chiese a San Giuliano che cosa ne pensasse di una possibile spartizione del Paese tra Austria e Italia. Il marchese rispose che sarebbe stato un grave errore per il proprio Paese incorporare un irredentismo a lui ostile e mettersi contro i popoli balcanici. Nel caso l'Albania settentrionale fosse diventata austriaca il compenso secondo San Giuliano doveva consistere \u00abnella cessione all'Italia delle province italiane dell'Austria\u00bb.\nTutto mut\u00f2 il 28 giugno 1914 quando, a Sarajevo, venne assassinato l'erede al trono d'Austria Francesco Ferdinando. Austria e Germania decisero per la guerra alla Serbia, ritenuta responsabile dell'omicidio. Fino al 23 luglio, per\u00f2, data della consegna dell'ultimatum di Vienna a Belgrado, le intenzioni dell'Austria non furono chiare.\nL'8 luglio, Flotow torn\u00f2 sulla questione e parl\u00f2 al marchese dell'intenzione dell'Austria di cedere la costa del Montenegro all'Albania e di annettersi il monte Lov\u0107en, in posizione strategica a controllo dell'Adriatico meridionale. San Giuliano parve sul punto di perdere i nervi. Egli rispose all'ambasciatore tedesco che, pur di impedire all'Austria l'attuazione di questi progetti, l'Italia si sarebbe alleata con la Russia e la Serbia e le avrebbe dichiarato guerra portando la rivoluzione all'interno dell'Impero asburgico.\nAll'ambasciatore a Berlino Riccardo Bollati il 14 luglio 1914 San Giuliano comunic\u00f2 che bisognava convincere i governanti tedeschi che nuovi accordi tra Italia e Austria sui Balcani dovevano rispettare il sentimento dell'opinione pubblica e del parlamento italiani. Per cui il governo italiano non avrebbe stipulato accordi che avrebbero consentito un'aggressione austriaca della Serbia, quali che fossero i compensi per l'Italia, poich\u00e9 l'annientamento della Serbia non sarebbe stato accettato dalla nazione italiana.\nLa Crisi di Luglio.\nVisti i precedenti, Berchtold decise di nascondere a San Giuliano le intenzioni di Vienna a seguito dell'attentato di Sarajevo. L'Austria preparava infatti un attacco alla Serbia e il ministro italiano avrebbe sicuramente sollevato la questione dei compensi. Solo il 22 luglio, il giorno prima della consegna dell'ultimatum a Belgrado, l'ambasciatore austriaco Kajetan M\u00e9rey rivel\u00f2 a San Giuliano che le probabilit\u00e0 di una guerra austro-serba erano ormai divenute molte e che l'Austria faceva assegnamento \u00absull'attitudine leale e conforme all'alleanza dell'Italia\u00bb.\nSan Giuliano rispose che l'unica preoccupazione sua concerneva le questioni territoriali. Se l'Austria avesse annesso regioni serbe, cosa che M\u00e9rey escluse, avrebbe dovuto compensare l'Italia. Il marchese disse anche di sperare che l'ultimatum contenesse richieste eque e accettabili, poich\u00e9 in caso contrario l'Austria non avrebbe trovato l'opinione pubblica italiana favorevole.\nSofferente di gotta, San Giuliano, il 23 luglio 1914, era al \"Grand Hotel\" di Fiuggi per un periodo di cura. Appena seppe che l'ultimatum sarebbe stato consegnato alle ore 18,00, telefon\u00f2 al presidente del Consiglio Salandra affinch\u00e9 lo raggiungesse per esaminare le condizioni dell'Austria con l'ambasciatore tedesco Flotow, anch'egli a Fiuggi. Poco prima delle 12 del 24 i tre ricevettero il testo dell'ultimatum che si rivel\u00f2 durissimo.\nSan Giuliano dapprima protest\u00f2 con l'ambasciatore tedesco, poi si tranquillizz\u00f2 quando Flotow gli fece capire che l'Italia avrebbe potuto ottenere un importante compenso territoriale se avesse assunto un atteggiamento benevolo verso l'Austria. Lo stesso 24 luglio 1914 il marchese scrisse a Vittorio Emanuele III precisando che per il momento l'Italia non aveva ricevuto alcuna richiesta di appoggio da parte di Vienna e poteva legittimamente tenersi fuori da un conflitto provocato dall'Austria, ma, qualora compensi consistenti fossero stati previamente concordati, l'Italia avrebbe potuto partecipare \u00abliberamente a suo tempo\u00bb all'eventuale conflitto europeo al fianco degli austro-tedeschi.\nL'azione per la pace.\nLa prospettiva dell'intervento in cambio di compensi austriaci ben presto svan\u00ec di fronte all'indifferenza di Vienna per la questione. Pertanto, San Giuliano volle adoperarsi per evitare la guerra austro-serba che avrebbe potuto generare un conflitto europeo che l'Italia poteva solo temere.\nEgli, fin dalla prima met\u00e0 di luglio aveva ricevuto informazioni, dai suoi diplomatici a Belgrado e a San Pietroburgo secondo le quali la Russia sarebbe intervenuta in soccorso della Serbia se questa fosse stata attaccata dall'Austria. San Giuliano si premur\u00f2 di diffondere l'informazione presso gli alleati e il 21 luglio 1914, l'ambasciatore a Vienna Giuseppe Avarna rifer\u00ec la risposta di Berchtold: costui non \u00abprestava soverchia fede\u00bb alle notizie che davano la Russia pronta ad intervenire e che semmai la Russia fosse intervenuta nel conflitto austro-serbo, l'Austria non aveva paura di affrontarla.\nQuando la Serbia diede la sua risposta all'ultimatum, che l'Austria defin\u00ec insoddisfacente, e il 25 luglio 1914 intervenne la rottura diplomatica fra i due Paesi, San Giuliano era ancora convinto che qualcosa si potesse fare per salvare la pace. Di fronte alla richiesta della Gran Bretagna di convocare una conferenza sulla crisi, il marchese propose all'ambasciatore inglese Rodd che le potenze convenute dovevano chiedere a Vienna spiegazioni sui punti pi\u00f9 duri dell'ultimatum (quelli che consentivano a organi austriaci di indagare in territorio serbo sull'assassinio dell'arciduca). Una volta avute queste spiegazioni, le potenze dovevano consigliare alla Serbia di accettare quei punti. In tal modo Belgrado avrebbe ceduto non di fronte alla sola Austria, ma all'Europa. Ci\u00f2 avrebbe internazionalizzato la crisi e sarebbero state le potenze europee a giudicare se la Serbia aveva soddisfatto o meno le richieste austriache. La Serbia, cio\u00e8, si sarebbe sottomessa all'Austria solo da un punto di vista diplomatico, ma avrebbe avuto il sostegno delle potenze europee affinch\u00e9 mantenesse l'indipendenza.\nFra gli altri, il 27 luglio 1914, San Giuliano spieg\u00f2 il suo piano all'ambasciatore russo a Roma Anatolij Nikolaevi\u010d Krupenskij (1850-1923). Gli disse che i serbi, per facilitare il lavoro di mediazione europea, dovevano pronunciare \u00abil semplice monosillabo \u201cs\u00ec\u201d\u00bb in risposta alle richieste austriache. Poi, aggiunse, \u00abche i serbi accettino [l'ultimatum], pronti a non eseguire ci\u00f2 che hanno accettato\u00bb. Il ministro degli Esteri britannico Grey condivise i propositi del marchese, ma il 28 la situazione precipit\u00f2, poich\u00e9 l'Austria dichiar\u00f2 guerra alla Serbia.\nLa neutralit\u00e0.\nDi fronte al precipitare degli eventi, il 31 luglio 1914, San Giuliano espose al Consiglio dei ministri la sua convinzione che l'Italia sarebbe dovuta rimanere neutrale, almeno nelle prime fasi dell'imminente conflitto. Ci\u00f2 non voleva per\u00f2 dire uscire dall'alleanza con Austria e Germania. Il governo, secondo il ministro degli Esteri, doveva tenere conto dell'avversione degli italiani per una guerra a fianco di Vienna e delle alte probabilit\u00e0 di un intervento nel conflitto della Gran Bretagna a sostegno di Francia e Russia. Ci\u00f2 avrebbe voluto dire, per la penisola italiana, esporsi alla maggiore potenza navale del mondo. Inoltre, secondo San Giuliano il governo doveva dichiarare la sua neutralit\u00e0 per le precarie condizioni dell'esercito, completamente da riorganizzare. Era quindi una fortuna, concluse il ministro, che anche lo spirito difensivo della Triplice alleanza e l'articolo 7 ivi contenuto, esonerassero l'Italia dall'obbligo di unirsi ad Austria e Germania.\nD'altronde, il ministro degli Esteri tedesco Gottlieb von Jagow gi\u00e0 il 15 luglio aveva riconosciuto che l'Italia aveva diritto sia a rimanere neutrale, sia ad essere compensata qualora l'Austria si fosse espansa, anche temporaneamente, nei Balcani.\nMa decisiva per San Giuliano fu la volont\u00e0 di Vienna a non voler compensare l'Italia e comunque non con province definite italiane in territorio asburgico. A conferma di ci\u00f2 il 2 agosto 1914, l'ambasciatore a Vienna Avarna scrisse al marchese che l'imperatore Francesco Giuseppe avrebbe preferito abdicare, piuttosto che firmare un accordo per la cessione all'Italia del Trentino, un territorio che apparteneva da secoli agli Asburgo.\nIn perfetto accordo con il Presidente del Consiglio Antonio Salandra, San Giuliano proclam\u00f2 quindi la neutralit\u00e0 dell'Italia il 3 agosto 1914, lo stesso giorno della dichiarazione di guerra della Germania alla Francia, e il giorno prima della dichiarazione di guerra della Gran Bretagna alla Germania.\nNonostante tutto San Giuliano continu\u00f2 a definirsi \u201ctriplicista\u201d, sostenitore cio\u00e8 della Triplice alleanza. Gli eventi bellici iniziali favorivano questa convinzione: la Germania sembrava destinata a battere la Francia, e l'Austria accusava notevoli difficolt\u00e0 contro la Russia. Il dopoguerra avrebbe quindi visto una Germania potente e amica dell'Italia ed un'Austria stremata e ridimensionata. In una situazione del genere il gesto di Vienna di innescare la guerra sarebbe stato pagato anche con la cessione del Trentino all'Italia. Cessione che sarebbe stata legittimata dalle forze armate italiane completamente intatte.\nI preliminari del Patto di Londra.\nTuttavia, alla politica della neutralit\u00e0 \u201ctriplicista\u201d si affianc\u00f2 una graduale apertura nei confronti dell'Intesa. Avvicinamento che sarebbe stato utile nell'eventualit\u00e0 di un cambiamento della situazione militare. Fra i tre, il governo scelto da San Giuliano per le trattative fu quello britannico, l'unico di cui il marchese si fidasse realmente.\nGi\u00e0 l'11 agosto 1914 il marchese, incoraggiato dalle notizie dei suoi ambasciatori su aperture dell'Intesa riguardo a eventuali acquisti territoriali per l'Italia, stil\u00f2 un telegramma di istruzioni per l'ambasciatore a Londra Imperiali:\nL'Italia contro l'Austria: le condizioni.\nFino alla morte, San Giuliano sostenne che per intervenire nella prima guerra mondiale a fianco dell'Intesa, l'Italia aveva bisogno che si verificassero tre situazioni: una morale, e cio\u00e8 un \"casus belli\" contro l'Austria, anche inteso come il crollo imminente dell'Austria con il conseguente pericolo di espansione del panslavismo verso i confini dell'Italia; una tecnica: la riorganizzazione dell'esercito; e una finanziaria: rimpinguare le casse dello Stato.\nDa anni malato di gotta, il marchese negli ultimi mesi di vita fu costretto quasi all'immobilit\u00e0. Ricevuti gli ultimi consigli dai suoi ambasciatori, il marchese raccolse le sue ultime energie e, entro la fine di settembre o i primi giorni di ottobre 1914, stese il programma per Imperiali contenente il progetto di accordo con l'Intesa per l'entrata in guerra dell'Italia al suo fianco. Non potendo inviarlo all'ambasciatore per l'assenza di un \"casus belli\", lo mise da parte. Salandra e Sonnino lo utilizzarono poi come base per riavviare i negoziati che avrebbero condotto al Patto di Londra del 26 aprile 1915.\nL'ultimo successo il marchese lo ottenne il 6 ottobre 1914, quando Grey, a nome di tutta l'Intesa, per incoraggiare Roma ad uscire dalla Triplice, acconsent\u00ec ad una eventuale spedizione italiana a Valona. San Giuliano che viveva gi\u00e0 da tempo al Palazzo della Consulta a Roma, sede del Ministero degli Esteri, dopo un decorso di alti e bassi della sua malattia, mor\u00ec alle 14,20 del 16 ottobre 1914.\nTrascorso un breve periodo in cui l'incarico fu ad \"interim\" del Primo Ministro Salandra, successivo ministro degli Esteri fu nominato Sidney Sonnino che eredit\u00f2 la linea politica di San Giuliano. Poco pi\u00f9 di sette mesi dopo la morte di quest'ultimo, l'Italia entrava in guerra contro l'Austria."}
{"id": "1053489", "revid": "46159", "url": "https://it.wikipedia.org/wiki?curid=1053489", "title": "Dottor Occulto", "text": ""}
{"id": "1053493", "revid": "1632387", "url": "https://it.wikipedia.org/wiki?curid=1053493", "title": "Camillo De Nardis", "text": "\u00c8 stato anche direttore d'orchestra e didatta.\nBiografia.\nHa insegnato al conservatorio San Pietro a Majella di Napoli tra il 1882 e il 1884, all'Accademia Militare della Nunziatella nel 1885, e al conservatorio di Palermo tra il 1892 e il 1897. Dal 1907 al 1922 ha ripreso la docenza nel Conservatorio di Napoli dove ha ricoperto la carica di vice-direttore succedendo a Paolo Serrao, fino al 1929.\nFu autore di un trattato di armonia pubblicato da Ricordi solo nel 1921. Scrisse inoltre musica sacra, da camera, e revisioni di musiche per clavicembalo. Introdusse spesso nella sua musica elementi tratti dalla tradizione popolare abruzzese: Il suo lavoro orchestrale \"Scene abruzzesi\", due suites per orchestra sinfonica, \u00e8 altres\u00ec edito dalla Ricordi.\nNel suo catalogo figurano inoltre diverse opere liriche, tra cui \"Stella\" (1898), commissionata dall'editore Sonzogno per essere rappresentata nel Teatro Lirico di Milano, sebbene fu data in anteprima al Teatro Marrucino di Chieti.\nA De Nardis sono dedicati il teatro comunale di piazza Mazzini a Orsogna, e una strada del centro storico."}
{"id": "1053494", "revid": "46159", "url": "https://it.wikipedia.org/wiki?curid=1053494", "title": "Doctor Occult", "text": ""}
{"id": "1053495", "revid": "32698", "url": "https://it.wikipedia.org/wiki?curid=1053495", "title": "Sigma-additivit\u00e0", "text": ""}
{"id": "1053497", "revid": "32698", "url": "https://it.wikipedia.org/wiki?curid=1053497", "title": "Additivit\u00e0 numerabile", "text": ""}
{"id": "1053498", "revid": "8024226", "url": "https://it.wikipedia.org/wiki?curid=1053498", "title": "Ogg vorbis", "text": ""}
{"id": "1053499", "revid": "125390811", "url": "https://it.wikipedia.org/wiki?curid=1053499", "title": "Elegia di Madonna Fiammetta", "text": "L'Elegia di Madonna Fiammetta \u00e8 un'opera di Giovanni Boccaccio. La sua datazione risale al 1343-1344. Si tratta di un romanzo psicologico, scritto in prosa e strutturato come un lungo monologo-confessione: assume infatti la forma di una lunga lettera di una fanciulla napoletana \u00aballe innamorate donne mandata\u00bb (incipit). \u00c8 composta da un prologo e nove capitoli, l'ultimo dei quali funge da congedo.\nTrama.\nLa protagonista, che \u00e8 anche voce narrante, racconta la sua vicenda sentimentale: innamoratasi al primo sguardo di Panfilo, mercante fiorentino, vive a Napoli una stagione di felicit\u00e0 interrotta per\u00f2 dalla partenza dell'amante per Firenze.\nLa promessa infranta di Panfilo di un successivo ritorno nella citt\u00e0 campana \u00e8 il primo evento di una serie di peripezie: la donna apprende dapprima che Panfilo si \u00e8 sposato, ma quando \u00e8 in procinto di riconquistare una rassegnata serenit\u00e0 viene a sapere che quella notizia era falsa e che l'amato ha invece una relazione con una donna fiorentina.\nFolle di gelosia, Fiammetta vuol darsi la morte ma ci\u00f2 le viene impedito dalla vecchia nutrice.\nArriva infine la notizia di un prossimo ritorno a Napoli dell'amato e Fiammetta torna nuovamente a sperare.\nAnalisi.\nNon si tratta di uno sfogo sincero e appassionato, di una trascrizione spontanea e immediata dei sentimenti: siamo invece di fronte ad un'opera tutta letteraria, interamente strutturata secondo i dettami e i procedimenti della retorica. Non stupisce quindi la complessa e costante trama di riferimenti a fonti svariate, classiche e medievali. Interessante \u00e8 notare che il Boccaccio, a molti secoli di distanza dalle \"Heroides\" ovidiane, pone una donna come narratrice in prima persona. Fiammetta infatti non \u00e8 rappresentata come oggetto d'amore, cosa che accadeva di norma nella lirica stilnovistica e trecentesca, ma come persona dotata di volont\u00e0 ed emotivit\u00e0 proprie, attraverso le quali parla alle altre donne per suscitarne la compassione e consolarsi cos\u00ec della propria sofferenza.\nRiferimenti.\nTra queste ultime spicca la \"Vita Nuova\", modello sia per la trama generale (storia di un amore), sia per la scelta e la descrizione delle situazioni (innamoramento in chiesa, succedersi di sogni e apparizioni inframmezzate ai monologhi ...), sia soprattutto per la preferenza esclusiva accordata ad un pubblico tutto femminile e di \"nobili donne\". Ugualmente appare evidente la presenza dei classici: Seneca e soprattutto Ovidio, fonte primaria per le sue \"Heroides\", la famosa raccolta di lettere in distici elegiaci, per la maggior parte scritte da donne al marito o all'amante lontano. Infatti in ogni passo dell'opera emergono \"exempla\" amorosi, mescolati in un gioco intelligente di opposizioni, simmetrie e traslocazioni.\nIl genere elegiaco.\nDa quest'opera, pi\u00f9 volte volgarizzata in francese e in italiano, Boccaccio, deriva fra l'altro proprio l'idea cardine del monologo femminile come nostalgica o disperata rievocazione di un amore. Inoltre (e questo appare gi\u00e0 nel titolo) anche questo testo appartiene, come le Heroides, al genere dell'elegia: lo confermano le parole iniziale del proemio:\ne la successiva dichiarazione programmatica:\nche riecheggiano la definizione di elegia corrente nel Medioevo. Si confronti Dante:\nMa, mentre Dante assegna l'elegia al livello stilistico pi\u00f9 basso,\nBoccaccio usa una prosa dai toni sostenuti e solenni, conveniente alla nobilt\u00e0 della protagonista e del suo uditorio e sollecitata dall'impiego di testi classici, spesso tradotti alla lettera. Del resto, non mancavano esempi di elegie latine in stile alto, quale soprattutto la \"Elegia de diversitate fortunae et philosophiae consolatione\" di Arrigo da Settimello (1193), molto diffusa in Toscana anche attraverso volgarizzamenti trecenteschi e utilizzata da Boccaccio. Tra l'altro, nell\"'Elegia di madonna Fiammetta\" si assegna un ruolo preminente proprio alla Fortuna, motore delle vicende umane, secondo Boccaccio, e causa delle sventure di Fiammetta.\nLa novit\u00e0 dell'opera.\nTuttavia, alla costituzione del testo convergono, oltre ai suggerimenti del filone elegiaco, elementi caratteristici di altri generi, che producono un'opera di tipo nuovo e che non avr\u00e0 imitatori in Italia. Per esempio la suddivisione in capitoli e le rubriche riassuntive avvicinano l'opera al romanzo, cos\u00ec come il dipanarsi di vicende, esposte con toni narrativi che interrompono il flusso delle osservazioni intimistico-psicologiche, certamente ancora lontani dall'attuale concezione di psicologia. Non manca l'elemento didattico, visibile sia nella dichiarata volont\u00e0 di giovare alle donne innamorate, sia nella pratica di un'analisi del momento passionale svolta secondo i canoni e la precisione di un trattato. Dal punto di vista linguistico, l'opera compie il processo di latinizzazione della sintassi volgare che culminer\u00e0 nel \"Decameron\"; dallo stile della prosa medievale si passa ad uno stile umanistico che indulge nell'ipotassi e rinvia spesso il verbo della frase principale a fine periodo, ma in modo sempre preciso e misurato."}
{"id": "1053503", "revid": "125195153", "url": "https://it.wikipedia.org/wiki?curid=1053503", "title": "Joachim L\u00f6w", "text": "Gi\u00e0 vice di J\u00fcrgen Klinsmann sulla panchina della nazionale tedesca tra il 2004 e il 2006, ne \u00e8 diventato commissario tecnico nello stesso anno, all'indomani del mondiale tedesco, e rimanendo tale ininterrottamente fino al 2021: da selezionatore ha portato la \"Mannschaft\" alla vittoria del e della FIFA Confederations Cup 2017, raggiungendo inoltre la finale del , le semifinali nelle successive edizioni di e , e il terzo posto al .\nIn precedenza ha vinto la coppa di Germania nel 1997 con lo Stoccarda, oltre al campionato austriaco nel 2002 con il Tirol Innsbruck e alla Supercoppa d'Austria 2003, alla guida dell'Austria Vienna.\nCarriera.\nGiocatore.\nClub.\nL\u00f6w inizi\u00f2 la sua carriera di calciatore nel 1978 con il Friburgo, squadra di seconda divisione. Nel 1980 fu acquistato dallo che militava nella massima serie ma ebbe delle difficolt\u00e0 di ambientamento e gioc\u00f2 solo 4 partite senza segnare alcun gol.\nNella stagione 1981-1982 gioc\u00f2 con l'Eintracht Francoforte (24 partite e 5 gol), e ritorn\u00f2 al Friburgo l'anno seguente. Nella stagione 1982-1983 segn\u00f2 8 reti in 34 partite e nel 1983-1984 17 in 31 presenze in Zweite Bundesliga. L'anno seguente ritorn\u00f2 in Bundesliga, passando al Karlsruhe, ma ancora una volta non riusc\u00ec ad emergere, realizzando solo un gol in 24 partite. Cos\u00ec la stagione seguente torn\u00f2 nuovamente al Friburgo dove rest\u00f2 per quattro anni nei quali disput\u00f2 un totale di 116 partite realizzando 38 reti.\nConcluse la sua carriera agonistica in Svizzera, dove gioc\u00f2 con lo Sciaffusa (1989-1992), il Winterthur (1992-1994) e il Frauenfeld, dove fu giocatore-allenatore.\nNazionale.\nTra il 1979 e il 1980, collezion\u00f2 4 presenze con la Nazionale tedesca occidentale Under-21.\nAllenatore.\nClub.\nL\u00f6w inizi\u00f2 allenando le giovanili del Winterthur dal 1\u00ba luglio 1992 al 30 giugno 1994, prima ancora di ritirarsi come giocatore, per poi diventare giocatore-allenatore del Frauenfeld dal 1\u00ba luglio 1994 al 30 giugno 1995.\nIl 1\u00ba luglio 1995 divenne vice di Rolf Fringer allo e il 14 agosto 1996, quando Fringer ebbe l'opportunit\u00e0 di diventare commissario tecnico della Svizzera, ne prese il posto. Con quello che fu definito il \"Triangolo magico\" composto dagli attaccanti Krasimir Bal\u0103kov, Giovane \u00c9lber e Fredi Bobic, lo Stoccarda disput\u00f2 una buona stagione in cui vinse la Coppa di Germania. La stagione seguente la squadra raggiunse la finale di Coppa delle Coppe perdendola 1-0 contro il e chiuse al quarto posto in Bundesliga.\nL\u00f6w lasci\u00f2 lo Stoccarda il 20 maggio 1998 per passare il 1\u00ba luglio al Fenerbah\u00e7e. Lasci\u00f2 la squadra di Istanbul il 30 maggio 1999.\nIl 25 ottobre 1999 firm\u00f2 per il Karlsruhe, ma non riusc\u00ec ad evitare la retrocessione della squadra in terza divisione e fu cos\u00ec esonerato il 19 aprile 2000. Dal 20 dicembre 2000 al 4 marzo 2001 ritorn\u00f2 in Turchia come allenatore dell'Adanaspor, venendo esonerato a stagione in corso.\nIl 10 ottobre 2001 divenne allenatore del Tirol Innsbruck, conducendolo alla vittoria del campionato austriaco nel 2002. Lo stesso anno il club fin\u00ec in bancarotta, cos\u00ec L\u00f6w rimase ancora senza panchina.\nIl 1\u00ba luglio 2003 fu chiamato dall', che guid\u00f2 fino al 24 marzo 2004, quando fu scelto da J\u00fcrgen Klinsmann come suo vice nella nazionale tedesca a partire dal 1\u00ba agosto.\nNazionale tedesca.\nNel biennio 2004-2006 affianc\u00f2 J\u00fcrgen Klinsmann alla guida della nazionale tedesca in qualit\u00e0 di vice-allenatore. La Germania partecip\u00f2 alla Confederations Cup 2005 e al Mondiale 2006 (organizzato proprio in Germania), ottenendo un terzo posto in entrambe le manifestazioni.\n2006-2014.\nIl 12 luglio 2006, in seguito alle dimissioni dello stesso Klinsmann, venne nominato commissario tecnico. Il 16 agosto esord\u00ec con una vittoria per 3-0 sulla Svezia.\nNelle qualificazioni per l'Europeo 2008 guid\u00f2 la squadra a battere San Marino per 13-0. La fase finale del torneo in Austria e Svizzera vide i tedeschi arrivare in finale, persa per 1-0 contro la Spagna.\nLa nazionale si qualific\u00f2 poi al Mondiale 2010 in Sudafrica con otto vittorie e due pareggi. Nel corso della competizione, la Germania ottenne una roboante vittoria contro l'Argentina per 4-0, ma usc\u00ec in semifinale nuovamente per una sconfitta con la Spagna. Conquist\u00f2 comunque il terzo posto, sconfiggendo l'Uruguay per 3-2.\nNel 2011 vinse il girone di qualificazione per l'Europeo 2012 a punteggio pieno. Nella fase finale in Polonia e Ucraina, la Germania venne battuta dall'Italia in semifinale.\nNel 2014 guid\u00f2 la Germania alla vittoria del Mondiale in Brasile, imponendosi in sei incontri su sette disputati. Dopo aver superato in semifinale i padroni di casa del Brasile con uno storico 7-1, in finale i tedeschi superarono per 1-0 ai tempi supplementari l'Argentina (con il gol decisivo di Mario G\u00f6tze).\n2015-2021.\nNel 2015 allung\u00f2 ulteriormente l'accordo, venendo confermato un anno pi\u00f9 tardi nonostante l'eliminazione in semifinale contro la Francia all'Europeo disputato proprio in Francia.\nNel 2017 vinse la Confederations Cup in Russia, imponendosi in quattro incontri su cinque disputati. In finale i tedeschi ebbero la meglio sul Cile per 1-0. Superato brillantemente il girone di qualificazione al Mondiale 2018, con 10 vittorie su 10 incontri, la Germania di L\u00f6w deluse tuttavia nella fase finale disputata in Russia. Il cammino nella rassegna iridata si concluse infatti con l'eliminazione al primo turno, evento mai successo nella storia della nazionale tedesca.\nDopo la storica eliminazione si parl\u00f2 di un suo possibile addio alla nazionale tedesca, ma il 30 giugno la Federazione calcistica tedesca ha confermato L\u00f6w almeno fino all'Europeo 2020.\nIl 9 marzo 2021 viene annunciato che il suo contratto con la Germania terminer\u00e0 dopo l\u2019Europeo.\nLa Germania supera il primo turno dell\u2019Europeo 2020 come seconda del proprio girone, alle spalle della Francia, e viene eliminata dall\u2019Inghilterra nel successivo ottavo di finale, partita d'addio di L\u00f6w dopo quasi 15 anni, periodo che lo posiziona al secondo posto tra i CT della nazionale tedesca rimasti in carica pi\u00f9 a lungo, alle spalle di Sepp Herberger, che sedette sulla panchina teutonica dal 1936 al 1964. Come suo successore viene designato Hans-Dieter Flick.\nStatistiche.\nStatistiche da allenatore.\nClub.\n\"Statistiche aggiornate al 24 marzo 2004.\" In grassetto le competizioni vinte.\nNazionale.\n\"Statistiche aggiornate al 29 giugno 2021.\""}
{"id": "1053505", "revid": "156601", "url": "https://it.wikipedia.org/wiki?curid=1053505", "title": "Onde di pressione", "text": ""}
{"id": "1053509", "revid": "474175", "url": "https://it.wikipedia.org/wiki?curid=1053509", "title": "Veglia (citt\u00e0)", "text": "Veglia (in croato \"Krk\", pronuncia ; in dalmatico \"Vekla\") \u00e8 una citt\u00e0 di 6.243 abitanti della Croazia, situata sulla costa meridionale dell'omonima isola di Veglia, nel golfo del Quarnaro. Dista 25 chilometri dal ponte che collega l'isola alla terraferma ed \u00e8 sede di una diocesi cattolica.\nVeglia \u00e8 il centro storico, politico-amministrativo, economico e religioso dell'isola. Il santo patrono della citt\u00e0 \u00e8 san Quirino di Sciscia.\nIn citt\u00e0 sopravvisse fino alla fine del XIX secolo l'uso dell'autoctona ed antica parlata romanza dalmatica, nella sua variante settentrionale detta appunto \"vegliotto\" o \"veclisano\". L'ultimo parlante \u00e8 stato Antonio Udina, morto alla fine dell' '800.\nStoria.\nLa cittadina di Veglia \u00e8 una delle pi\u00f9 vecchie citt\u00e0 dell'omonima isola, nonch\u00e9 storicamente il centro principale. Il suo sviluppo risale all'epoca dei liburni, dei romani e proseguendo poi con i bizantini, mentre dal XII secolo divenne la sede dei conti di Veglia Frangipani. Veglia insieme all'isola passarono nel 1480 alla Repubblica di Venezia fino al 1797, poi sotto l'Impero asburgico fino al 1918, con in mezzo un breve periodo sotto la dominazione francese durato fino al 1815. Al termine della prima guerra mondiale, esclusa dal Patto di Londra, con il trattato di Rapallo l'isola entr\u00f2 a far parte del Regno di Jugoslavia e dopo la seconda guerra mondiale della Repubblica Socialista di Croazia nell'ambito della Repubblica Federativa Popolare di Jugoslavia. Dal 1991 con la dissoluzione della Jugoslavia Veglia fa parte del nuovo stato croato.\nMonumenti e luoghi d'interesse.\nLa cattedrale di Veglia \u00e8 il monumento pi\u00f9 rappresentativo della cittadina. Si tratta di una basilica paleocristiana a tre navate facente parte di un complesso pi\u00f9 grande, che comprende la chiesa romanica di San Quirino (XII secolo), il campanile (XVI secolo), la cappella di Santa Barbara, un battistero paleocristiano e un'abside.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Veglia \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nVerso la fine del XIX secolo l'isola era a netta maggioranza croata, anche se viveva in loco anche una minoranza italofona. Gli italiani costituivano la maggioranza della popolazione del centro abitato di Veglia e di Barusici. Una cospicua minoranza italiana era presente anche a Malinsca e Bogovich (rispettivamente 11,56% e 5,61% della popolazione nel 1880). Al termine della prima guerra mondiale, la cittadina vegliota, cos\u00ec come il resto dell\u2019isola, fu occupata dalle truppe italiane per poi essere annessa successivamente nel 1919 al Regno di Jugoslavia. Nonostante l\u2019annessione, gli italiani di Veglia non abbandonarono la citt\u00e0, contrariamente agli altri centri della Dalmazia annessi al Regno jugoslavo e in grande maggioranza, decisero di optare per la cittadinanza italiana. Uno dei primi atti del nuovo governo jugoslavo fu lo scioglimento della giunta comunale della citt\u00e0 di Veglia. Il Comune venne commissariato e venne occupata con la forza la scuola italiana (che riapr\u00ec nel 1923). L'amministrazione jugoslava stabil\u00ec restrizioni, tra cui l\u2019adozione della lingua croata nell'emanazione degli atti d'ufficio del comune di Veglia.\nIl censimento degli italiani all'estero del 1927 conferm\u00f2 l'esistenza di ben 1.162 italiani optanti a Veglia citt\u00e0. Alcuni di questi italiani scelsero di emigrare in Italia, ma la larga parte decise di restare anche sotto il dominio jugoslavo. La citt\u00e0 rimase a maggioranza italiana fino all'esodo successivo alla seconda guerra mondiale. La prima associazione italiana a Veglia era il \"Circolo Italiano di Cultura\", con una settantina di soci, fra i quali vi erano le principali famiglie italiane del luogo (Bra\u00f9t, Maracich, Depicolzuane, Ostrogovich, Udina, Morich, Giurina e Fiorentin). Altra istituzione comunitaria era la chiesa di San Quirino, patrono cittadino, riservata all'elemento italiano.\nNel 1945 essi erano ridotti ormai solo alla met\u00e0 circa degli abitanti della cittadina e nel periodo successivo si ridussero drasticamente fino quasi a scomparire. Dal censimento del 2011 risulta esistente una minoranza autoctona di madrelingua italiana composta 33 veglioti, pari allo 0,53%, riuniti nella locale \"Comunit\u00e0 degli Italiani di Veglia\" che aderisce all'Unione Italiana.\nGeografia antropica.\nLocalit\u00e0.\nLa citt\u00e0 di Veglia \u00e8 divisa in 15 insediamenti (\"naselja\") di seguito elencati. Tra parentesi il nome in lingua italiana, spesso desueto."}
{"id": "1053512", "revid": "169529", "url": "https://it.wikipedia.org/wiki?curid=1053512", "title": "Le memorie di Barry Lyndon", "text": "Le memorie di Barry Lyndon \u00e8 un romanzo picaresco di William Makepeace Thackeray, originariamente pubblicato a puntate con il titolo \"The Luck of Barry Lyndon: A Romance of the Last Century by Fitz-Boodle\" sulla rivista inglese \"Fraser's Magazine\" nel 1844, avente ad oggetto le avventure di un membro della \"gentry\" (piccola nobilt\u00e0) irlandese nel tentativo di farsi cooptare nell'aristocrazia inglese. \n\"Le memorie di Barry Lyndon\" \u00e8 uno dei testi che hanno ispirato Stanley Kubrick nelle sue opere; il regista ne ha infatti tratto un film nel 1975 dal titolo \"Barry Lyndon\".\nContenuto.\nThackeray, basatosi sul romanzo della vita ed alterne fortune dell'avventuriero irlandese Andrew Robinson Stoney, lo ripubblic\u00f2 nel 1856 (dopo un'edizione pirata del 1852) con il titolo \"The Memoirs of Barry Lyndon, Esquire of the Kingdom of Ireland\", con la divisione in 19 capitoli (anzich\u00e9 20 - gli originari capitoli 1-2 vengono accorpati), cassazione della divisione in parti (prima parte, 17 capitoli; seconda parte: 3 capitoli), taglio di alcuni brevi passaggi e sfoltimento delle note dell'immaginario curatore. Il titolo integrale \u00e8:\nIl romanzo \u00e8 raccontato da Barry medesimo, che agisce come \u00abnarratore inaffidabile\u00bb che incorre \u2013 con involontaria auto-ironia \u2013 in continue millanterie, senza percepire l'indiretto effetto denigratorio di un tale stile espressivo.\nStruttura.\nLa concatenazione degli eventi della trama pu\u00f2 essere divisa in sei parti: \nTrama.\n-Capitolo 1\n\"My pedigree and family. Undergo the influence of the tender passion\" (I miei avi e la mia famiglia. Subisco l'influsso della passione pi\u00f9 tenera)\nGiovinezza di Redmond Barry. Racconto in chiave encomiastica del presunto passato glorioso della famiglia Barry di Barryogue, contea d'Irlanda. Vengono presentati,\nsenza darne eccessivo peso, due elementi che ritorneranno nel racconto: l'esistenza di uno zio, Cornelius Barry detto lo Chevalier, e un antenato della famiglia\nLyndon, Charles Lyndon, casata con la quale Redmond Barry entrer\u00e0 in contatto nella maturit\u00e0.\nSono gli anni attorno al 1755. Alla morte del padre, Roaring Harry Barry, la vedova Bell Brady e il figlio in et\u00e0 adolescenziale vanno a vivere a Castle Brady,\nospiti di Michael Brady, fratello della madre. Contrasti della vedova con la cognata.\nRedmond frequenta brevemente una scuola, dalla quale verr\u00e0 espulso dopo l'ennesima lite. L'educazione, si vedr\u00e0, non sar\u00e0 tra le sue preoccupazioni principali.\n\u00c8 circa il 1759.Tornato a Castle Brady, quindicenne, vive alcuni momenti di gaiezza con i cugini Mick e Ulick (coi quali si batte pi\u00f9 volte) e soprattutto con\nHonoria, detta Nora, all'epoca ventitreenne, della quale il giovane Redmond si innamora. \nAd un ballo, Nora, nota civetta, si intrattiene col capitano inglese John Quin, benestante ufficiale. Redmond, geloso, fa le rimostranze a Nora.\nDopo un periodo di malattia, Redmond, perplesso per le mancate visite di Nora, si reca a casa della ragazza e, dopo averla cercata, la nota ad amoreggiare proprio col capitano Quin. La famiglia Brady preme per il matrimonio con il ricco ufficiale, che permetterebbe loro di ripianare ingenti debiti. Il giovane Redmond, per\u00f2, furioso di\ngelosia, ingiuria Quin e lo sfida a battersi in duello. Viene introdotto il capitano Fagan, collega di Quin, che in questo momento corteggia una sorella di Nora.\nFagan si mostrer\u00e0 prima apparente complice del giovane e poi colui che determiner\u00e0 la fuga di Redmond dopo il duello.\n-Capitolo 2\n\"In which I show myself to be a man of spirit\" (in cui dimostro di essere un uomo di carattere)\nQuin, perplesso dall'atteggiamento del giovane, sembra determinato a porre fine al fidanzamento con Nora. Di seguito, ad un pranzo a casa dello zio, Redmond minaccia\nnuovamente il capitano Quin e viene malmenato dai cugini. Il duello sembra inevitabile. Fagan incoraggia Redmond a battersi. Il giovane scrive due lettere la sera\nprima, una alla madre e l'altra a Nora. Arriva la mattina del duello alle pistole. Redmond colpisce Quin, che sembra morto. I cugini fanno in modo che Redmond parta\nper Dublino.\n-Capitolo 3\n\"I make a false start in the genteel world\" (In cui faccio una falsa partenza nel bel mondo)\nRedmond arriva in una locanda di Carlow, dove si presenta come \u201cMr.Redmond\u201d della contea di Waterford. Il giorno dopo prosegue il viaggio a cavallo verso Dublino e\nincontra una signora in carrozza, mrs.Fitzsimons, che \u00e8 stata appena derubata dalla banda del famoso \u201ccapitano\u201d Freeny, nonostante la presenza di Sullivan, un servo.\nRedmond si presenta come inglese. La signora afferma di essere la moglie del sottotenente Fitzgerald Fitzsimons, al quale si sta ricongiungendo. Arrivati a Dublino,\nRedmond fa conoscenza del marito. Ospite dei Fitzsimons, si accorge ben presto che, nonostante le apparenze, i due coniugi non vivono nell'agiatezza; ad ogni modo,\nRedmond \u00e8 ospite loro per la notte.\nRacconto della vita a Dublino coi Fitzsimons, che presto si rilevano impostori e predatori. Redmond si ritrova senza denaro e con debiti con sarto, gioielliere e\naltri commercianti. Perde anche la giumenta. I Fitzsimons scoprono il suo vero nome e lo accusano di aver impegnato i beni comprati in quelle settimane.\nBarry, vistosi in un brutto momento e non sapendo dove andare, decide di arruolarsi nell'esercito inglese, trovandosi nel mezzo della guerra dei sette anni tra\nInghilterra e Francia (1756-63).\n-Capitolo 4\n\"In which Barry takes a near view of military glory\" (In cui Barry d\u00e0 un'occhiata da vicino alla gloria militare)\nAlle prese con la quotidianit\u00e0 del reggimento, Barry si contrappone ad un rozzo portantino, Toole. In seguito ritrova Fagan. Durante il viaggio in nave verso\nla Germania, questi gli comunica che Quin non \u00e8 morto e ha sposato Nora, cos\u00ec da piano della famiglia Brady. Il cugino Ulick, inoltre, si \u00e8 messo in affari\ncon Quin. Fagan lo nomina caporale. Giunti in Germania, Barry si ritrova a partecipare alla battaglia di Minden (agosto 1759) conclusasi con una vittoria inglese.\nFagan muore.\n-Capitolo 5\n\"In which Barry tries to remove as far from military glory as possible\" (In cui Barry cerca di allontanarsi pi\u00f9 che pu\u00f2 dalla gloria militare)\nAncora in terra tedesca, Barry non viene nominato sergente dopo la morte di Fagan e continua la sua vita monotona, cercando di sottrarsi pi\u00f9 che pu\u00f2 a qualsiasi impegno. Dopo la battaglia di Warburg (luglio 1760), altra vittoria inglese, accade un incidente che lo far\u00e0 allontanare dall'esercito inglese. Dopo aver accompagnato in una casa di Warburg, assieme ad alcuni commilitoni, il tenente Fakenham ferito, Barry viene colpito a tradimento da un altro soldato del suo stesso reggimento. Lasciato privo di sensi, \u00e8 accolto nella casa, dove trova la bella Lischen, assieme al tenente Fakenham. Costui, scontroso con Barry, comincia a delirare.\nA Redmond viene l'idea di fingersi pazzo. Con questo stratagemma, Barry riesce ad uscire dalla convalescenza col nome e gli effetti di Fakenham.\nScappato con la nuova identit\u00e0 e fingendosi portatore di dispacci, Barry viene a contatto con ufficiali prussiani (alleati degli inglesi). Un ufficiale lo avvicina e accompagna Barry nel suo viaggio. Digressione di Redmond, che racconta di un suo commilitone prussiano detto \u201cMorgan Prussia\u201d. Capendo dalle risposte di Barry di essere alla prese con un impostore, l'ufficiale lo mette in trappola convincendo il giovane ad alloggiare in una locanda. Barry si ritrova nelle mani di reclutatori fuori legge prussiani.\n-Capitolo 6\n\"The crimp-wagon. Military episodes\" (Il carro dei coscritti. Episodi di vita militare)\nSul carro di coscritti, Barry, tra quella torma di infelici, trova un giovane sassone aspirante pastore. In seguito, a causa di una botta in testa dovuta al carro in continuo movimento, Barry viene portato in un ospedale, dove ritrova il giovane pastore, che gli racconta alcuni suoi trascorsi e come \u00e8 stato catturato, a causa di un inganno dovuto ad un presunto esponente della religione ebraica, di nome Solomon Hirsch, che gli chiede chiarimenti sul sermone appena enunciato.\nIn seguito Barry entra nel reggimento B\u00fclow a Berlino.\nTradotto in carcere a Fulda, Barry incontra gente di molte provenienze: inglesi, francesi, tedeschi. Tra loro spicca un francese, dal nome ignoto, chiamato \u201cLe blondin\u201d, il quale arruol\u00f2 vari coscritti per un'insurrezione contro i prussiani. Barry racconta degli scontri che vennero repressi e di Le blondin che, dopo un processo farsa, venne giustiziato. Redmond rivede il tenente Fakenham, ora sceso al rango di caporale. Questa volta Barry lo aiuta a guadagnarsi la libert\u00e0. In seguito, Barry fa amare riflessioni sulla vita di soldato, tra cui l'usanza di uccidere bambini per avere la condanna a morte.\nPassa del tempo, Barry raggiunge i vent'anni (siamo quindi circa alla fine della guerra dei sette anni) al servizio dei prussiani. Dice di essersi fatto un nome tra i commilitoni, che lo chiamano \u201cl'inglese nero\u201d o \u201cil diavolo inglese\u201d.\n-Capitolo 7\n\"Barry leads a garrison life, and finds many friends there\" (Barry fa vita di guarnigione e trova molti amici)\nA Berlino Barry entra nelle grazie di un capitano, Potzdorff, nipote del ministro di polizia. Comincia a frequentare ambienti di alto ceto. Dopo molto tempo scrive\nalla madre che, finalmente, dopo cinque anni, ha sue notizie. Intanto, fa favori ad ufficiali e dame dell'alta societ\u00e0 per ingraziarseli. Una notizia di Stato\nsaputa presso l'ambasciata d'Olanda aumenta il prestigio di Barry agli occhi della famiglia Potzdorf.\nBarry cerca, con l'appoggio ruffiano a Potzdorf, di uscire dal reggimento e tentare la via, una volta libero, del matrimonio con qualche ricca signora.\nSi cerca di arruffianare sia il nipote che lo zio con alcune astute mosse. Redmond, per\u00f2, ascolta di nascosto una conversazione dei due von Potzdorff, nella quale\nzio e nipote si accordano per usare Barry finch\u00e9 \u00e8 necessario, per poi scaricarlo; intuito di essere solo una pedina, Redmond accetta un nuovo incarico da parte del\ngiovane von Potzdorf con l'intenzione di volgere la situazione a suo vantaggio. La coincidenza vuole che si tratti di spiare, nelle vesti di un valletto ungherese,\nun giocatore d'azzardo, il Cavalier de Balibari. Redmond capisce che, con molta probabilit\u00e0, si tratta di suo zio Cornelius, fratello maggiore di suo padre.\nAcconciato come da ordini di Potzdorf, Barry si presenta al Cavaliere.\n-Capitolo 8\n\"Barry bids adieu to the military profession\" (Barry dice addio alla carriera militare)\nRedmond si rivela al Cavaliere, il quale gli crede e manifesta la vera ragione della sua messa in servizio. Gli dice di non essere una spia al servizio degli\naustriaci, bens\u00ec, semplicemente, un giocatore di faraone, un gioco delle carte.\nRedmond descrive le vicende dello zio al tavolo da gioco. Il cavaliere ha l'idea di lasciare Berlino e per far questo concepisce un piano basato sul travestimento\ndel nipote nelle sue sembianze. Il capitano Potzdorf, intanto, vuole approfittare, il giorno seguente, dell'uscita del cavaliere per forzare la cassetta contenente\ni documenti della corte austriaca.\n-Capitolo 9\n\"I appear in a manner becoming my name and lineage\" (Mi presento in societ\u00e0 in maniera confacente al mio nome e al mio lignaggio)\nIl giorno seguente, Barry, travestito da suo zio, entra in carrozza, sulla quale salgono anche due guardie prussiane, con l'ordine di accompagnare il cavalier de\nBalibari alla frontiera. Una volta giunti fuori dallo stato, il presunto Balibari viene lasciato in direzione di Dresda. Le guardie non si accorgono di aver sbagliato\npersona. In questo modo, Redmond riesce a sottrarsi ai suoi obblighi militari. A Dresda Redmond riceve una lettera dello zio, che gli racconta delle vicende di quel\ngiorno a Berlino, concluso con l'arresto di Potzdorf, sorpreso a rubare la sua cassetta e per questo colpito alla testa dal cavaliere. Segue il suo allontanamento,\nprevia concessione di una forte somma da parte dello zio ministro per mettere a tacere la vicenda. I due Barry si ritrovano quindi a Dresda, con Redmond che comincia,\nfinalmente, la sua \u201cvita da gentiluomo\u201d.\nBarry si lancia in una appassionata difesa del lavoro di giocatore, criticando i lavori borghesi apparentemente rispettabili, come agente di cambio, commerciante,\navvocato, dottore. Segue la rapida descrizione di alcune partite e la stigmatizzazione delle signore dell'alta societ\u00e0 che di solito, se perdevano, facevano difficolt\u00e0\na pagare il debito. Collega di gioco dei due Barry \u00e8 il conte Alessandro Pippi, che si rivela presto poco coraggioso nel gioco e per questo viene criticato aspramente\nda Redmond. Dopo una serata disastrosa contro un gruppo di studenti dilettanti e ubriachi, Pippi, dopo aver drogato le bevande dei due Barry, li deruba del residuo\ndel denaro. Zio e nipote devono impegnare parte dei loro gioielli e vestiti, cos\u00ec da ricominciare la carriera da capo, ma senza perdersi d'animo, come dice Redmond.\n-Capitolo 10\n\"More runs of luck\" (Ancora colpi di fortuna)\nDopo l'ultima disavventura a Mannheim raccontata nel precedente capitolo, i Barry si recano in un ducato di cui si mantiene ignoto il nome (ma si tratta di un luogo\nnell'attuale Germania sud-occidentale). In questo staterello giocatori d'azzardo e arruffoni sono all'ordine del giorno (i Barry, quindi, si trovano a loro pieno agio).\nIl duca di X ha poco interesse per gli affari di stato e il vero governante \u00e8 il principe, chiamato Victor, cinquantenne (sposato con la principessa Olivia,\nventitreenne, giocatrice accanita). La contessa Ida, ricca damigella della principessa Olivia, \u00e8 innamorata di un suo cugino spiantato, ma Barry la tiene d'occhio\nper impalmarla e risolvere il suo obiettivo matrimoniale. Entra in scena il cavaliere de Magny, aspirante alla mano di Ida, nonch\u00e9 favorito del duca.\nLo zio cavaliere inscena un piano per riavere i passati grandi averi della famiglia Barry, attraverso il cavalier de Magny, che occorreva convincere a giocare.\nDopo averlo sommerso di cambiali (che de Magny non potr\u00e0 onorare), Redmond vuole far capire al cavaliere spiantato che vuole non il suo denaro, ma la sua promessa\nsposa, la contessa Ida, e il di lei patrimonio.\n-Capitolo 11\n\"In which the luck goes against Barry\" (In cui la sorte si mette contro Barry)\nBarry, nel ducato di X, ottiene il favore della Contessa di Liliengarten, moglie morganatica del duca, e del duca Victor, al quale cura il destriero preferito;\ncon questi appoggi, e il favore della Contessa Liliengarten presso la principessa Olivia, Redmond d\u00e0 per fatto il raggiungimento del suo obiettivo. Quando la\nsituazione sembra volgersi a suo favore, nonostante l'antipatia della contessa Ida verso di lui, Redmond, consigliato dallo zio, restituisce lo smeraldo dato in\npegno da de Magny per le sue perdite di gioco (il cavalier de Balibari pensa che, in caso capitasse un incidente, fosse meglio non farsi trovare in possesso di un\nsimile avere). Costui, anzich\u00e9 riconsegnarlo alla principessa Olivia come promesso a Barry, lo impegna presso il banco di un usuraio di Heidelberg, Moses L\u00f6we,\nper ottenere altro denaro da giocare al tavolo. A conclusione della vicenda, l'ebreo dopo poco tempo cade misteriosamente assassinato e de Magny arrestato.\nBarry scopre che il generale de Magny, padre dello spiantato cavaliere, avrebbe cercato di favorirne la fuga. A questo punto, nel caos della corte, Barry e lo zio\nvengono arrestati e confinati nelle loro stanze per oltre un mese, senza venire a conoscenza degli avvenimenti che stanno nel frattempo accadendo.\n-Capitolo 12\n\"Contains the tragical history of the Princess of X\" (Contiene la tragica storia della principessa di X)\nNel 1790, a passeggio con Lady Lyndon, Barry intravede per puro caso una signora olandese, che sembra riconoscere in madame de Liliengarten. Qualche tempo dopo,\nla signora lo invita a casa sua e qui gli narra le vicende ancora velate di mistero di pi\u00f9 di vent'anni prima. Nel racconto entra in scena il ministro di polizia,\nGeldern, suocero del duca ereditario Victor. La vicenda ruota attorno al recupero dello smeraldo in possesso dell'ebreo, che era originariamente di propriet\u00e0 di sua\nfiglia Olivia. Il ministro fa in modo che Maxime de Magny sia al tavolo di gioco, e incarica la sua spia Johann Kerner di svolgere il suo compito di riottenere lo\nsmeraldo dall'usuraio, ma l'arrivo di una pattuglia di polizia sventa il furto e il possibile assassinio. Arrestati entrambi, vengono interrogati e perquisiti dal\nministro in persona, che requisisce lo smeraldo all'usuraio e dice di riconosce in Kerner il servitore del cavalier de Magny. In seguito, recatosi dal principe\nVictor, chiede al nobile il permesso di arrestare de Magny, che dopotutto \u00e8 uno dei marescalchi della principessa. Il maestro di stalla di Victor, di nascosto,\nascolta la conversazione e avverte il barone de Magny, nonno del cavaliere. Solo dopo alcune insistenze del maestro di stalla, il generale scrive il biglietto poi\nvisto al tavolo di gioco. In seguito non si riesce a provare l'implicazione di de Magny nel furto, ma si trovarono forti indizi dell'adulterio con la principessa:\nregali e lettere.\nDopo un confronto tra il principe Victor e il barone de Magny riguardo alle prove dell'adulterio di sua moglie Olivia con il giovane de Magny, il vecchio barone,\nper non perdere l'onore, fa in modo che il nipote muoia in carcere con una dose di veleno. La principessa Olivia, perso il suo innamorato, smarrisce la ragione e\nfinisce i suoi giorni lontano dalla corte. I Barry, in conclusione, vennero allontanati, senza che venisse pagato loro il dovuto delle vincite al gioco.\n-Capitolo 13\n\"I continue my career as a man of fashion\" (Continuo la mia carriera di gentiluomo alla moda)\nQualche tempo dopo, Barry si trova con lo zio a Spa, in Belgio. Qui, al tavolo da gioco, conosce Charles Reginald Lyndon, ricco possidente irlandese, marito di\nHonoria Lyndon, nobildonna con titoli e patrimonio, che non pu\u00f2 sfuggire all'attenzione di Redmond, tanto pi\u00f9 che Lyndon, nonostante abbia solo cinquant'anni, \u00e8\nprossimo a soccombere ad una serie di malanni. Lyndon \u00e8 comunque un uomo gioviale, oltrech\u00e9 cinico e pragmatico. Dopo aver fatto conoscenza con l'uomo, Barry si\nintroduce nel mondo dei Lyndon nel loro soggiorno continentale. Entra nelle grazie della contessa Lyndon, tramite l'istitutore del figlio, il cappellano mister Runt.\nBarry continua nella sua opera di persuasione di Lady Lyndon, per prepararsi il terreno quando sar\u00e0 vedova. Separatosi dai Lyndon, che tornano in Irlanda, Barry rimane\nnel continente per provare a impalmare, non si sa mai con la Lyndon vada buca, qualche altra ricca possidente o ereditiera. Dopo circa un anno ha un colpo di fortuna:\nriceve la notizia della morte di Charles Lyndon. Decide quindi di tornare, dopo undici anni, in patria.\n-Capitolo 14\n\"I return to Ireland, and exhibit my splendour and generosity in that kingdom\" (Ritorno in Irlanda, e in quel regno faccio mostra di generosit\u00e0 e splendore)\nBarry torna in Irlanda. Viene a conoscenza della morte di suo zio Brady e del cugino Mick, mentre le cugine sono tutte sposate e vivono lontane da Castle Brady,\nche ormai \u00e8 in sfacelo. Redmond rivede il suo antico mentore, Phil Purcell, e il suo valletto d'un tempo, Tim, ormai molto grasso e padre di dieci figli. Barry si\nmostra prodigo, sebbene al solito supponente, verso i contadini e i poveri abitanti irlandesi.\n\u00c8 il 1771. Barry si sposta a Dublino. Cerca un alloggio ovviamente \u201cconsono al suo rango\u201d, ma pragmaticamente si accontenta di una modesta locanda. Nella prima\nsettimana di permanenza, Barry acquista dei cavalli e fa la conoscenza di qualche modesto possidente del luogo (Lawler Gawler e il marchese di Ballyragget), ai quali\nracconta a suo modo le vicende europee di cui \u00e8 stato partecipe.\nDescrivendo Dublino, Barry ne sottolinea il provincialismo e la decadenza. Qui frequenta locali in cui gioca d'azzardo ma solamente, come al solito,\n\u201ctra gentiluomini\u201d, e viene a conoscenza della vita amministrativa della citt\u00e0. Incontra, dopo molto tempo, il cugino Ulick, che ora vive nella capitale in condizioni\ndi indigenza; subito lo prende con s\u00e9 come aiutante. Scrive a Lady Lyndon, tramite il suo istitutore mr Runt, ma ne riceve una risposta minacciosa. Viene a sapere\nche la vedova \u00e8 corteggiata da un suo parente (come lo era il defunto marito), George Poynings, figlio cadetto del marchese di Tiptoff. Sfruttando una pratica in voga\nall'epoca, ossia spedire lettere minatorie firmate da sedicenti capitani dai nomi bizzarri (\u201cPalla di fuoco\u201d, \u201cTuono\u201d, etc), Redmond fa consegnare da Ulick a Castle\nLyndon una missiva analoga minacciando Poynings. Incontratisi a Dublino, Barry sfida a duello il giovane, che viene ferito gravemente.\n-Capitolo 15\n\"I pay court to my Lady Lyndon\" (Faccio la corte a Milady Lyndon)\nBarry riceve alcuni consigli per lettera sulla condotta da adottare nella conquista di Lady Lyndon da parte dello zio, il cavalier de Balibari, che vive a Bruxelles\n(non potendo tornare in Irlanda a causa di una condanna subita nel 1745). Intanto, Redmond rivede la madre dopo dodici anni di lontananza, sebbene la sua visita sia\nstata preceduta da alcune incomprensioni a causa di alcuni suoi comportamenti. La madre vive a Bray, villaggio vicino a Dublino, assieme al reverendo Jowls.\nBarry parla con George Poynings, pretendente alla mano di Lady Lyndon. Durante la conversazione, nella quale Redmond, come solitamente fa, accentua le sue qualit\u00e0,\nviene fatto notare a Lord George che diversi passi delle lettere a lui indirizzate erano uguali a quelle ricevute da Barry; ci\u00f2 indigna il giovane lord, che si ritrae\ndalla \u201ccompetizione\u201d indispettito. Ancora convalescente per la ferita, Poynings riceve la visita di Lady Lyndon, che non comprende la distanza che lord George\ninopinatamente le frappone. Vistasi rifiutata dal giovane, la donna esce dalla sua abitazione dove incontra Barry, che la segue fino a casa. Qui Redmond le dichiara,\na modo suo, la passione che lo anima, aggiungendo il ricatto di pubblicizzare le lettere che la donna gli aveva mandato durante il soggiorno in Belgio mesi prima.\nOttiene un primo successo nella conquista della ancor contrariata contessa.\n-Capitolo 16\n\"I provide nobly for my family and attain the height of my (seeming) good fortune\" (Provvedo nobilmente ai bisogni della mia famiglia e tocco il culmine della mia (apparente) fortuna)\nNonostante le premesse, Barry \u00e8 ancora ospite indesiderato a Castle Lyndon. Riesce a corrompere il portiere inglese e a leggere alcune lettere di Lady Lyndon, nelle\nquali parla (male) di lui. Nel piano di conquista pensa, dunque, di aggiungere un altro tassello: Ulick, suo cugino e attuale braccio destro, ha una forte attrazione\nper la signorina Amelia Kiljoy, di cui Lady Lyndon \u00e8 amica e tutrice; Barry pensa quindi di farla cadere tra le braccia di Ulick sotto gli occhi della Lyndon.\nApprofittando della pratica, gi\u00e0 citata, di compagnie di ventura che causano morti e obbligano i possidenti a matrimoni forzati, Barry ha un piano per convincere\nAmelia a sposare il cugino. Ad un ballo organizzato da milord Charlemont partecipano Amelia, il piccolo Bullingdon e Mr Runt. Al termine della festa, verso le tre\ndel mattino, la carrozza di Amelia subisce la perdita di una ruota; sopraggiunge un'altra carrozza, che si propone di guidare i passeggeri fino a casa. Anzich\u00e9\ndirigersi a Dublino, Amelia e la compagnia si ritrovano in aperta campagna, dove vengono assaliti da due uomini e minacciati con le armi. Il piccolo Bullingdon viene\nobbligato a tornare indietro a piedi dalla madre, Lady Lyndon, per riferirle che il fantomatico \"capitano Thunder\" (dal nome di uno dei capi di queste compagnie di ventura)\ndice che presto la signorina Amelia si sposer\u00e0.\nAmelia \u00e8 obbligata a sposare Ulick e Mr Runt \u00e8 obbligato a celebrare le nozze. Barry confessa di aver attuato il piano assieme al suo domestico tedesco Fritz.\nNonostante fosse chiaro che ci fosse lui dietro a tutto, mai si viene a sapere ufficialmente, sebbene Lady Lyndon lo sospetti fortemente. Per fuggire dai pettegolezzi\nche la volevano fidanzata con l'avventuriero irlandese, la donna va a Londra, dove per\u00f2 \u00e8 seguita da Barry. Qui la donna riceve la visita della marchesa di Tiptoff,\nmadre del precedente pretendente, George Poynings, che la mette di fronte alle molte prove che, agli occhi della societ\u00e0, la pongono al centro di una tresca con\nBarry. D'accordo con alcuni domestici della Lyndon, tra cui la cameriera Bridget, Redmond riesce a farsi scrivere una lettera, alla quale risponde maliziosamente.\nUn anno dopo queste vicende, nel maggio del 1773, i due convolano a nozze a Londra con una cerimonia tenuta dal cappellano di Lady Lyndon, il gi\u00e0 noto Samuel Runt.\nSia la marchesa di Tiptoff che il visconte Bullingdon, ormai quindicenne, non nascondono l'avversit\u00e0 verso Barry, ora autonominatosi Barry Lyndon.\n-Capitolo 17\n\"I appear as an ornament of English society\" (Faccio il mio ingresso nell'alta societ\u00e0 inglese come suo ornamento)\nI novelli coniugi si recano nel Devonshire, presso la dimora di Hackton Castle. Qui, coadiuvato dall'architetto francese Cornichon, Barry arreda di suo (dubbio)\ngusto il palazzo. I primi tempi di matrimonio non sono del tutto soddisfacenti, ma Barry Lyndon riesce per ora a passare sopra i dissapori con la moglie pur di godere\ndelle sue nuove propriet\u00e0. Primi contrasti con il marchese di Tiptoff, parente della moglie e vicino di casa a Hackton.\nDopo nemmeno un anno di matrimonio nasce Bryan, il figlio della coppia. Per tutelare il nascituro, Barry vende grosse quantit\u00e0 di legna dei terreni della moglie,\nattirandosi le ire di Tiptoff (ora tutore del visconte di Bullingdon), per comprare alcuni terreni in Irlanda, dando mandato alla madre. Barry racconta del notevole\nraffreddamento del rapporto con la moglie e, complice anche una relazione con la governante del figlioletto, la signora Stammer, Barry si vede costretto a passare\nsempre pi\u00f9 tempo fuori di casa. Ricomincia a giocare d'azzardo e all'ippodromo e fa alcune speculazioni sbagliate, perdendo forti somme poi ripianate dalla moglie.\nBarry Lyndon lascia temporaneamente l'Inghilterra e torna nella sua terra d'origine, dove segue alcune propriet\u00e0. Qui trasferisce l'odiato figliastro Bullingdon,\nche fa vivere con la zia vedova e le cugine nubili. Si interessa poi al seggio parlamentare, un tempo appannaggio dei Lyndon e ora in mano ai Tiptoff. Quasi solo per\ncontrariare l'odioso marchese di Tiptoff, decide di presentarsi contro il figlio, di nuovo il gi\u00e0 incontrato George Poynings, e ottiene il seggio del collegio di\nTippleton. \u00c8 il 1776, anno dell'indipendenza americana. L'obiettivo di Barry \u00e8 ora quello di ottenere il titolo di Pari d'Irlanda, cos\u00ec da lasciarlo in eredit\u00e0 al\nsuo amato figlio Bryan. In famiglia le cose peggiorano: Barry, sovente ubriaco, confessa di malmenare, seppure sporadicamente, moglie e figliastro.\n-Capitolo 18\n\"In which my good fortune begins to waver\" (In cui la mia buona sorte comincia a vacillare)\nBarry Lyndon si lamenta ancora una volta della moglie e del figliastro Bullingdon e tenta maldestramente di contraddire i suoi detrattori, incolpando dei suoi\nfallimenti finanziari e sociali i pi\u00f9 disparati personaggi altolocati, soprattutto uno: il conte di Crabs, che lo coinvolge nella creazione di un\npiccolo reggimento da mandare nel nuovo mondo per \u201ccontrastare i ribelli americani\u201d. Con totale diverso atteggiamento ricorda il figlioletto Bryan, che a cinque anni\nha un nuovo istitutore, il reverendo Edmund Lavender, al quale padre e figlio giocano burle molto pesanti.\nRimasta in Irlanda, la madre di Barry mantiene con grande economia la tenuta di Castle Lyndon; qui deve tenere a bada il visconte Bullingdon, che per\u00f2 il pi\u00f9 delle\nvolte si allontana senza riferire nulla alla donna. Dal passato tornano brevemente Nora Brady, la prima fiamma di Redmond, e suo marito John Quin, ora in gravi\ndifficolt\u00e0 finanziarie; Barry, credendosi come al solito generoso, procura all'antico rivale un modesto impiego tramite il conte di Crabs. Il rapporto col figliastro\nBullingdon, ormai vicino alla maggiore et\u00e0, impegna il pensiero di Barry Lyndon: la mancanza di rispetto del giovane lo fa infuriare e comincia a punirlo con la\nsferza sempre pi\u00f9 spesso. Seguono alcuni episodi di insubordinazione e di dispetto, coinvolgendo anche il piccolo fratellastro.\nDopo un contrasto durante una caccia, Barry aggredisce furiosamente il figliastro, che decide, lasciando una lettera alla madre, di abbandonare la dimora materna.\nQuesto gesto di Bullingdon viene letto dalla comunit\u00e0 come un disegno preordinato di Barry per eliminare l'odiato figliastro; la compagnia di ventura mandata in\nAmerica non serv\u00ec a far volgere il Re dalla sua parte che, ad un'udienza, gli pone maliziose domande su Bullingdon. Barry, con moglie e figlio, si reca per breve\ntempo a Parigi, ma dopo poco si dovette tornare perch\u00e9 la Francia riconosce l'indipendenza degli Stati Uniti e c'\u00e8 la dichiarazione di guerra tra Inghilterra e\nFrancia. Viene narrato l'ultimo incontro con lo zio Cavalier de Balibari che, uscito dal convento di Bruxelles per una nuova avventura galante, torna indietro\nimmediatamente, e senza un soldo; il nipote, alla sua richiesta, non gli concede la donazione al convento (ufficialmente perch\u00e9 non voleva appoggiare il cattolicesimo,\npi\u00f9 pragmaticamente perch\u00e9 non aveva pi\u00f9 molto denaro) e tra i due i rapporti si interrompono freddamente. Inoltre, a Parigi, Barry paga salata la relazione con una\nballerina francese, tra regali e comodit\u00e0. Al suo ritorno in Inghilterra, il conte di Crabs, che doveva aiutarlo a diventare Pari d'Irlanda, si rivela solo un\narraffone e, complice il diniego del Re e di Lord Frederick North, primo ministro, gli viene negata ogni onorificenza. Inoltre, i notabili del luogo, fedeli a\nTiptoff, gli voltano le spalle e perde il seggio in Parlamento. Inseguiti dai creditori, Barry e la moglie si ritirano in Irlanda. Come \u201cconsolazione\u201d (dal suo\npunto di vista), come un fulmine a ciel sereno, giunge la notizia della morte nella battaglia di Camden (agosto 1780), in America, del figliastro Bullingdon,\nevento che determina l'avanzata di grado del figlioletto Bryan nella successione ai possedimenti Lyndon.\n-Capitolo 19\n\"Conclusion (Conclusione)\"\nPassato qualche anno, oberato dai debiti, Barry Lyndon decide di far fronte ad alcune delle sue ingenti spese vendendo ad un mercante di Dublino, Splint, del\nlegname della tenuta di Hackton. La vendita frutta piuttosto bene, ma il vizio del giocatore torna impellente, e in due nottate Barry perde quasi tutto. Col rimanente\ndecide di mantenere una promessa fatta al figlio Bryan, che stava per compiere dieci anni: regalargli un cavallino tutto per s\u00e9. Purtroppo, l'imprudenza del bambino\n\u00e8 fatale: messo a terra dal cavallo non ancora del tutto domato, Bryan muore dopo due giorni di agonia. Barry vede cos\u00ec spegnersi il sogno di una discendenza e, molto\nprobabilmente, del suo matrimonio, nonostante Lady Lyndon volesse tenerlo in piedi, malgrado il dolore per la perdita del figlioletto.\nDopo la morte del piccolo Bryan, la nomea di Barry Lyndon peggiora ulteriormente, anche a causa della campagna diffamatoria della famiglia Tiptoff, ora divenuta\nla parentela pi\u00f9 stretta della moglie. Barry cerca, come al solito con mezzi discutibili, di ottenere un erede, ma il piano viene scoperto. Ulteriore tegola arriva,\ndue anni dopo la morte del figlio, dalla decisione della moglie di lasciarlo. Barry \u00e8 ormai appoggiato solo dalla madre che porta avanti, con la consueta solerzia,\nle attivit\u00e0 quotidiane a Castle Lyndon e contestualmente tiene d'occhio da vicino la nuora per conto dell'amato figlio.\nLa vita dei due coniugi peggiora di giorno in giorno. La moglie \u00e8 praticamente prigioniera di marito e suocera, che la fanno uscire solo per andare in chiesa o per\nqualche avvenimento mondano. Barry scopre che Lady Lyndon scrive, con un sistema ingegnoso tramite le richieste scritte alla modista, confessioni e lettere a suo\ncugino ed ex pretendente, George Poynings, della famiglia Tiptoff.\nBarry accoglie a Castle Lyndon, con compiti amministrativi, Redmond Quin, figlio della sua vecchia fiamma Nora e del capitano Quin, conosciuti a inizio del racconto.\nCostui, in precedenza, \u00e8 stato istitutore del piccolo Bryan. Credendolo alleato nella guerriglia domestica con la moglie, si fida di lui senza sapere che sta tramando,\nassieme a Lady Lyndon, per favorirne la fuga. Scoperto il piano tramite persone del paese, Barry Lyndon lo mette in guardia, ricevendone per\u00f2 una stizzita reazione.\nLady Lyndon, quindi, muove le sue azioni in modo pi\u00f9 suadente e malizioso, e Barry sembra abboccare nonostante il contrario avviso della madre.\nQuasi sul lastrico, Barry Lyndon cerca in tutti i modi, anche con mezzi sbrigativi, di procurarsi del denaro. Se anche gli viene promesso, Lady Lyndon deve comunque\ngarantire con la sua firma, che non sempre \u00e8 scontata. Si prospetta una buona occasione di avere un prestito da Londra e, coi pochi soldi regalati dalla madre,\ni coniugi si recano nella capitale inglese viaggiando sotto il nome di \u201cJones\u201d. Mrs.Barry \u00e8 scettica e vede l'evento come una trappola per il figlio, ma lui la\nrassicura e si avvia ugualmente con la moglie. A Londra incontrano, in un luogo mal illuminato, il signor Tapewell. \u00c8 una trappola per Barry: escono dall'oscurit\u00e0\nanche George Poynings, col quale Lady Lyndon ha uno slancio d'affetto, la zia Jane Peckover, un altro legale e sei guardie armate. Barry minaccia con la spada gli\nastanti, ma Tapewell lo rassicura che non sono l\u00ec per arrestarlo, come lui crede, bens\u00ec per proporgli una transazione: dietro la corresponsione di una somma di denaro,\ndeve lasciare il Paese e allontanarsi definitivamente da Lady Lyndon. Dopo la minaccia, Barry dice di essere pronto a discutere.\nBarry accetta suo malgrado la modesta pensione offerta da Lady Lyndon e dai parenti Tiptoff, con la clausola obbligatoria di lasciare il Regno.\nBreve accenno agli anni in cui le memorie sono scritte: ospite della prigione di Fleet Street, \u00e8 ancora, nonostante la veneranda et\u00e0, accudito dalla madre che,\nlasciato Castle Lyndon poco dopo le vicende narrate, \u00e8 ora a Londra vicino al figlio. Le memorie scritte da Barry finiscono qui. L'autore, nelle vesti del fittizio\ncuratore, commenta gli ultimi anni del personaggio: l'esilio nel continente vede ancora Barry, per un breve periodo, giocatore d'azzardo, peraltro sfortunato;\nla clausola dell'esilio viene in seguito disattesa e Barry, tornato in Inghilterra clandestinamente, prova ancora a estorcere denaro a lord Poynings. Lady Lyndon si\nrifiuta di cancellargli la pensione, nonostante le pressioni dei Tiptoff (morta la Lyndon alcuni anni dopo, i parenti la casseranno). Dopo poco Barry viene comunque\narrestato per debiti, ormai povero, e gli ultimi diciannove anni della sua vita li passer\u00e0 a Fleet Street, dove morir\u00e0 alcolizzato prima della madre. L'ultimo fatto\ndi rilievo \u00e8 il ritorno, dopo la presunta morte, di Bullingdon che andr\u00e0 a rivendicare le propriet\u00e0 della madre a discapito dei Tiptoff (morir\u00e0 nel 1811 nella\ncampagna di Wellington contro Napoleone)."}
{"id": "1053513", "revid": "599013", "url": "https://it.wikipedia.org/wiki?curid=1053513", "title": "Documento di trasporto", "text": "Il Documento di trasporto (in acronimo \"Ddt\" ) \u00e8 un documento previsto dalla legge italiana in tema di trasporto delle merci, che in vari casi ha sostituito un precedente documento denominato la \"bolla di accompagnamento\". Con l'introduzione di un sistema gestionale informatico, il Ddt \u00e8 uno dei primi documenti (insieme alla fattura, all'ordine, alla bolla di lavorazione, alla distinta di prelievo) a essere configurati e implementati.\nStoria.\nIl D.P.R. 6 ottobre 1978, n. 627 aveva introdotto la bolla di accompagnamento, allo scopo di monitorare in maniera puntuale ed efficace la circolazione delle merci sul territorio nazionale; il suo porto era obbligatorio nel trasporto di beni viaggianti a meno che non fosse stata in precedenza emessa fattura ovvero altro documento previsto dall\u2019articolo 21 del D.P.R. 26 ottobre 1972, n. 633. Successivamente il documento di trasporto venne introdotto dal D.P.R. 14 agosto 1996 n. 472, con efficacia dal 27/09/1996, sopprimendo contestualmente l'obbligo della bolla tranne che per alcune specifiche tipologie di prodotti.\nFunzione.\nViene emesso per giustificare il trasferimento di un materiale da cedente a cessionario attraverso il trasporto dello stesso, sia che lo stesso venga effettuato in conto proprio dal mittente o dal destinatario, sia che lo stesso venga affidato ad un trasportatore. Deve essere emesso prima della consegna o della spedizione della merce con l'indicazione degli elementi principali dell'operazione. Pu\u00f2 anche essere sostituito dalla fattura accompagnatoria nei casi consentiti.\nIl documento \u00e8 in formato libero, ossia nessun vincolo di forma, dimensioni o tracciato e deve essere emesso in un minimo di due copie (diversamente dalla bolla di accompagnamento che prevedeva l'emissione di tre copie \"valide\"): una deve essere trattenuta e conservata dall'emittente; l'altra deve essere consegnata al cessionario in accompagnamento della merce ceduta e trasportata.\nContenuto.\nIl documento deve riportare i seguenti dati:\nAnche se non obbligatorio, \u00e8 opportuno che il documento di trasporto rechi l'indicazione della causale del trasporto (vendita o movimentazione a titolo non traslativo, quale ad esempio conto lavoro, riparazione, campionatura, esposizione, ecc.) ed il termine di resa del trasporto. Nelle note, per agevolare le fasi di accettazione merci del ricevente, si pu\u00f2 specificare facoltativamente la quantit\u00e0 dei pallet (se applicabile), a meno che non sia allegata una distinta di imballaggio (detta \"packing list\").\n\u00c8 bene ricordare che il numero progressivo del Ddt viene in seguito ripreso nella fattura differita che deve avvenire entro il 15 del mese successivo a quello di consegna/spedizione.\nObbligo di bolla.\nL'emissione di bolla di accompagnamento permane per alcuni beni quali:"}
{"id": "1053515", "revid": "33689", "url": "https://it.wikipedia.org/wiki?curid=1053515", "title": "Dragon's Lair", "text": "Dragon's Lair (lett. \"tana del drago\") \u00e8 un videogioco arcade su laserdisc pubblicato da Cinematronics, basato su filmati a cartone animato realizzati da Don Bluth Animation. Venne pubblicato nel 1983, e pur non essendo il primo titolo su laserdisc, fu quello che port\u00f2 al successo questa categoria di giochi.\n\u00c8 uno degli unici tre videogiochi (insieme a \"Pong\" e \"Pac-Man\") conservati presso lo Smithsonian Institution di Washington. Il seguito arcade \u00e8 \"\", ma anche \"Space Ace\" \u00e8 un gioco con stile molto simile, realizzato come gli altri due dagli stessi produttori.\nTrama.\nIl protagonista del videogioco \u00e8 il cavaliere Dirk the Daring (Dirk l'Ardito) che ha il compito di salvare la bella principessa Daphne dal crudele drago Singe che si nasconde nel castello stregato dell'oscuro mago (Mordrok).\nDirk dovr\u00e0 superare indenne tutte le insidie che si celano in ogni stanza del castello per cercare di giungere nella tana del drago e liberare Daphne, tenuta prigioniera in una sfera di cristallo.\nPer farlo dovr\u00e0 uccidere il drago e strappargli dal collo la chiave che apre la sfera nella quale \u00e8 rinchiusa Daphne.\nMa l'impresa non sar\u00e0 facile e il nostro eroe prima di arrivare al cospetto del drago dovr\u00e0 sia evitare mille trabocchetti sia affrontare anche temibili creature magiche, come mostri di fango (\"mudman\"), il re lucertola (\"Lizard King\"), cavalieri neri, eccetera: tutte queste insidie sono opera diabolica di un oscuro stregone (di cui si accenna nella introduzione: apparir\u00e0 nel seguito del gioco, \"\") che vuole impedire a chiunque di liberare la principessa.\nModalit\u00e0 di gioco.\n\"Dragon's Lair\" \u00e8 stato uno dei primi lasergiochi.\nIl pregio di questo tipo di videogiochi era costituito da una grafica a cartone animato che, se paragonata agli standard del tempo (siamo nel 1983), risultava essere di estremo impatto visivo. Il grosso difetto \u00e8 invece la scarsa libert\u00e0 d'azione lasciata al videogiocatore.\nIl gioco consiste nel fare movimenti istantanei del joystick o premere il bottone corrispondente alla spada, correttamente e nei tempi giusti.\nSe il tempismo e la mossa sono corrette il laserdisc procede con il filmato mostrando al videogiocatore i progressi compiuti da Dirk, il protagonista. In caso contrario il videogioco propone diversi filmati di morte in funzione dell'errata azione intrapresa.\nIn pratica \u00e8 necessario memorizzare le mosse da fare in tutti gli scenari presenti nel gioco, perch\u00e9 spesso non \u00e8 evidente quale mossa salver\u00e0 Dirk e bisogna andare per tentativi.\nCi sono 40 scenari diversi e oltre 600 momenti in cui il giocatore deve effettuare rapidamente la mossa.\nProduzione.\nLo sviluppo di \"Dragon's Lair\" richiese quattro anni e coinvolse quattro aziende: Starcom in collaborazione con Advanced Microcomputer Systems per l'ingegneria, Don Bluth Animation per la creazione dell'animazione tradizionale usata nei filmati, Cinematronics per la produzione e il marketing. Lo sviluppo del solo software cost\u00f2 500.000$, all'incirca il doppio di quanto costava per un videogioco ordinario dell'epoca. Per il giocatore una partita richiedeva due o tre monete a seconda delle impostazioni del gestore (es. in Italia 400-600 lire; le macchine del periodo accettavano monete da 200).\nLa versione Cinematronics destinata al mercato americano faceva utilizzo di due tipi di lettori laserdisc, i Pioneer PR-7820 e LD-V1000; la versione Atari destinata al mercato europeo faceva invece utilizzo del lettore laserdisc Philips 22VP932 cos\u00ec come la versione Sidam prodotta in Italia con sub-licenza Atari.\nAlcune macchine vennero dotate di un secondo schermo, al solo scopo di consentire agli spettatori non giocanti di vedere meglio le scene della partita in corso.\nConversioni.\nVisto il notevole successo della versione per sala giochi, vennero effettuate conversioni per molti computer e console presenti sul mercato. \nLe prime conversioni uscirono nel 1984 per Coleco Adam e nel 1986 per altri home computer a 8 bit: Amstrad CPC, Commodore 64, ZX Spectrum e Tatung Einstein.\nTuttavia, l'hardware dei sistemi casalinghi dell'epoca non rendeva possibile una conversione diretta, bens\u00ec titoli che riprendono a grandi linee i temi trattati nell'originale. In questo caso si tratta di un videogioco d'azione multievento, con diverse azioni da compiere in diverse stanze del castello con visuale tridimensionale, struttura che ricorda vagamente quella dell'originale.\nQueste versioni ebbero anche un proprio seguito, \"\" del 1987.\nUna versione piuttosto fedele all'originale, anche se suddivisa in due titoli (\"Dragon's Lair\" del 1989-1990 e \"Dragon's Lair: Escape from Singe's Castle\" del 1990-1991), \u00e8 stata quella per i personal computer a 16-bit Amiga, Atari ST, Mac OS e DOS. Lo schema di gioco \u00e8 quasi identico a quello utilizzato dal laserdisc e l'animazione si avvicina a quella del cartone animato, ma \u00e8 pur sempre in computer grafica.\n\"Dragon's Lair\" per NES (1990) \u00e8 invece un gioco completamente differente, essendo un platform a scorrimento laterale.\nAssolutamente fedeli all'originale furono le versioni basate su veri filmati, uscite a partire dal 1994 per piattaforme come 3DO e CD-i. Con l'avanzamento tecnologico e l'introduzione dei supporti ottici come CD-ROM e DVD, divenne possibile riprodurre alla perfezione quanto disponibile in sala giochi. Pi\u00f9 recentemente uscirono versioni per i lettori Blu-ray e HD DVD, che presentano una grafica (intesa come vivacit\u00e0 di colori e definizione d'immagine) anche superiore a quella utilizzata nel laser disc originale. La versione Blu-ray di \"Dragon's Lair HD\" venne realizzata dalla Digital Leisure nel 2007 e ha la particolarit\u00e0 di presentare le scene dell'avventura in ordine casuale.\nIl 7 dicembre 2009 \u00e8 stato ufficialmente messo in vendita il gioco per iPhone/iPod touch. Dal 1\u00ba gennaio 2010 \u00e8 disponibile per Nintendo DSi tramite download da DSi Shop al costo di 800 Nintendo points. \u00c8 inoltre disponibile una conversione per Nintendo Wii comprendente tutta la trilogia classica, \"Dragon's Lair\", \"Space Ace\" e \"\". \u00c8 stata fatta una conversione specifica anche per l'Apple iPad e per il sistema operativo Android.\nSerie animata.\nIn seguito al successo del gioco, la Ruby-Spears Productions produsse una versione animata che include non solo i personaggi del gioco, ma anche altri come il padre di Daphne, Re Ethelred, e un cavaliere rivale di Dirk, Sir Hubert Blunt. La caratteristica principale della serie, che un po' riprende lo spirito del gioco, \u00e8 che durante alcune scene viene mostrato allo spettatore cosa sarebbe successo se Dirk avesse compiuto delle scelte multiple: vengono mostrate prima quelle che avrebbero condotto il protagonista alla morte o comunque alla sconfitta, e solo dopo viene mostrata la scelta giusta. Tale serie \u00e8 stata trasmessa anche in Italia, ma nel doppiaggio italiano il nome di Dirk venne cambiato in Sir John.\nFilm.\nNel 2007 Don Bluth e Gary Goldman erano alla ricerca di finanziamenti per un film su \"Dragon's Lair\", ma il progetto finora non \u00e8 entrato in produzione."}
{"id": "1053518", "revid": "115533350", "url": "https://it.wikipedia.org/wiki?curid=1053518", "title": "Terapia di Bowen", "text": "La terapia di Bowen \u00e8 un trattamento della medicina alternativa, ideata in Australia ad opera di Tom Bowen (1916-1982), e priva di riscontri scientifici o clinici.\nConsiste in un trattamento manuale dell'organismo, nell'ambito di una cosiddetta \"visione olistica\", e basata sulla pressione delle dita sui tessuti muscolari.\nIl trattamento prevede delle sequenze di manipolazioni digitali leggere su presunti \"punti chiave\" dei muscoli, tendini e legamenti. \nNon sono disponibili prove scientifiche o cliniche che attestino la reale efficacia del metodo."}
{"id": "1053519", "revid": "729019", "url": "https://it.wikipedia.org/wiki?curid=1053519", "title": "Magadan Airlines", "text": "La Magadan Airlines o ex-Linee aeree di Magadan, ) era una compagnia aerea russa con base tecnica all'Aeroporto di Magadan-Sokol, in Russia.\nStrategia.\nLa compagnia aerea operava il servizio del trasporto aereo cargo con Ilyushin Il-76 ed il servizio per i passeggeri con la flotta composta da Ilyushin Il-96, Airbus A320.\nL'Aeroflot-Magadan aveva base tecnica all'Aeroporto di Magadan-Sokol. Circa 100.000 passeggeri, 3.300 tonnellate di posta e di merci sono trasportati dalla compagnia aerea ogni anno.\nA giugno del 2006 \u00e8 stato dichiarato il fallimento della compagnia aerea. Gli aerei sono passati sotto la gestione dell'Aeroflot che continua a effettuare i voli di linea interni da/per Magadan.\nNel 2007 in seguito della bancarotta la compagnia aerea \u00e8 stata nazionalizzata diventando la filiale dell'Aeroflot a Magadan.\nL'Aeroflot-Magadan fa parte della \"Direzione Interregionale Nord-Orientale dei Trasporti Aerei Del Ministero dei Trasporti della Federazione Russa\" di Magadan () insieme con altre 3 compagnie aeree russe:"}
{"id": "1053532", "revid": "119883684", "url": "https://it.wikipedia.org/wiki?curid=1053532", "title": "Hunter Stockton Thompson", "text": "\u00c8 famoso per aver creato il cosiddetto gonzo journalism, uno stile di scrittura che combina il giornalismo convenzionale, le impressioni personali e gli artifici narrativi del racconto per produrre un personale punto di vista sugli avvenimenti e le situazioni.\nPseudonimi.\nThompson spesso fa riferimento a s\u00e9 stesso come \"Raoul Duke\", \"Dr. Gonzo\" o \"Dr. Duke\". Ha ricevuto quest'ultimo titolo (dottore in teologia) per corrispondenza dalla Chiesa della Nuova Verit\u00e0 negli anni sessanta. A lui \u00e8 ispirato il personaggio di Zio Duke della striscia a fumetti \"Doonesbury\" di Garry Trudeau.\nBiografia.\nAgli inizi Thompson \u00e8 stato giornalista sportivo per diverse riviste. Ha lavorato per \"Rolling Stone\" dalla fine degli anni sessanta e per tutti i settanta e ha pubblicato diversi libri e numerosi articoli. Lo stile dei reportage di Thompson mescola i fatti alle sue esperienze stupefacenti, ne \u00e8 un esempio \"Paura e disgusto a Las Vegas\": pubblicato nel 1971, \u00e8 un resoconto del viaggio che Thompson fece (insieme al suo avvocato Oscar Zeta Acosta) per seguire dapprima la Mint 400, una corsa motociclistica nel deserto, e successivamente i lavori della conferenza antidroga dell'Associazione nazionale dei procuratori distrettuali. In realt\u00e0, Thompson e Acosta si mettono alla ricerca del sogno americano a Las Vegas, con l'aiuto di notevoli quantit\u00e0 di LSD, etere, stramonio, mescalina e numerose altre droghe. A tale vicenda \u00e8 ispirato il film \"Paura e delirio a Las Vegas\", girato nel 1998 da Terry Gilliam, con Johnny Depp nel ruolo dello stesso Thompson e Benicio del Toro in quello del suo avvocato.\nGli altri libri di Thompson includono \"Fear and Loathing on the Campaign Trail '72\", un'antologia di articoli scritti per la rivista \"Rolling Stone\" durante la campagna elettorale del Presidente Richard Nixon e del suo avversario, il Senatore George McGovern, e \"Hell's Angels\", un resoconto dei suoi viaggi con la famigerata banda motociclistica. Il suo ultimo libro, \"Kingdom of Fear\", \u00e8 un appassionato commento sulla morte del Secolo Americano. Thompson ha curato una rubrica, dal titolo \"Hey Rube\", per l'edizione in linea una testata sportiva ESPN. Spesso ha intrapreso cicli di conferenze, una volta anche con John Belushi.\nThompson era un devoto simpatizzante delle armi da fuoco ed \u00e8 risaputo che conservasse un deposito di polvere da sparo in cantina.\nUna biografia di Thompson \u00e8 rintracciabile anche nell'edizione italiana di \"Paura e disgusto a Las Vegas\", tradotta da Sandro Veronesi, la quale contiene in appendice la \"Piccola Enciclopedia Psichedelica\", un elenco di oltre 200 voci redatte da scrittori, registi, critici cinematografici e musicali, storici e giornalisti. Thompson \u00e8 morto con un colpo d'arma da fuoco nella sua abitazione presso Aspen, nel Colorado, il 20 febbraio 2005. Ufficialmente si tratta di suicidio, anche se qualcuno, come Paul William Roberts, giornalista e amico dello scrittore, sostiene invece che sia stato ucciso.\nHunter Thompson aveva chiesto nel testamento che le sue ceneri venissero sparate nel cielo del Colorado. Johnny Depp, grande amico dello scrittore, organizz\u00f2 una grande festa il 20 agosto 2005 durante la quale le ceneri di Thompson furono sparate in cielo con un cannone. \"Hunter era un eroe e il mio migliore amico. Voglio che i suoi desideri siano esauditi\", ha detto Depp in un'intervista. Il Biografilm Festival di Bologna del 2008, tra gli altri, \u00e8 stato dedicato anche allo scrittore."}
{"id": "1053538", "revid": "111374766", "url": "https://it.wikipedia.org/wiki?curid=1053538", "title": "Jennifer Flavin", "text": "Vita privata.\nNel 1988 Flavin conosce a Beverly Hills in California l'attore Sylvester Stallone, che sposa con cerimonia civile il 17 maggio 1997 a Londra ed a Oxford con cerimonia religiosa.\nAttualmente vive con Stallone a Los Angeles. Dalla loro unione sono nate tre figlie: Sophia Rose (1996), Sistine Rose (1998) e Scarlet Rose (2002)."}
{"id": "1053539", "revid": "1305772", "url": "https://it.wikipedia.org/wiki?curid=1053539", "title": "Sesto senso", "text": ""}
{"id": "1053545", "revid": "647919", "url": "https://it.wikipedia.org/wiki?curid=1053545", "title": "Morbo di Basedow", "text": ""}
{"id": "1053547", "revid": "28592", "url": "https://it.wikipedia.org/wiki?curid=1053547", "title": "Ambasceria", "text": ""}
{"id": "1053552", "revid": "1226", "url": "https://it.wikipedia.org/wiki?curid=1053552", "title": "Papiro Rhind", "text": ""}
{"id": "1053558", "revid": "15756", "url": "https://it.wikipedia.org/wiki?curid=1053558", "title": "Tempio serbo-ortodosso della Santissima Trinit\u00e0 e di San Spiridione", "text": "Il tempio serbo-ortodosso della Santissima Trinit\u00e0 e di San Spiridione \u00e8 la chiesa della comunit\u00e0 serbo-ortodossa di Trieste.\nDescrizione.\nOpera dell'architetto Carlo Maciachini (1869), sorge nel luogo della preesistente chiesa di San Spiridione del 1753.\nIl complesso architettonico, posto nel borgo Teresiano nei pressi del canal Grande, riflette un gusto bizantino e si caratterizza per una cupola pi\u00f9 alta dei quattro campanili, per le calotte emisferiche azzurre e per le ampie decorazioni a mosaico che abbelliscono le pareti esterne. Ornano la facciata nove grandi statue opera dello scultore milanese Emilio Bisi (1850-1920).\nL'interno \u00e8 riccamente decorato secondo i canoni bizantini, interamente ornato da pitture ad olio imitanti il mosaico. \u00c8 presente una ricca iconostasi con quattro icone di grande valore: San Spiridione, Madonna con Bambino, Cristo Re, l\u2019Annunciazione. Sono ricoperte in oro e argento e sono state eseguite in Russia nel primo \u2018800. Nel presbiterio sono situati tre altari. La grande lampada d'argento che pende all'ingresso \u00e8 dono di Paolo Petrovi\u010d Romanov, futuro zar della Russia col nome di Paolo I."}
{"id": "1053565", "revid": "2232129", "url": "https://it.wikipedia.org/wiki?curid=1053565", "title": "Acido fumarico", "text": "L'acido fumarico (anche acido trans-butendioico) \u00e8 un acido presente in natura nella frutta e verdura, ed \u00e8 stato isolato nelle radici della pianta erbacea selvatica \"Fumaria officinalis\" (Fumariaceae) da cui deriva il nome.\nL'acido fumarico \u00e8 isomero dell'acido maleico (acido cis-butendioico). \nLe due sostanze sono isomeri stabili e distinti, dato che la rotazione attorno ad un legame doppio carbonio-carbonio \u00e8 impedita, poich\u00e9 la transizione tra gli isomeri cis (Z) e trans (E) possiede una notevole energia di attivazione.\nLe caratteristiche dei due acidi sono molto diverse, ad esempio l'acido maleico \u00e8 tossico, mentre il fumarico \u00e8 una biomolecola fondamentale ed \u00e8 usato come medicinale e in prodotti alimentari.\n\u00c8 prodotto industrialmente sia per via fermentativa che sintetica.\nSintesi.\nL'acido fumarico \u00e8 stato preparato per la prima volta dall'acido succinico. Una tradizionale via di sintesi prevede l'ossidazione del furfurale (ottenibile dalla trasformazione del mais) utilizzando un clorato in presenza di un catalizzatore a base di vanadio. Attualmente, la sintesi industriale dell'acido fumarico \u00e8 principalmente basata sull'isomerizzazione catalitica dell'acido maleico in soluzioni acquose a pH basso. Quest'ultimo \u00e8 accessibile in grandi volumi come prodotto di idrolisi dell'anidride maleica, prodotta mediante ossidazione catalitica del benzene o del butano.\nBiologia.\nL'acido fumarico si trova nelle piante del genere fumaria (es.\"Fumaria officinalis\"), nei funghi porcini (in particolare nel \"Boletus fomentarius var. Pseudo-igniarius\"), nei licheni e nella \"Cetraria islandica\".\nIl fumarato, quindi la sua forma anionica, \u00e8 un intermedio nel ciclo dell'acido citrico utilizzato dalle cellule per produrre energia sotto forma di adenosin trifosfato (ATP) da alimenti. Esso \u00e8 formato dall'ossidazione da parte della succinato deidrogenasi del succinato. Poi il fumarato viene convertito dalla fumarasi a malato. La pelle umana produce naturalmente acido fumarico quando esposta alla luce solare.\nUtilizzi.\nMedicina.\n\u00c8 utilizzato per il trattamento della psoriasi. Viene somministrato in dosi di 60\u2013105\u00a0mg al giorno e pu\u00f2 incrementare fino a 1290\u00a0mg. Inoltre \u00e8 stato approvato per il trattamento della sclerosi multipla.\nTra gli effetti collaterali vi possono essere disordini gastrointestinali e ai reni o arrossamento della pelle. \nIndustria alimentare.\n\u00c8 utilizzato come stabilizzante di diversi prodotti e come regolatore di acidit\u00e0 in prodotti alimentari dal 1946, generalmente in sostituzione dell'acido tartarico e a volte, dell'acido citrico. \u00c8 denotato con la sigla E297.\nAltri usi.\nL'acido fumarico \u00e8 utilizzato nella fabbricazione di resine poliesteree e polialcoli e come mordente per i coloranti. Fin dai primi anni del XXI secolo \u00e8 stato utilizzato per sintetizzare una delle prime strutture metallo-organiche che presentano applicazioni commerciali grazie alle sue notevoli propriet\u00e0 meccaniche e di adsorbimento, in combinazione con una bassa tossicit\u00e0 rispetto ad altri MOFs ben studiati."}
{"id": "1053566", "revid": "256896", "url": "https://it.wikipedia.org/wiki?curid=1053566", "title": "ANMI", "text": ""}
{"id": "1053568", "revid": "287204", "url": "https://it.wikipedia.org/wiki?curid=1053568", "title": "Classe Georges Leygues", "text": "La classe Georges Leygues della Marine nationale, detta anche type F70 ASM, \u00e8 composta da sette fregate con capacit\u00e0 antisommergibile (ASW).\nLa prima unit\u00e0 \u00e8 entrata in servizio nel 1979 e l'ultima nel 1990; la prima unit\u00e0 \u00e8 stata dismessa nel 2013.\nLe navi portano i nomi rispettivamente di Georges Leygues, Joseph Fran\u00e7ois Dupleix, Louis-Joseph de Montcalm, Jean de Vienne, Herv\u00e9 de Portzmoguer detto \"Primauguet\", Toussaint-Guillaume Picquet de La Motte detto \"La Motte Picquet\" e Louis-Ren\u00e9-Madeleine de Latouche-Tr\u00e9ville.\nStoria.\nCostruzione.\nNel 1962-1963, 9 \"avisos-escorteurs\" della da 2.170 tonnellate sono messi in servizio e saranno disarmati negli anni 90. L', nave di \"transizione\" prima dell'arrivo della \"classe Georges Leygues\", da 3.875 tonnellate \u00e8 messa in servizio nel 1970.\nLe unit\u00e0 della \"classe Georges Leygues\" introducono dei cambiamenti importanti, in particolare con le possibilit\u00e0 offerte dall'elicottero imbarcato ASW Lynx: \u00ab\"Una nave sola contro un sottomarino non ha alcuna possibilit\u00e0. Il binomio elicottero e nave permette di avere almeno la parit\u00e0, o anche il vantaggio\"\u00bb, dichiara il capitano di vascello Luc-Marie Lefebvre, comandante della .\nCos\u00ec, la classe forma la componente intermedia nel dispositivo di lotta antisommergibile di superficie, collocandosi tra le unit\u00e0 della e quelle della .\nIn particolare, lo Stato Maggiore della Marina pu\u00f2 contare su 8 unit\u00e0 ASW: 5 basate a Brest, che accompagnano principalmente le uscite degli SNLE della \"Force oc\u00e9anique strat\u00e9gique\" della base di \u00cele Longue, e 5 basate a Tolone, che assicurano la protezione del gruppo aeronavale e dell'aviazione navale imbarcata.\nSostituzione.\nLe navi della \"\" (3) e della \"classe Georges Leygues\" (7) sono sostituite dalle 6 navi della in versione \"ASM\".\nLe unit\u00e0 pi\u00f9 recenti della \"classe Georges Leygues\" dovrebbero restare in servizio fino a circa il 2020. Le prime unit\u00e0 della saranno messe in servizio a partire dal 2013, e sostituiranno gradualmente le unit\u00e0 della \"\" e della \"classe Georges Leygues\", cominciando con le pi\u00f9 vecchie o le pi\u00f9 usate.\nPoich\u00e9 l'elicottero imbarcato Lynx non regger\u00e0 fino al 2020 e che gli hangar delle navi della \"classe Georges Leygues\" sono troppo piccoli per accogliere il nuovo elicottero imbarcato NH90 NFH \"Ca\u00efman Marine\", ci\u00f2 rischia di limitare le capacit\u00e0 ASW delle navi. Per ovviare a ci\u00f2, i primi appontaggi automatici del drone Camcopter S-100 hanno luogo il 9 e il 10 ottobre 2008 sulla ."}
{"id": "1053572", "revid": "110157", "url": "https://it.wikipedia.org/wiki?curid=1053572", "title": "Linnich", "text": "Linnich \u00e8 una citt\u00e0 di 13.767 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") di D\u00fcren (targa DN).\nSuddivisione amministrativa.\nLinnich \u00e8 divisa in 13 zone (\"Ortschaft\"), corrispondenti all'area urbana e a 12 frazioni:"}
{"id": "1053574", "revid": "1543377", "url": "https://it.wikipedia.org/wiki?curid=1053574", "title": "Miss Van", "text": "Laureata all'accademia di Belle Arti, all'inizio degli anni 1990 ha contribuito a creare una originale forma di graffiti writing assieme a Mademoiselle Kat utilizzando l'inusuale vernice acrilica al posto dello spray, per poi passare ad esprimersi su tela e realizzando sculture, nel 1999 ha realizzato la sua prima mostra. Tutti i suoi soggetti, senza eccezioni, sono donne, in ogni forma ed espressione.\nVanessa \u00e8 stata fortemente influenzata dalla libera figurazione pittorica e da artisti giapponesi quali Junko Mizuno, ma anche da cartoni animati e dalle forme delle pin up anni cinquanta, ed infine dalle strisce comiche di Vaughn Bod\u00e9. Sui suoi inizi dedicati all'aerosol art ha dichiarato: \nRealizzazioni inizialmente autobiografiche, da ella stessa definite rappresentazioni di \"una mal celata megalomania\", sono diventate molto introspettive, segnalandosi per alcuni dettagli come le mani con sole quattro dita e l'utilizzo di animaletti come conigli e cerbiatti accostati a figure femminili spesso in pose sensuali, erotiche.\nRecentemente si \u00e8 trasferita a Barcellona ed ha realizzato disegni per la nuova collezione della Fornarina. Miss Van inoltre \u00e8 nominata nel fumetto semi-autobiografico di Mitch Clem, \"San Antonio Rock City\"."}
{"id": "1053585", "revid": "110157", "url": "https://it.wikipedia.org/wiki?curid=1053585", "title": "Nideggen", "text": "Nideggen \u00e8 una citt\u00e0 di 10.772 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") di D\u00fcren (targa DN)."}
{"id": "1053593", "revid": "78273", "url": "https://it.wikipedia.org/wiki?curid=1053593", "title": "Messa in latino", "text": ""}
{"id": "1053597", "revid": "1315817", "url": "https://it.wikipedia.org/wiki?curid=1053597", "title": "Della sfera e del cilindro", "text": "Della sfera e del cilindro \u00e8 un doppio libro scritto da Archimede e riguarda i rapporti tra le due figure geometriche.\nLa prima edizione latina illustrata del trattato fu pubblicata a Venezia nel 1573 dal matematico Niccol\u00f2 Tartaglia, in collaborazione col tipografo Venturini-Ruffinelli.\nAlcune delle proposizioni contenute.\nInoltre \u00e8 contenuta la famosa proposizione: \"la superficie del solido inscritto \u00e8 uguale ai 2/3 della superficie totale del cilindro; e cos\u00ec il volume della sfera \u00e8 i 2/3 del volume del cilindro.\"\nSulla sfera e il cilindro.\nIl volume della sfera \u00e8 2/3 di quello di un cilindro avente per base un cerchio massimo della sfera e per altezza il diametro di essa\nDi questo importante risultato di Archimede si fornisce di seguito una dimostrazione, seguendo un ragionamento dovuto a Luca Valerio, matematico del Cinquecento molto stimato da Galilei.\nSia dato un cilindro avente base di raggio r ed altezza r, e si inscrivano in esso una mezza sfera ed un cono, come in figura.\nConsideriamo il cono ed il solido che si ottiene sottraendo la mezza sfera dal cilindro (la \"scodella\" di Luca Valerio).\nTagliando queste due figure con un piano parallelo alla base, si ottengono due sezioni concentriche: una corona circolare A1 ed un cerchio A2 di raggio h.\nSi pu\u00f2 vedere facilmente che le aree di queste due sezioni sono uguali:\nA1 = \u03c0 * r2 - \u03c0 * (r2 - h2) = \u03c0 * h2 = A2\nQuesto risultato di uguaglianza vale per tutti i possibili piani sezionanti paralleli alla base delle figure.\nLuca Valerio, usando il \"metodo degli indivisibili\", considera la \"scodella\" e il cono come composti dagli infiniti \"fogli\" di spessore infinitesimo generati dai piani sezionanti, e giunge a concludere che i due volumi, essendo composti da fogli di area uguale sono uguali. \nMa il volume del cono \u00e8 1/3 di quello del cilindro. \nAllora il volume della mezza sfera \u00e8 uguale a 2/3 di quello del cilindro, che \u00e8 proprio l'enunciato del teorema.\nIn bella sintesi, questi risultati possono essere detti nel modo seguente:\nI tre volumi: del cono, della sfera e del cilindro, stanno fra loro come i numeri 1,2 e 3.\nSi dice che Archimede volesse incisa sulla sua pietra tombale la figura di una sfera ed un cilindro, a ricordo della sua grande scoperta. E si dice che questa volont\u00e0 fu fatta eseguire dal console Marcello. \"Cicerone\" racconta che al tempo in cui era questore in Sicilia, la curiosit\u00e0 lo spinse a cercare la tomba di Archimede, e trovandosi un giorno fuori della porta di Siracusa, vide tra altre tombe una colonna con su incisa la figura di una sfera ed un cilindro. Fatto sgombrare il sito dagli sterpi riconobbe, dalle iscrizioni corrose dal tempo, che quella era proprio la tomba di Archimede che cercava.\nLa superficie della sfera \u00e8 uguale alla superficie laterale di un cilindro avente per base Il cerchio massimo della sfera e per altezza il diametro di essa. \nDimostrando questa proposizione si dimostra anche che la superficie della sfera \u00e8 4 volte il suo cerchio massimo. Infatti la superficie laterale del cilindro che consideriamo vale: S = 2\u03c0r * 2r = 4\u03c0r2.\nConsideriamo due generici piani orizzontali distanti un infinitesimo dr, che tagliano le superfici della sfera e del cilindro come in figura.\nDimostriamo che la superficie laterale del cilindro elementare di altezza A'B' = dr \u00e8 uguale alla superficie generata dalla rivoluzione del segmento AB intorno all'asse OP', cio\u00e8:\ndr * 2\u03c0R = AB * 2\u03c0r\nche equivale a dire:\ndr * R = AB * r\noppure:\ndr / r = AB / R\nMa questa proporzione \u00e8 evidente nella figura, data la similitudine dei triangoli OPP' ed ABC, formati da rette perpendicolari fra loro.\nAvendo preso le distanze dr infinitamente piccole, in modo da rettificare gli archi APB, allora, sommando tutte le superfici elementari del cilindro e della sfera, si ottengono due superfici uguali."}
{"id": "1053599", "revid": "30610", "url": "https://it.wikipedia.org/wiki?curid=1053599", "title": "Ja-Ga Brothers", "text": "Ja-Ga Brothers \u00e8 un Q disc pubblicato nel 1983 da Enzo Jannacci e Giorgio Gaber, sotto lo pseudonimo che coincide col titolo, per l'etichetta discografica CGD.\nIl disco.\nLo pseudonimo, usato da Jannacci e Gaber (i cui veri nomi non figurano mai sul disco) solo per questo album, \u00e8 costituito dalle due lettere iniziali dei loro cognomi e ispirato ai The Blues Brothers, che i due cantautori imitano nella foto di copertina scattata da Guido Harari.\nL'Extended play contiene quattro brani, che i due artisti cantavano insieme gi\u00e0 tra la fine degli anni Cinquanta e l'inizio dei Sessanta, quando il duo si faceva chiamare I Due Corsari, reincisi con nuovi arrangiamenti curati da Mark Harris.\nSempre nel 1983 \u00e8 stato pubblicato dalla Warner anche su CD.\nTracce.\nL'anno indicato \u00e8 quello di pubblicazione del singolo originale.\nLe durate di riferiscono ai brani sul CD."}
{"id": "1053602", "revid": "1632387", "url": "https://it.wikipedia.org/wiki?curid=1053602", "title": "Lost Horizon (gruppo musicale)", "text": "I Lost Horizon sono un gruppo musicale power metal di G\u00f6teborg, Svezia.\nBiografia.\nNati col nome di Highlander dal 1990 al 1994 (con Joacim Cans alla voce), si sono poi riformati nel 1999 sotto il nome Lost Horizon. Il gruppo \u00e8 attualmente alla ricerca di un nuovo cantante.\nFormazione.\nEx componenti.\nCome \"Highlander\".\nAltri musicisti"}
{"id": "1053630", "revid": "30274", "url": "https://it.wikipedia.org/wiki?curid=1053630", "title": "FIDAL", "text": ""}
{"id": "1053634", "revid": "1318658", "url": "https://it.wikipedia.org/wiki?curid=1053634", "title": "Toaplan", "text": " \u00e8 stata una software house giapponese produttrice di videogiochi arcade fondata nel 1984. La societ\u00e0 fall\u00ec prematuramente a dieci anni dalla nascita nel 1994 per bancarotta.\nToaplan \u00e8 nota soprattutto per \"Zero Wing\", origine del fenomeno all your base are belong to us, e per \"Snow Bros.\". Altri titoli importanti sono \"Tiger Heli\", \"Flying Shark\", \"Twin Cobra\" e \"Out Zone\".\nDopo il fallimento i diritti di alcuni giochi andarono ad altre aziende, che hanno contribuito a sfornare sequel di questi giochi (ad esempio\" Twin Cobra\" venne preso dalla Taito).\nAlcuni membri che facevano parte dello staff della Toaplan fondarono la Cave, con la quale continuarono la buona tradizione di sparatutto con la serie \"DonPachi\"."}
{"id": "1053640", "revid": "73322", "url": "https://it.wikipedia.org/wiki?curid=1053640", "title": "Malattia esantematica", "text": ""}
{"id": "1053648", "revid": "17654", "url": "https://it.wikipedia.org/wiki?curid=1053648", "title": "Grand-op\u00e9ra", "text": ""}
{"id": "1053650", "revid": "287204", "url": "https://it.wikipedia.org/wiki?curid=1053650", "title": "Numero di Erdos-Bacon", "text": ""}
{"id": "1053651", "revid": "196390", "url": "https://it.wikipedia.org/wiki?curid=1053651", "title": "Seneferu", "text": ""}
{"id": "1053653", "revid": "110157", "url": "https://it.wikipedia.org/wiki?curid=1053653", "title": "Ratibo\u0159 (Boemia meridionale)", "text": "Ratibo\u0159 (in tedesco \"Rothwurst\") \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053654", "revid": "6923", "url": "https://it.wikipedia.org/wiki?curid=1053654", "title": "Victoria (wrestler)", "text": "La Varon inizi\u00f2 a gareggiare nelle competizioni di fitness e vinse la \"Fitness America Series\" nel 1997. Nel 1999, arriv\u00f2 seconda a una competizione di fitness a New York ottenendo la International Federation of BodyBuilders Professional Fitness Card.\nTramite un incontro casuale, fu incoraggiata dalla wrestler della World Wrestling Federation Chyna a diventare una lottatrice professionista. Si allen\u00f2 dapprima nella Ultimate Pro Wrestling e nel 2000 fu messa sotto contratto dalla WWF. Nel 2009 abbandon\u00f2 la federazione e nello stesso anno debutt\u00f2 nella Total Nonstop Action Wrestling, dove lott\u00f2 per quattro anni.\nIn WWE \u00e8 stata due volte WWE Women's Champion, mentre in TNA ha detenuto cinque volte il TNA Knockout's Championship, rendendo complessivamente Lisa una sette volte campionessa femminile. Ha inoltre vinto una volta il TNA Knockouts Tag Team Championship insieme a Miss Tessmacher.\nEsordi.\nFrequent\u00f2 la Eisenhower High School di Rialto. In questa scuola fece parte delle cheerleader e venne riconosciuta a livello nazionale dalla National Cheerleading Association, vincendo il premio All-American per le cheerleader e venendo scelta per incoraggiare negli intervalli del NFL Pro Browl insieme ad altre settanta ragazze. Dopo il diploma studi\u00f2 biologia presso l'Universit\u00e0 della California a Los Angeles e medicina alla Loma Linda University, con l'intenzione di diventare medico. Lavor\u00f2 quindi come \"human tissue coordinator\" presso la Inland Eye and Tissue Bank di Redlands, dove si occup\u00f2 delle procedure per la donazione di organi.\nCulturismo e competizioni di fitness.\nPrima di intraprendere la carriera di wrestler, la Varon partecip\u00f2 a diverse competizioni di culturismo e di fitness e lavor\u00f2 come personal trainer in diverse palestre. Nel 1997 vinse l'ESPN2's Fitness America Series e l'anno successivo partecip\u00f2 a Miss Galaxy Competition; durante l'evento conobbe Torrie Wilson, la quale, una volta trasferitasi a Los Angeles e firmato un contratto con la World Championship Wrestling, invit\u00f2 la Varon a vedere uno show; raggiunto il retroscena dell'evento, un road agent della federazione la invit\u00f2 a prendere parte ad un segmento con Scott Hall. Non riusc\u00ec tuttavia a farsi ingaggiare dalla WCW. Si trasfer\u00ec a Los Angeles, nel tentativo di trovare lavoro in uno degli show di fitness trasmessi in televisione. Nel 1999 si guadagn\u00f2 l'International Federation of BodyBuilders Professional Fitness Card piazzandosi seconda all'evento National Physique Committee Team Universe tenutosi a New York; durante questo evento conobbe Trish Stratus.\nCarriera nel wrestling.\nWorld Wrestling Federation/Entertainment (2000\u20132009).\nGli inizi (2000\u20132001).\nMentre lavorava a Los Angeles come personal trainer, incontr\u00f2 Chyna, che rimase molto colpita dal suo aspetto e la incoraggi\u00f2 a diventare una lottatrice. In seguito a questo incontro fortuito tent\u00f2 l'ingresso nel mondo del wrestling. Invi\u00f2 un curriculum alla World Wrestling Federation (WWF) e fu richiamata da Kevin Kelly qualche giorno dopo. Poich\u00e9 a corto di esperienza sul ring, si allen\u00f2 nella Ultimate Pro Wrestling, debuttando nel giugno del 2000 e interpretando la \"gimmick\" di una cheerleder con il ring name Head Bitch In Charge. Bruce Prichard rimase favorevolmente colpito dalla Varon, che in seguito fu messa sotto contratto dalla WWF.\nFece la sua prima apparizione negli show della WWF come una delle \"Ho's\" di The Godfather, utilizzando come ring name Victoria. Appar\u00ec al suo fianco fino a quando The Godfather (ora The Goodfather) non entr\u00f2 a far parte della \"stable\" Right to Censor, e nella puntata di \"Raw is War\" del 7 agosto 2000, Victoria sub\u00ec una \"powerbomb\" su un tavolo da parte dell'ex wrestler assistito. In seguito Victoria, insieme a Mandy (un'altra \"Ho's\"), si un\u00ec a Rikishi e ai Too Cool e inizi\u00f2 il suo nuovo ruolo di valletta. Continu\u00f2 ad apparire negli show della federazione fino a novembre di quell'anno, quando sia Victoria che Mandy furono attaccate da Chyna nel backstage, dopo essere state riprese in compagnia di Eddie Guerrero (con il quale Chyna aveva una relazione).\nSuccessivamente fu mandata alla Memphis Championship Wrestling, federazione satellite della WWF, per migliorare le capacit\u00e0 sul ring. Nella MCW Victoria arriv\u00f2 a ricoprire il ruolo di commissioner e partecip\u00f2 a diverse storyline assieme a Stacy Carter e ad Ivory, oltre a diventare manager di Steve Bradley. Con la chiusura della federazione, la Varon si spost\u00f2 a Louisville per allenarsi nella Ohio Valley Wrestling, anche questa affiliata alla WWF, usando il ring name Queen Victoria; in OVW divenne manager dei Basham Brothers formando il team \"The Revolution\" e aiut\u00f2 uno dei membri, Doug Basham, a vincere l'OVW Heavyweight Championship il 25 luglio 2001.\nWomen's Champion (2002\u20132003).\nDebutt\u00f2 nuovamente negli show principali della federazione, ora nota come WWE (World Wrestling Entertainment), il 7 luglio 2002, durante una puntata di \"Sunday Night Heat\". Con la \"gimmick\" di instabile e sadica, la wrestler diede vita ad un \"angle\" con l'allora Women's Champion Trish Stratus, dettato da rancori risalenti agli anni in cui le due lavoravano come modelle di fitness nella vita reale. La rivalit\u00e0, arricchita da lotte nel backstage e squalifiche per mano di oggetti proibiti, condusse le lottatrici a sfidarsi a No Mercy 2002 in un match con in palio il titolo, che Trish riusc\u00ec a difendere. Poco meno di un mese dopo, alle Survivor Series 2002 Victoria vinse il Women's Championship in un Hardcore Match. Dopo una difesa del titolo contro Stacy Keibler avvenuta la sera successiva a \"Raw\", Victoria venne attaccata dalla ex campionessa; in suo soccorso arriv\u00f2 Steven Richards, con il quale inizi\u00f2 una relazione (\"kayfabe\"). A dicembre Victoria feud\u00f2 brevemente con Jacqueline dopo aver perso un match non titolato durante la serata di \"Raw\" del 2 dicembre. La faida si concluse ad Armageddon 2002 in un match valido per la cintura femminile, al quale prese parte anche Trish Stratus e dove ne usc\u00ec vincitrice Victoria.\nLa storyline con la Stratus prosegu\u00ec anche l'anno seguente: con al suo fianco Steven Richards, Victoria riusc\u00ec a battere diverse volte la bionda canadese, come nel \"Chicago Street Fight Match\" tenutosi il 27 gennaio 2003 a \"Raw\". Inizi\u00f2 poi a fare coppia con la rientrante Jazz contro Trish Stratus e Jacqueline, ma il 10 marzo, durante un match tra Jazz e Trish Stratus per la nomina di prima contendente al titolo, Victoria colp\u00ec le due con la cintura, decretando la fine dell'incontro per squalifica. Il 30 marzo 2003 le tre si sfidarono dunque a WrestleMania XIX, ma in quell'occasione Victoria perse il Women's Championship in favore di Trish Stratus. Da qui alla fine dell'anno, Victoria venne coinvolta in incontri con altre divas, come un Fatal Four-Way Match per il titolo femminile al Judgment Day 2003, e vinse il primo Steel cage match tra donne della storia della WWE battendo Lita il 24 novembre. Sconfisse in seguito anche Ivory in un match valido per la nomina di prima sfidante al titolo nell'ultima puntata di \"Sunday Night Heat\" del 2003. Dopo il match, la campionessa femminile Molly Holly colp\u00ec Victoria alla testa con la cintura. La settimana successiva a \"Raw\", Victoria effettu\u00f2 un \"turn face\", attaccando la Holly quando fu inserita nel suo stesso team (assieme a Miss Jackie) durante un \"Six Woman Happy Holiday tag team Match\".\nSecondo regno e varie faide (2004\u20132005).\nAll'inizio del 2004 Victoria sconfisse diverse volte la campionessa Molly Holly: riusc\u00ec a schienarla il 25 gennaio alla Royal Rumble (durante \"Sunday Night Heat\"), in un match non valido per il titolo e nelle settimane successive in due Tag Team Match. Il 23 febbraio, Victoria conquist\u00f2 per la seconda volta il Women's Championship sconfiggendo Jazz, Molly Holly e Lita in un Fatal Four-Way Match ad eliminazione. La settimana successiva sconfisse la ex campionessa in un Tag Team Match (in coppia con Lita), ma la Holly la sfid\u00f2 in un incontro di rivincita per il titolo a WrestleMania XX, che divent\u00f2 un Hair vs Title Match. Al pay-per-view, Victoria vinse il match e ras\u00f2 la testa di Molly Holly. La faida tra le due wrestler prosegu\u00ec nei mesi successivi, con Gail Kim al fianco di Molly Holly, la quale durante tutto quel periodo indossava delle parrucche per nascondere la testa rasata.\nDopo aver conquistato il favoreggiamento dei fan, a maggio Victoria abbandon\u00f2 completamente la sua vecchia \"gimmick\" e cominci\u00f2 ad accompagnare ogni suo ingresso sul ring con una stravagante danza hip hop. La Varon mantenne il titolo fino al 13 giugno, quando lo perse contro Trish Stratus durante un Fatal Four-Way Match a Bad Blood, che vedeva sul ring anche Lita e Gail Kim. La settimana successiva fu sconfitta anche nel rematch. Battuta Molly Holly a Vengeance per diventare la sfidante numero uno al titolo, Victoria perse il match contro la Stratus ad Unforgiven. Prima del pay-per-view, alcuni dei match di Victoria furono interrotti da un personaggio misterioso, rivelatosi in seguito essere Steven Richards, con il quale aveva avuto una relazione precedentemente. Dopo il match con la Stratus, la storyline arriv\u00f2 al culmine quando Richards sfid\u00f2 l'alleato di Trish Tyson Tomko, in un match che Richards perse. Da qui all'inizio del nuovo anno, Victoria fu impegnata in vari Tag Team Match, spesso in coppia con Nidia, Stacy Keibler e Lita, e cerc\u00f2 di riconquistare invano il titolo della Stratus.\nIl 30 maggio 2005, Victoria partecip\u00f2 ad un Bikini Contest, vinto per\u00f2 da Christy Hemme. Dopo la sconfitta, la storyline vide Victoria tornare \"heel\" attaccando le altre concorrenti e il conduttore Jerry Lawler (colpendolo con un calcio nei testicoli), affermando di essere stufa dell'attenzione che la Hemme riceveva. Le due ingaggiarono una breve rivalit\u00e0 che si concluse a Vengeance 2005 in un match vinto da Victoria.\nVince's Devils (2005\u20132006).\nIl 29 agosto Victoria venne affiancata a Candice Michelle e a Torrie Wilson, dando vita ad una \"stable\" conosciuta dapprima come Ladies in Pink e pi\u00f9 tardi come Vince's Devils. Le tre wrestler (con Victoria nel ruolo di \"enforcer\" del gruppo) unirono le forze contro la vincitrice del Diva Search del 2005 Ashley Massaro. Quest'ultima venne aiutata da Trish Stratus e, ad Unforgiven 2005, Victoria e la Wilson vennero sconfitte dalla Stratus e dalla Massaro. A WWE Homecoming le Ladies in Pink persero un Bra and Panties Handicap Match sempre contro la Stratus e la Massaro. La rivalit\u00e0 tra le lottatrici si protrasse nei mesi seguenti, con l'arrivo di Mickie James nella fazione avversaria. A causa di quest'ultima, Victoria non riusc\u00ec a rimpossessarsi del titolo femminile a Taboo Tuesday, quando la James spinse Victoria dal ring durante un Elimination Battle Royal, autoeliminandosi e consentendo alla Stratus di vincere.\nIl 6 marzo 2006 a \"Raw\", Victoria e Candice attaccarono la Wilson durante la presentazione della copertina di Playboy di Candice, cominciando un \"angle\" contro la ex compagna di squadra. Venne organizzato un match per Saturday Night's Main Event del 18 marzo nel quale si sarebbero dovute sfidare Victoria e Candice contro Wilson e Stratus. Come parte della storyline, comunque, nella puntata di \"Raw\" precedente l'evento, la Wilson venne trovata priva di sensi nel backstage in seguito ad un attacco delle rivali. Il match ebbe luogo il 27 marzo con Victoria e Candice che furono sconfitte. L'alleanza tra le due \"heel\" termin\u00f2 durante un tag team match il 17 luglio, quando Victoria e Mickie James furono sconfitte da Trish e Torrie, con Candice nelle vesti di arbitro speciale.\nRincorsa al Women's Championship e draft a \"SmackDown\" (2006\u20132007).\nIl personaggio di Victoria ottenne un \"push\" a partire dal 27 novembre, quando vinse una Divas Battle Royal per il titolo di prima sfidante, rompendo il naso a Candice Michelle e infliggendole una \"Widow's Peak\" subito dopo il match. Dopo la vittoria, nell'ottica dell\"'angle\" interpretato, Victoria inizi\u00f2 a portare con s\u00e9 un elenco con i nomi di altre divas di \"Raw\", sfidandole una ad una e cancellandone il nome in caso di vittoria: sconfisse dapprima Maria, poi Torrie Wilson e infine la campionessa in carica Mickie James in un match non titolato. Il 1\u00ba gennaio 2007 attacc\u00f2 anche Lili\u00e1n Garc\u00eda, ma venne fermata da Mickie James che corse in suo aiuto. A New Year's Revolution perse per\u00f2 il match con la cintura in palio e successivamente anche il rematch del 15 gennaio 2007. In quel periodo inizi\u00f2 un'alleanza con Melina: il team fu impegnato in diversi Tag Team Match per tutto il primo quadrimestre dell'anno, molti dei quali senza vittoria.\nIl 17 giugno, Victoria venne selezionata a \"SmackDown\" durante il draft supplementare. Il suo primo match nel \"roster blu\" fu contro Mickie James, in quell'occasione perse. Inizi\u00f2 un \"feud\" contro Torrie Wilson che dur\u00f2 diverse settimane e intraprese una relazione con Kenny Dykstra (\"kayfabe\"). I due diedero vita ad una faida con Jimmy Wang Yang e la Wilson. In una puntata di \"Smackdown\", Victoria attacc\u00f2 Torrie dopo averla sconfitta e a difenderla arriv\u00f2 Michelle McCool che la sfid\u00f2 la settimana successiva vincendo il match. A SummerSlam partecip\u00f2 ad una Battle Royal per determinare la contendente numero uno per il titolo femminile, ma fu eliminata da Kristal Marshall. Dopo qualche settimana lei e Kenny ebbero un feud con Chuck Palumbo e la sua fidanzata Michelle McCool. Il 29 ottobre, a \"Raw\", vestita da lottatrice di sumo, perse un \"Halloween Battle Royal\" che includeva le divas di tutti e tre i roster. Dopo due settimane batt\u00e9 Michelle McCool. Durante un Tour in Europa con la WWE, Victoria afferm\u00f2 di aver legittimamente rotto il naso della McCool.\nVarie faide (2008\u20132009).\nNella prima puntata di \"Smackdown\" del 2008 compet\u00e9 in un Mixed Tag Team Match in coppia con Kenny Dykstra, dove batterono Michelle McCool e Chuck Palumbo. Nella puntata di Smackdown del 28 marzo perse un Tag Team Match con Maryse, contro Michelle McCool e Cherry. \nVictoria inizi\u00f2 poi un'alleanza con la nuova debuttante a \"SmackDown\", Natalya. Le due feudarono con Michelle McCool e Cherry, alle quali in seguito si aggiunsero anche Maryse (dalla parte di Victoria e Natalya) e Maria (nella fazione avversaria). Insieme, saranno impegnate in diversi incontri di coppia nei mesi seguenti. A Backlash 2008 Victoria, in team con Natalya, Melina, Beth Phoenix, Jillian Hall e Layla sconfisse Mickie James, Maria, Ashley, Michelle McCool, Cherry e Kelly Kelly.\nIntanto Victoria e Natalya iniziarono un feud con le Bella Twins. A Survivor Series 2008, nella sfida a eliminazione \"Interbrand\" tra Divas, il \"Team SmackDown\", di cui faceva parte Victoria, venne sconfitto dal \"Team Raw\".\nIl 9 gennaio 2009, a \"SmackDown\", Victoria perse in coppia con Michelle McCool contro le Bella Twins. Alla fine del match la McCool attacc\u00f2 Victoria, e quest'ultima effettu\u00f2 un \"turn face\". La settimana successiva, il 16 gennaio 2009, Victoria combatt\u00e9 nel suo ultimo match contro Michelle McCool dove fu quest'ultima a trionfare. La sera stessa ebbe luogo il suo ritiro dalla WWE chiudendo definitivamente il cerchio delle grandi campionesse femminili dell'era d'oro. Il suo contratto sarebbe in realt\u00e0 durato ancora due anni, ma l'insoddisfazione della wrestler riguardo al suo utilizzo negli ultimi anni in federazione portarono la stessa a decidere di abbandonare anticipatamente la WWE.\nTuttavia, il 5 aprile 2009, Victoria ritorn\u00f2 sul ring di WrestleMania XXV nella \"Miss WresteMania Battle Royal\". Elimin\u00f2 Maria ma non riusc\u00ec a vincere il titolo di Miss WrestleMania e venne eliminata da Brie Bella e Nikki Bella.\nTotal Nonstop Action Wrestling (2009\u20132013).\nTNA Knockouts Champion (2009\u20132010).\nCon il ring name di Tara (che in seguito riveler\u00e0 essere l'abbreviazione di tarantola), Lisa debutt\u00f2 nella puntata di IMPACT! il 28 maggio 2009 dove, in un match valido per il TNA World Women's Championship, attacc\u00f2 The Beautiful People (Angelina Love, Velvet Sky e Madison Rayne) e fin\u00ec la detentrice del titolo con una Widow's Peak. La stessa sera sfid\u00f2 Angelina Love per il titolo e, sempre nel tentativo di vincerlo, riaffront\u00f2 senza successo la Love a Slammiversary. Nella puntata del 1\u00ba luglio Tara port\u00f2 con s\u00e9 una tarantola (dal nome \"Poison\") sul ring e, dopo aver vinto il match contro le Beautiful People, mise il ragno sopra il corpo svenuto di Velvet Sky; il 9 luglio, dopo aver riprovato ancora a mettere il ragno sul corpo della ragazza, Angelina Love accett\u00f2 di mettere in palio la cintura delle Knockout, perdendolo in favore di Tara, che vinse il titolo femminile per la prima volta.\nDieci giorni dopo e a causa di una svista dell'arbitro, perse la cintura in un nuovo match contro Angelina Love a Victory Road: difatti l'arbitro non si accorse che durante lo schienamento subito dalla Love, Tara stava toccando le corde con un piede. In seguito alimenter\u00e0 la faida contro la Love prendendo ancora parte ad un match contro di lei. Partecip\u00f2 in seguito al torneo per determinare le nuove campionesse di coppia della TNA al fianco di Christy Hemme ma vennero eliminate alle semifinali da Angelina Love e Velvet Sky. Partecip\u00f2 ad un triple threat match per il titolo femminile contro la campionessa ODB ed Awesome Kong perdendo contro quest'ultima. Vinta la 10-women Battle Royal per stabilire la prima contendente al titolo, Tara ebbe una seconda chance contro ODB al Final resolution del 20 dicembre 2009 e, dopo aver vinto per la seconda volta il titolo femminile, lo perse (sempre contro ODB) nel corso della puntata speciale di \"iMPACT!\" avvenuta il 4 gennaio 2010. Al Genesis sconfisse di nuovo ODB e divent\u00f2 la prima Knockout a vincere per tre volte il titolo femminile della TNA. Difese con successo il titolo contro Daffney a Destination X (in quell'occasione, Daffney rub\u00f2 il ragno di Tara), e la batt\u00e9 nuovamente anche nell'episodio di \"iMPACT!\" del 29 marzo, nel primo First Blood Match femminile nella storia della TNA. Il 5 aprile, per\u00f2, perse la cintura in favore di Angelina Love durante un eight-Knockout Lockbox match: nel box di Angelina vi era il titolo femminile, mentre il box che Tara apr\u00ec conteneva Poison, il ragno a cui era molto affezionata. Tara effettu\u00f2 cos\u00ec un \"turn heel\" attaccando la Love dopo aver perso uno Steel Cage match contro Madison Rayne e Velvet Sky.\nRegni titolati e abbandono (2010\u20132013).\nIl 16 maggio, nel corso del Sacrifice 2010 Tara perse la possibilit\u00e0 di vincere il titolo in un Loser Leave TNA match (titolo vs. carriera) contro Madison Rayne, concludendo la sua carriera nella TNA. Un mese pi\u00f9 tardi, Tara ritorn\u00f2 come guardia del corpo della Rayne, mantenendo celata la sua identit\u00e0 sotto una tuta nera e un casco. Riveler\u00e0 la sua identit\u00e0 nella puntata di \"iMPACT!\" del 2 settembre 2010 indossando sempre una tuta nera e un casco da motociclista e arrivando a brodo ring in sella a una moto. Tara adesso aveva un contratto con la Rayne (\"kayfabe\") che le consentiva di lottare nella federazione. Al No Surrender accompagn\u00f2 Madison Rayne nel Grudge Match contro Velvet Sky e, nel corso del Bound for Glory, Tara sconfisse Angelina Love, Velvet Sky e Madison Rayne, conquistando per la quarta volta il titolo TNA Knockout's Championship, con grande costernazione da parte della Rayne. Lo perse dopo soli 4 giorni di regno (puntata di \"iMPACT!\" del 14 ottobre 2010) proprio contro la Rayne, permettendole di essere schienata per vincere il titolo. La settimana seguente, Tara attacc\u00f2 Mickie James dopo la vittoria di quest'ultima contro Sarita. A Turning Point, Tara lott\u00f2 con la James, ma il match si concluse con una doppia squalifica, dopo che entrambe spinsero l'arbitro che cercava di dividerle. Il 2 dicembre, Tara attacc\u00f2 la James mentre cantava il suo singolo \"Hardcore Country\". A Final Resolution Tara sconfisse Mickie James in un Falls Count Anywhere Match, a seguito di interferenze da parte di Madison Rayne. Nel successivo episodio di Impact!, Mickie James sconfisse Tara in uno Steel Cage Match. Durante l'incontro, Tara si frattur\u00f2 un legamento del gomito, ma l'infortunio non richiese un intervento chirurgico.\nNel 2011, Madison Rayne inizi\u00f2 una rivalit\u00e0 con Mickie James per il titolo femminile, e difese con successo la cintura contro di lei a Genesis e a Against All Odds con l'aiuto di Tara che interfer\u00ec in entrambi i match. Durante la faida, Tara inizi\u00f2 a sostenere che la Rayne si era spinta oltre nei confronti di Mickie James, ma fu costretta a seguire i suoi ordini a causa del contratto che legava la lottatrice alla Rayne, e non alla TNA. Dopo che Madison Rayne perse il Knockouts Championship contro Mickie James a Lockdown, la nuova campionessa accett\u00f2 di darle una rivincita a condizione che se non fosse stata in grado di riconquistare il titolo, Tara sarebbe stata liberata dal suo contratto con Rayne. Il 15 maggio a Sacrifice, Tara effettu\u00f2 un \"turn face\" e ottenne un \"push\" dai fan dopo aver messo K.O. la Rayne durante il match con Mickie James, garantendole la liberazione dal suo contratto.\nNella puntata 21 luglio 2011 Tara e Miss Tessmacher, rinominate in seguito TnT, conquistarono i titoli di TNA Knockouts Tag Team Champion. Difesero le cinture con successo fino a novembre, quando le persero contro Gail Kim e Madison Rayne. Il 26 gennaio 2012, Tara conquist\u00f2 la nomina di prima contendente al titolo battendo Mickie James e Velvet Sky in un Triple Threat Match, ma ad Against All Odds 2012, perse l'incontro valido per la cintura di Gail Kim.\nIl 5 aprile 2012 combatt\u00e9 in un match per stabilire la sfidante della campionessa Gail Kim: a vincere fu Velvet Sky. Nella puntata del 23 agosto batt\u00e9 Miss Tessmacher in un match non valido per il titolo. Due settimane dopo sconfisse Gail Kim. A No Surrender 2012 perse un match con il titolo in palio contro la sua migliore amica Miss Tessmacher. Nella puntata di IMPACT! del 13 settembre, per\u00f2, l'attacc\u00f2 alle spalle, effettuando un \"turn heel\". La settimana seguente, durante un segmento di iMPACT!, Tara attacc\u00f2 Christy Hemme, ma Miss Tessmacher salv\u00f2 la ragazza e cerc\u00f2 di colpire Tara, senza riuscirci. Nella puntata di IMPACT! del 27 settembre, Tara batt\u00e9 ODB in un 1\u00ba contender's match e a Bound for Glory riusc\u00ec a schienare Miss Tessmacher, diventando TNA Knockout Champion per la quinta volta.\nSuccessivamente, Tara inizi\u00f2 un'alleanza con il debuttante Jesse, il suo \"ragazzo di Hollywood\", alleanza che frutt\u00f2 diverse vittorie a Tara grazie all'interferenza di Jesse durante i suoi match. \nNella puntata di IMPACT! del 21 febbraio 2013 perse il titolo in un Fatal Four Way Elimination match vinto da Velvet Sky, alla quale presero parte anche Gail Kim e Miss Tessmacher. Nei mesi successivi, Tara avrebbe fatto sempre meno apparizioni, e sarebbe stata usata raramente in competizione nelle partite.\nAl PPV TNA Knockout Knockdown sconfisse Mia Yim. Nella stessa serata partecip\u00f2 ad una Battle Royal, venendo eliminata. Il 14 luglio, nell'episodio di TNA Xplosion, Tara perse il suo ultimo match in TNA contro ODB. Due giorni dopo, il 16 luglio, venne rilasciata dalla TNA. La Varon successivamente dichiar\u00f2 in un'intervista che era intenzionata a lasciare la TNA gi\u00e0 prima del suo rilascio, e che non sarebbe mai pi\u00f9 tornata a combattere nella federazione. Afferm\u00f2 inoltre di aver decisamente preferito la sua carriera in WWE, nonostante non abbia disdegnato la sua permanenza in TNA.\nCircuito indipendente (2011\u20132019).\nIl 5 novembre 2011, Tara ha preso parte al pay-per-view della Family Wrestling Entertainment ovvero \"FWE: Fallout\", sconfiggendo Madison Rayne con Christy Hemme come special guest referee. Il 25 febbraio 2012, a \"FWE: No Limits\", ha partecipato al torneo per determinare l'inaugurale FWE Women's Champion, dove viene sconfitta da Maria Kanellis. Tara ha poi aiutato Maria a sconfiggere Winter per vincere il campionato insieme alla sua compagna Tessmacher.\nLisa Marie Varon ha debuttato con il suo vero nome a Ring of Honor il 26 ottobre 2013. All'evento, ha attaccato Maria Kanellis con un Widow's Peak.\nIl 9 novembre 2013, la Varon ha debuttato alla House of Hardcore 3, dove lei e Stevie Richards sono stati sconfitti da Carlito e Rosita.\nIl 19 giugno 2015, la Varon \u00e8 tornata nel circuito indipendente all'evento Ladies Night del Maryland Championship Wrestling's Ladies Night, fungendo da arbitro speciale del main event valido per il MCW Women's Championship tra Mickie James e Amber Rodriguez, che ha contato la partecipazione anche di Melina. la Varon ha attaccato Melina durante il match, dopo che quest'ultima aveva attaccato la James con un tacco.\nIl 2 settembre 2016, Victoria ha debuttato in Chikara, partecipando insieme a Jazz e Mickie James al torneo \"King of Trios 2016\" sotto il nome \"Team Original Divas Revolution\". Il trio ha sconfitto il \"Team Shimmer\" (Candice LeRae, Crazy Mary Dobson e Solo Darling), ma il giorno seguente \u00e8 stato eliminato dal torneo per mano delle \"The Warriors Three\" (Oleg the Usurper, Princess KimberLee e ThunderFrog).\nIl 2 dicembre 2017, Victoria \u00e8 apparsa alla House of Hardcore 36 come avversaria di Candice Michelle nel match di addio di quest'ultima. Victoria ha attaccato Candice dopo aver finto un infortunio, per poi essere sconfitta dalla Michelle con un DDT.\nIl 6 gennaio 2019, Victoria fa sapere che questo sar\u00e0 il suo ultimo anno come lottatrice attiva, annunciando il \"The Final Action Tour\" \nche la vedr\u00e0 protagonista nei suoi ultimi incontri di wrestling nei circuiti indipendenti. Il 21 settembre disputa il suo ultimo match contro Melina a Masters of Ring 1, laureandosi prima Masters of Ring Women's Champion.\nRitorno in WWE (2021).\nA distanza di 12 anni dalla sua ultima apparizione sul ring della WWE, Victoria \u00e8 tornata nella federazione il 31 gennaio 2021 in occasione della Royal Rumble, entrando per decima nell'omonimo match e venendo eliminata da Shayna Baszler. Successivamente \u00e8 apparsa insieme a Rey Misterio, Kane e Kurt Angle durante l'episodio di \"WWE's The Bump\" del 24 marzo.\nAltre attivit\u00e0.\nLa Varon \u00e8 apparsa come ospite negli show televisivi \"V.I.P.\" e \"Nikki\", oltre ad aver partecipato a due competizioni di fitness per il programma di \"Univision S\u00e0bado Gigante\". Ha inoltre preso parte alle riprese del documentario \"\" (2003).\nLisa possedeva un ristorante a Louisville, chiamato Fat Tony's Pizzeria, ma lo vendette nel maggio 2007. Nel maggio 2008, lei e il suo ex marito aprirono un negozio di auto personalizzate, Black Widow Customs, a Louisville. Il negozio fu distrutto il 16 dicembre 2010, in un incendio, che le autorit\u00e0 ritennero sospetto poich\u00e9 avvenne il giorno dopo il segmento \"Consumer Watch\" di un programma televisivo locale. Antwane Glenn, un giocatore di calcio dell'Universit\u00e0 del Kentucky, voleva un rimborso dopo aver affermato che la sua auto era stata lasciata inagibile a seguito dei lavori della Black Widow's Customs. Contatt\u00f2 la WHAS11 e la storia fu descritta allo show.\nNel marzo 2013, la Varon ha aperto un ristorante a tema wrestling a Chicago, Illinois, chiamato The Squared Circle. Nel gennaio 2015, Lisa ha annunciato che sarebbe tornata in California, lasciando il ristorante nelle mani dell'ex marito e di un amico. Nonostante questo, la Varon continua a fare visite regolari al ristorante.\nNel 2020 la Varon, insieme a Mickie James e Valerie Wyndham ha avviato il progetto GAWTV (Grown Ass Women), uno show in streaming dove il trio discute senza filtri su argomenti di attualit\u00e0, wrestling, moda, bellezza, vino, musica e altro. Tra le varie ospitate vi sono grandi nomi del wrestling, tra cui Mick Foley, Al Snow, Trish Stratus, MVP, Chavo Guerrero Jr., Jazz e altri.\nVita privata.\nLa Varon ha il padre portoricano, veterano del Vietnam, e la madre turca, che faceva la cantante in Giappone. \u00c8 cresciuta con tre fratelli pi\u00f9 grandi, diventati tutti lottatori; il pi\u00f9 grande di questi, Bobby Sole, vinse una medaglia d'oro nel 1983 ai Giochi panamericani. Ha un tatuaggio di un cuore su una caviglia, fatto ai tempi del liceo e all'oscuro dai genitori. \u00c8 inoltre amante delle motocicletta.\n\u00c8 stata sposata con Lee Varon dal 1994 al 2015. Dal settembre 2018 \u00e8 legata sentimentalmente a David Lubic.\nIn un'intervista per il Sun-Sentinel, la Varon afferm\u00f2 di essere realmente gelosa della vincitrice del WWE Diva Search del 2004 Christy Hemme. Ritir\u00f2 poi quest'affermazione nel suo sito ufficiale, affermando che il reporter aveva alterato le sue parole quando lei disse di essere gelosa dello stipendio della Hemme, estremamente pi\u00f9 alto rispetto a quello di Varon al primo anno nella federazione.\nTitoli e riconoscimenti.\nCheerleading\nFitness e culturismo\nWrestling"}
{"id": "1053655", "revid": "339392", "url": "https://it.wikipedia.org/wiki?curid=1053655", "title": "Great Hangleton", "text": ""}
{"id": "1053656", "revid": "767487", "url": "https://it.wikipedia.org/wiki?curid=1053656", "title": "Rodv\u00ednov", "text": "Rodv\u00ednov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053657", "revid": "729019", "url": "https://it.wikipedia.org/wiki?curid=1053657", "title": "Gruppo efficienza aeromobili (70\u00ba Stormo)", "text": "Il Gruppo efficienza aeromobili del 70\u00ba Stormo \u00e8 un Gruppo efficienza aeromobili (G.E.A.) dell'Aeronautica Militare, costituito il 1\u00ba febbraio 2003 nell'ottica di una riorganizzazione delle strutture manutentive periferiche della forza armata.\nIl G.E.A. ha raccolto l'eredit\u00e0 di uomini, mezzi e professionalit\u00e0 del Centro manutenzione, precedentemente inquadrato nel 470\u00ba Gruppo S.T.O., e della Sezione linea volo precedentemente inquadrata nel 207\u00ba Gruppo volo, entrambe riconfigurati come organizzazione a livello di \"gruppo non di volo\" posto alle dirette dipendenze del comandante del 70\u00ba Stormo.\nIl Gruppo assicura la costante efficienza dei velivoli SF-260EA assegnati al reparto, dei relativi impianti di bordo, dei componenti, degli equipaggiamenti di volo e di emergenza e delle attrezzature di supporto al suolo (Aerospace Ground Equipment), allo scopo di consentire al 207\u00ba Gruppo volo e alla 674\u00aa Squadriglia collegamenti l'espletamento dell'attivit\u00e0 prevista.\nL'attivit\u00e0 del G.E.A..\nLe attivit\u00e0 svolte all'interno del G.E.A. sono incentrate principalmente nella manutenzione del velivolo SF-260EA ripartita come segue:"}
{"id": "1053658", "revid": "110157", "url": "https://it.wikipedia.org/wiki?curid=1053658", "title": "Rose\u010d", "text": "Rose\u010d \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053661", "revid": "767487", "url": "https://it.wikipedia.org/wiki?curid=1053661", "title": "Rosi\u010dka (Boemia meridionale)", "text": "Rosi\u010dka \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053663", "revid": "2075278", "url": "https://it.wikipedia.org/wiki?curid=1053663", "title": "Sky Group", "text": "Sky Group Limited, comunemente abbreviato in Sky, \u00e8 un conglomerato, leader in Europa nel settore delle telecomunicazioni. Opera in gran parte dell'Europa occidentale, comprendendo, oltre all'Italia, Regno Unito, Irlanda, Germania, Austria e Spagna.\nFondata il 25 aprile 1988 dal magnate Rupert Murdoch, dall'ottobre 2018 \u00e8 controllata dal gruppo americano Comcast.\nL'azienda, con sede a Londra, nel 2018 \u00e8 il pi\u00f9 grande operatore di pay TV in Europa per fatturato, bacino d'utenza (oltre 23 milioni) e dipendenti (pi\u00f9 di 30.000). I canali in HD sono 72 con oltre 190 canali tematici.\nIl CEO del gruppo \u00e8 Jeremy Darroch.\nStoria.\n1988-1994: Origini.\nNel 1990, per \"Sky Television plc\" e \"British Satellite Broadcasting\" inizi\u00f2 la lotta per la sopravvivenza a seguito di gravi perdite finanziarie, e nel novembre di quell'anno le compagnie decisero di fondersi, operando come \"British Sky Broadcasting\" (BSkyB), ma pubblicizzato come \"Sky\".\nMarco Polo House venne venduta e i canali \"British Satellite Broadcasting\" vennero rimossi in favore di Sky. La fusione delle compagnie salv\u00f2 cos\u00ec Sky finanziariamente.\n1991-oggi: L'offerta aumenta.\nLe trasmissioni attraverso il satellite Astra cominciarono nel 1989 con il lancio di Astra 1A. \"Sky Television plc\" fu il primo cliente di Astra e affitt\u00f2 quattro trasponder sul suo primo satellite. Con il lancio di altri satelliti da parte di Astra dal 1991, Sky fu in grado di espandere i suoi servizi e di aumentare il numero di canali in rapida successione (i satelliti Astra erano tutti co-localizzati a Est, cosicch\u00e9 potessero essere ricevuti utilizzando la stessa parabola).\nNel 1997, Sky con Microsoft.\nNel 1997, Sky fece un contratto con Microsoft per la funzione di Active Channels su Windows 98 (era disponibile solo in Gran Bretagna).\nInformazioni aziendali.\nGestione.\nIl primo CEO di Sky fu Sam Chisholm, gi\u00e0 CEO di SKY TV prima della fusione. Fu seguito da Mark Booth che condusse la societ\u00e0 verso l'introduzione di Sky Digital. Tony Ball fu nominato nel 1999 e convert\u00ec il servizio analogico della compagnia verso il digitale. Questi \u00e8 accreditato per aver fatto ritornare la societ\u00e0 a trarre profitto e per aver portato il numero degli abbonati a livelli record. Nel 2003 Ball annunci\u00f2 le sue dimissioni e James Murdoch, figlio di Rupert Murdoch, fu annunciato come il suo successore. Questo provoc\u00f2, da parte degli azionisti, contestazioni riguardo ad un presunto nepotismo ed anarchismo cio\u00e8 facendo favori agli altri e dettando le altre tv alle sue condizioni.\nIl 7 dicembre 2007 venne annunciato che Rupert Murdoch si sarebbe dimesso dal ruolo di presidente del consiglio di amministrazione e che sarebbe stato sostituito da suo figlio, James. Venne cos\u00ec a sua volta annunciato che James sarebbe stato sostituito da Jeremy Darroch dalla carica di amministratore delegato.\nIl 15 giugno 2010, News Corporation fece un'offerta pubblica di acquisto di Sky, che desiderava acquisire il restante 61% delle azioni possedute da altri azionisti a 700p per azione, tuttavia, questa venne respinta.\nIl 4 aprile 2012 James Murdoch si dimette da CEO.\nNel 2017 Comcast avvia le trattative per la possibile acquisizione di Sky come controfferta rispetto alla proposta presentata da 21st Century Fox. Si tratta inizialmente di un'operazione da 22 miliardi di sterline (circa 25 miliardi di euro) che nel giugno 2018 ha ottenuto il s\u00ec dell'Antitrust UE che nell'aprile 2017 aveva dato anche il via libera all'offerta concorrente. Il 22 settembre 2018, con un'offerta da 30.6 miliardi di sterline, Comcast vince l'asta.\nProdotti e servizi.\nTelevisione ad alta definizione (HDTV).\nSky ha ufficialmente lanciato il servizio HD, denominato Sky+ HD, il 22 maggio 2006. Prima del suo lancio, Sky sostenne che oltre 40.000 persone avevano gi\u00e0 richiesto il servizio HD. Nella settimana prima del lancio, per\u00f2, cominciarono a venire a galla alcuni problemi: sembr\u00f2 infatti in un primo momento che Sky stesse avendo problemi di fornitura con il Set Top Box dal produttore Thomson. Il 18 maggio 2006, e per l'intera settimana prima del lancio, alcune persone sostennero che Sky aveva ormai rinviato tutte le installazioni previste. Infine, la BBC riport\u00f2 che 17.000 clienti dovevano ancora ricevere l'installazione del proprio servizio a causa di mancata consegna.\nSecondo i dati pubblicati da Sky, al 30 dicembre 2009 sono 2.082.000 gli abbonati al servizio Sky+ HD.\nProgrammazione in 3D.\nIl 28 gennaio 2010, Sky ha annunciato la volont\u00e0 di trasmettere programmi nella tecnologia 3D per il mese di aprile 2010. Come trampolino di lancio per il servizio i primi canali a lanciare sulla piattaforma sarebbero stati \"Sky Sports 3D\" e \"Sky Movies 3D\". Sky in realt\u00e0 aveva gi\u00e0 sperimentato la trasmissione in 3D, trasmettendo in nove pub del Regno Unito e dell'Irlanda l'incontro di calcio tra l' e il \nSky a Malta.\nIl servizio Sky \u00e8 presente anche nel territorio maltese, ma in una versione ridotta, includente solo alcuni canali dell'originale Sky britannico (come Nickelodeon e BBC), e anche alcuni canali italiani.\nSky Originals.\nLe produzioni originali Sky includono le seguenti serie:"}
{"id": "1053664", "revid": "179980", "url": "https://it.wikipedia.org/wiki?curid=1053664", "title": "Primera Divisi\u00f3n Argentina", "text": ""}
{"id": "1053665", "revid": "767487", "url": "https://it.wikipedia.org/wiki?curid=1053665", "title": "Smr\u017eov (Boemia meridionale)", "text": "Smr\u017eov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053667", "revid": "287204", "url": "https://it.wikipedia.org/wiki?curid=1053667", "title": "Primera Division Argentina", "text": ""}
{"id": "1053668", "revid": "400694", "url": "https://it.wikipedia.org/wiki?curid=1053668", "title": "Donna invisibile", "text": ""}
{"id": "1053671", "revid": "36426", "url": "https://it.wikipedia.org/wiki?curid=1053671", "title": "Palazzo Compagni", "text": "Palazzo Compagni \u00e8 un edificio storico di Firenze, situato in via Maurizio Bufalini 7.\nStoria.\nAnticamente qui avevano le loro case i Cresci, famiglia originaria di Montereggi che arriv\u00f2 a Firenze alla fine del Duecento e si fece costruire una torre nell'odierna via Bufalini, all'epoca via di Santo Gilio. Si arricchirono con la produzione della lana ed ebbero numerose cariche politiche. Nella prima met\u00e0 del Trecento all'angusta casa-torre essi avevano gi\u00e0 sostituito un sontuoso palazzo. Nel 1529 un loro componente venne accusato di truffa e tradimento contro la Repubblica ed inizi\u00f2 una fase di decadenza. Il palazzo pass\u00f2 ai Libri, poi agli Alessandrini, ai Marzi Medici e infine, verso la met\u00e0 del Settecento, al senatore Braccio Compagni, discendente del famoso cronista Dino Compagni.\nIl palazzo fu allora ristrutturato da Zanobi del Rosso (1724-1798) nel XVIII secolo ed ebbe lo stato attuale. \nIn seguito pass\u00f2 al ricco inglese Sir Francis Joseph Sloane, il proprietario della villa di Careggi e il finanziatore della nuova facciata di Santa Croce. In seguito pass\u00f2 ai Bouterline, alla Banca Immobiliare, alla Banca Commerciale Italiana e alla famiglia Pinucci. Nel 1929 venne acquistato dalla Cassa Nazionale che incaric\u00f2 l'ingegnere Vittorio Tognetti di lavori di risistemazione degli ambienti. Sub\u00ec dei danni durante la seconda guerra mondiale e fu restaurato a pi\u00f9 riprese fino al 1970.\nDal 1929 al 2019 \u00e8 stato sede dell'Inail a Firenze. La propriet\u00e0 \u00e8 poi passata a privati.\nDescrizione.\nEsterno.\nAl pian terreno presenta quattro finestre \"inginocchiate\", con al centro un portale sormontato da un balcone. Ai piani superiori le finestre sono con timpano semicircolare, mentre all'ultimo piano presentano delle cornici barocche. Gli elementi decorativi, nel tipico stile fiorentino, sono in pietra serena e risaltano sullo sfondo bianco a intonaco. Lo stemma dei Compagni campeggia al centro della facciata. Sull'angolo destro si trova ancora un piccolo stemma dei Cresci.\nInterno.\nIl palazzo, sebbene abbia cambiato molti proprietari, \u00e8 rimasto uno dei pochi palazzi fiorentini a conservare quasi integro l'arredo (soprattutto di stile Impero) e le decorazioni, soprattutto affreschi, stucchi e camini scolpiti.\nDal portone principale si accede alla cortile centrale di Zanobi del Rosso, con loggiato su due lati, sul quale si affacciano alcune finestre inginocchiate in stile barocco fiorentino; un tempo era aperto, mentre oggi ha una copertura con vetri colorati risalente al 1910, su progetto di Ulisse De Matteis che permise di ricavare in questo spazio una portineria. Interessanti sono i mascherono nascosti agli angoli del cornicione.\nAl pian terreno restano due sale con stucchi bianchi, tipiche dello stile imposto dalla venuta a Firenze dei Fratelli Albertolli (di colore solo bianco invece del seicentesco bianco e oro), databili alla seconda met\u00e0 del Settecento.\nAl primo piano si incontra il salone principali, con ricchi stucchi bianchi, mobilio dorato e un grande lampadario di vetro di Murano. Vi si trovano due dipinti di carattere storico commissionati da Sloane: \"Dino Compagni all'interno del Battistero che cerca di porre pace tra Guelfi e ghibellini\" di Antonio Puccinelli (che celebra la casata dei Compagni) e \"La posa della prima pietra della facciata di Santa Croce alla presenza di Pio IX e di Vittorio Emanuele II\", attribuito alla scuola di Giuseppe Bezzuoli, che celebra l'impresa dello Sloane che finanzi\u00f2 gran parte della nuova facciata della basilica fiorentina. La sala presenta complessi stucchi settecenteschi commissionati dai Compagni e agli angoli si vedono quattro stemmi matrimoniali che volevano ricordare i legami dei compagni con altre importanti casate fiorentine (come i Riccardi o i Tolomei Gucci) tramite nobili spose entrate a far parte della loro famiglia. \nLa \"Sala Verde\" oggi ospita la sede del Direttore Regionale ed \u00e8 caratterizzata da \"episodi dell'Orlando Furioso\" dipinti sul soffitto da Giuseppe Antonio Fabbrini. La firma nascosta al di sopra della finestra riporta la data 1787. Qui si trovano anche due camini-specchiera decorati da stucchi e rilievi sul marmo di straordinaria finezza nella fattura. \nLa \"Sala Rossa\" presenta altri affreschi del Fabbrini, coadiuvato da Tommaso Gherardini: sul soffitto una grande scena mostra \"Cefalo che piange la morte di Proci\" e \"Eos raggiante innamorata del giovane pastore\". Il camino qui, con applicazioni in bronzo dorato stile impero, \u00e8 decorato da una serie di piastrelle della manifattura Ginori con delicate farfalle, una diversa dall'altra.\nLe altre sale hanno soffitti a cassettoni con rosette intagliate e mobilio antico."}
{"id": "1053672", "revid": "287204", "url": "https://it.wikipedia.org/wiki?curid=1053672", "title": "Telescopio dobsoniano", "text": "Il telescopio dobsoniano (talvolta detto semplicemente dobson) \u00e8 un tipo di particolare costruzione meccanica per telescopio, reso popolare da John Dobson.\nCaratteristiche ed uso.\n\u00c8 caratterizzato da un'estrema semplicit\u00e0 costruttiva ed elevate tolleranze nella lavorazione, che permettono di realizzare strumenti di grande apertura ad un costo ridotto. Questi telescopi hanno una montatura altazimutale, realizzata con una semplice forcella su una base girevole, sulla quale viene installato un tubo ottico newtoniano.\nIl dobson, grazie alla sua semplicit\u00e0, \u00e8 molto in voga fra gli autocostruttori ed \u00e8 anche molto facile da usare, rendendolo adatto ai principianti. Pur essendo autocostruibili, alcune ditte hanno aggiunto modelli dobsoniani ai loro cataloghi. A causa del notevole diametro dell'obiettivo \u00e8 particolarmente adatto per l'osservazione di oggetti celesti poco luminosi. Tuttavia, per la mancanza della montatura di tipo equatoriale rende difficile effettuare astrofotografia. \nI due principali tipi di telescopio dobsoniano sono a tubo o a traliccio. Nel primo si ha un tubo ottico con schema newton e la possibilit\u00e0, a volte, di installare la forcella al quale \u00e8 solidale in una montatura equatoriale. Nel secondo i vari componenti ottici sono tenuti insieme da alcuni tralicci, eventualmente smontabili per facilitare il trasporto. Ci\u00f2 rende impossibile l'eventuale posizionamento dell'ottica su una montatura equatoriale.\nQuesto tipo di telescopio \u00e8 solitamente mosso a mano, ma alcuni autocostruttori gi\u00e0 alla fine degli anni 1990 motorizzarono i loro telescopi mentre oggi alcuni produttori forniscono configurazioni dotate di puntamento automatico e anche di inseguimento motorizzato, in particolare i primi ad essere dotati di tale caratteristiica sono i dobson della serie \"SynScan\" prodotti dalla Sky-Watcher.\nIl pi\u00f9 grande telescopio dobsoniano costruito \u00e8 stato realizzato da Dan Bakken nel 1996 ed ha un'apertura di 1,05 metri."}
{"id": "1053673", "revid": "123177449", "url": "https://it.wikipedia.org/wiki?curid=1053673", "title": "Alette canard", "text": "Le alette canard sono un tipo di superfici di controllo aerodinamiche o idrodinamiche (in quest'ultimo caso usate ad esempio per imbarcazioni a vela). \nUn aeromobile (aeroplano o missile) possiede delle \"alette canard\", o \"a configurazione canard\", quando i suoi stabilizzatori orizzontali, ed eventualmente gli impennaggi laterali, sono disposti a prua e anteriormente rispetto al baricentro, e dunque nel caso dell'aereo davanti all'ala. \nIl nome \"canard\", che in francese significa \"anatra\", deriva dall'aspetto che queste superfici di controllo conferivano ai primi modelli sperimentati da Louis Bl\u00e9riot in Francia.\nStoria.\nIl primo Canard della storia lo si deve ai fratelli Wright con il Wright Flyer, primo a volare con equipaggio nella storia dell'aeronautica.\nQuesta configurazione \u00e8 stata sperimentata nelle pi\u00f9 diverse tipologie di aerei fin dai primordi dell'aviazione, ed \u00e8 dunque matura e ben conosciuta, ma \u00e8 sempre stata utilizzata sporadicamente, nonostante gli ottimi risultati conseguiti in diversi progetti.\nVantaggi e svantaggi.\nIn prima approssimazione, la configurazione canard \u00e8 aerodinamicamente pi\u00f9 efficiente della classica disposizione con stabilizzatori in coda perch\u00e9 in quest'ultima la forza necessaria ad equilibrare le rotazioni attorno al baricentro si ottiene mantenendo gli impennaggi in portanza negativa (deportanza), mentre nel caso del canard entrambe le superfici portanti (ala principale e alette) lavorano in portanza positiva; tale configurazione permette quindi di prevedere minori portanze sull'ala con benefici in termini di resistenza di attrito avendone ridotto la superficie e vantaggi in termini di resistenza indotta ricordando che questa \u00e8 proporzionale al coefficiente di portanza al quadrato. Inoltre, le caratteristiche di stallo di un canard sono generalmente preferibili, e un sistema ben progettato pu\u00f2 ottenere un'autorit\u00e0 di comando molto elevata specialmente in condizioni di instabilit\u00e0 dinamica (regime in cui volano quasi costantemente molti aerei da guerra attuali). In caso di assetto elevato deve prevedersi l'entrata in stallo prima del pianetto canard potendo disporre ancora dell'ala portante in modo da ottenere un naturale effetto di \"nose-down\" dell'aeromobile che naturalmente esce dalla condizione di stallo. Tale comportamento \u00e8 ottenibile aumentando l'allungamento alare del pianetto canard. \nLa formula ha per\u00f2 anche degli svantaggi abbastanza evidenti: per prima cosa, rende la progettazione molto pi\u00f9 critica rispetto a quella di uno stabilizzatore convenzionale, problema sentito specialmente in passato quando non erano possibili le simulazioni aerodinamiche e il grande margine di errore delle misure sui modelli costringeva spesso a lavorare per tentativi ed errori. Inoltre, per ottenere una buona stabilit\u00e0 naturale del velivolo, possono essere necessari compromessi non ottimali e l'utilizzo degli ipersostentatori (o flap) pu\u00f2 risultare molto difficile se non impraticabile, in quanto l'aumento di portanza che ne deriverebbe potrebbe provocare un momento picchiante troppo grande per poter essere compensato dalle \"alette canard\" \u2014 bisogna tener presente infatti che in questo caso le ali principali, in confronto a una configurazione classica, sono pi\u00f9 arretrate rispetto al centro di massa del velivolo. Nel caso in cui si decida di eliminare i flap, il velivolo avr\u00e0 fatalmente una velocit\u00e0 di decollo e atterraggio superiore ai tipi comparabili, caratteristica non desiderabile.\nQueste difficolt\u00e0 hanno contribuito a mantenere la formula canard un concetto relativamente \"esotico\" fino a epoche molto recenti: ultimamente, anche grazie alla larga disponibilit\u00e0 di sistemi di progettazione e di controllo avanzati, si nota un rinnovato interesse nei tipi canard tra i progettisti di aerei civili e nell'ambiente militare.\nAerei dotati di canard.\nAlcuni famosi aerei dotati di alette canard:\nCanard per barche a vela.\nCon l'invenzione della deriva basculante vi era il problema di far mantenere la rotta e di permettere alla barca di risalire il vento.\nPer migliorare l'idrodinamica, si sono inventati delle appendici poste a prua dell'albero su entrambi i bordi. Questi sono i canard.\nSono utilizzati, per esempio, nei Mini 650."}
{"id": "1053674", "revid": "31886", "url": "https://it.wikipedia.org/wiki?curid=1053674", "title": "Packet writing", "text": "Il packet writing o IPW (termine originale: \"Incremental Packet Writing\") \u00e8 una tecnologia di scrittura per dischi ottici che consente di usare CD e DVD nonch\u00e9 sui supporti riscrivibili creando, modificando e cancellando il contenuto degli stessi da parte dell'utente. Il filesystem maggiormente utilizzato e diffuso allo scopo \u00e8 l'UDF.\nCi\u00f2 permette di effettuare modifiche riguardo ai contenuti senza la necessit\u00e0 di masterizzare un intero disco; ci\u00f2 \u00e8 possibile tramite la scrittura dei dati in blocchi incrementali. La cancellazione o la modifica di file e directory nei CD-R non permette il recupero dello spazio usato, pertanto file e directory precedenti sono marcati semplicemente come spazio vuoto; ci\u00f2 non accade per i CD riscrivibili.\nA causa delle caratteristiche dei supporti riscrivibili ottici come CD-RW e DVD-RW, la capacit\u00e0 dei settori di dati di conservare i loro contenuti diminuisce quando li si modifica frequentemente (poich\u00e9 la lega re-cristallizata si de-cristallizza). Per far fronte a questo, il sistema di scrittura dei pacchetti pu\u00f2 riallocare settori danneggiati con settori integri se necessario, tuttavia questi settori danneggiati non possono essere recuperati formattando il supporto."}
{"id": "1053675", "revid": "767487", "url": "https://it.wikipedia.org/wiki?curid=1053675", "title": "Sta\u0148kov (Boemia meridionale)", "text": "Sta\u0148kov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053678", "revid": "767487", "url": "https://it.wikipedia.org/wiki?curid=1053678", "title": "Star\u00e9 Hobz\u00ed", "text": "Star\u00e9 Hobz\u00ed \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053682", "revid": "767487", "url": "https://it.wikipedia.org/wiki?curid=1053682", "title": "Star\u00e9 M\u011bsto pod Land\u0161tejnem", "text": "Star\u00e9 M\u011bsto pod Land\u0161tejnem (in tedesco \"Altstadt\") \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053683", "revid": "425388", "url": "https://it.wikipedia.org/wiki?curid=1053683", "title": "L'uomo di fiducia", "text": "L'uomo di fiducia, pubblicato in Italia anche con i titoli Il truffatore di fiducia e L'impostore (\"The Confidence-Man: His Masquerade\") fu l'ultimo grande romanzo di Herman Melville, lo scrittore statunitense autore di \"Moby-Dick\". Pubblicato il primo aprile 1857 (presumibilmente proprio il giorno in cui si svolge la narrazione), \"The Confidence-Man\" fu la decima grande opera di Melville nell'arco di undici anni. Il romanzo ritrae un gruppo di viaggiatori a bordo di un battello a vapore le cui storie si intrecciano durante un viaggio sul Mississippi con destinazione New Orleans. Dopo la pubblicazione, Melville abbandon\u00f2 la redazione di prosa, dedicandosi a conferenze e a opere poetiche.\nIl romanzo \u00e8 una satira culturale, un'allegoria e un trattato metafisico, che affronta i temi della sincerit\u00e0, l'identit\u00e0 personale, la morale, la religiosit\u00e0, il materialismo economico, l'ironia e il cinismo. Molti critici pongono \"The Confidence-Man\" accanto a \"Moby Dick\" e \"Bartleby lo scrivano\" come precursori della letteratura del Novecento sui temi del nichilismo, l'esistenzialismo, e l'assurdo. La scelta di ambientare il romanzo il giorno del primo aprile sottolinea la natura satirica dell'opera, e riflette la visione del mondo di Melville, espressa in una lettera all'amico Henry Savage: \"Tutto ci\u00f2 che accade nella vita di un uomo \u00e8 solo uno scherzo.\"\nIl titolo si riferisce al personaggio centrale del romanzo, una figura ambigua che si aggira a bordo di un battello a vapore sul Mississippi il primo aprile. Questo sconosciuto mette alla prova la fiducia dei passeggeri, le cui svariate reazioni costituiscono lo svolgimento del testo. Con lo snodarsi dei dialoghi, il lettore \u00e8 messo a confronto con le motivazioni nascoste del discernimento umano. In quest'opera Melville illustra le maschere che un uomo assume, e ogni persona, compreso il lettore, \u00e8 costretta a domandarsi in chi sta ponendo la propria fiducia.\nIl Mississippi rappresenta una metafora di quegli aspetti dell'identit\u00e0 americana e dell'umanit\u00e0 in generale che unificano i diversi personaggi. La fluidit\u00e0 del fiume riflette anche i continui cambiamenti di identit\u00e0 del \"confidence man.\""}
{"id": "1053685", "revid": "466539", "url": "https://it.wikipedia.org/wiki?curid=1053685", "title": "Anthony Bourdain", "text": "Biografia.\nNato a New York \u00e8 stato cresciuto a Leonia, New Jersey. I suoi genitori erano Pierre Bourdain (deceduto nel 1987), un dirigente di musica classica della Columbia Records, e Gladys Bourdain (nata Sacksman), una \"staff editor\" del \"New York Times\". Bourdain ha dichiarato di essere stato cresciuto senza religione, e che la sua famiglia era cattolica per parte di padre ed ebraica per il lato materno. Diplomato al Culinary Institute of America, ha lavorato in famosi ristoranti di New York e ha firmato numerosi articoli sui quotidiani quali \"The New York Times\", \"The Times\", \"The Observer\", \"Scotland on Sunday\", \"The Face\", \"Limb by Limb\", \"Black Book\", \"The Independent\" ed ha contribuito inoltre al Food Arts Magazine.\nIl suo articolo \"Don't Eat Before Reading This\", pubblicato sul \"New Yorker\" nel 1999, ha attirato l'attenzione dei media statunitensi e inglesi e gettato le basi per la sua serie televisiva \"\", la quale a sua volta lo ispir\u00f2 alla scrittura del libro \"Il viaggio di un cuoco\", pubblicato nel 2001 e vincitore, l'anno seguente, del premio \"Guild of food writers award for Food book of the Year\".\n\u00c8 stato capocuoco al Brasserie Les Halles di Manhattan. Dopo due matrimoni e due divorzi, \u00e8 stato legato sentimentalmente all'attrice italiana Asia Argento. Si suicida l'8 giugno 2018 in una stanza dell'hotel Le Chambard a Kaysersberg, vicino a Strasburgo, in Francia.\nFilm.\nBourdain apparve nel film \"La grande scommessa\" (\"The Big Short\") del 2015, regia di Adam McKay, interpretando il ruolo di s\u00e9 stesso mentre spiega il significato di CDO (\"Collateralized debt obligation\") usando un'analogia con la zuppa di pesce."}
{"id": "1053687", "revid": "486946", "url": "https://it.wikipedia.org/wiki?curid=1053687", "title": "BSKYB", "text": ""}
{"id": "1053691", "revid": "76069", "url": "https://it.wikipedia.org/wiki?curid=1053691", "title": "Ratibo\u0159", "text": ""}
{"id": "1053695", "revid": "88740", "url": "https://it.wikipedia.org/wiki?curid=1053695", "title": "Ratibor", "text": ""}
{"id": "1053706", "revid": "857138", "url": "https://it.wikipedia.org/wiki?curid=1053706", "title": "Sta\u0148kov", "text": ""}
{"id": "1053710", "revid": "287204", "url": "https://it.wikipedia.org/wiki?curid=1053710", "title": "Stankov", "text": ""}
{"id": "1053717", "revid": "767487", "url": "https://it.wikipedia.org/wiki?curid=1053717", "title": "St\u0159\u00edb\u0159ec", "text": "St\u0159\u00edb\u0159ec \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale.\nDista circa 12 km dalla citt\u00e0 di T\u0159ebo\u0148, la pi\u00f9 importante della zona, compresa nel distretto di Jind\u0159ich\u016fv Hradec, denominata T\u0159ebo\u0148sko e costituita da una vasta regione protetta, caratterizzata dall'alternarsi di foreste di conifere, altipiani, fiumi e grandi stagni.\nCome tutte le piccole citt\u00e0 della zona, anche St\u0159\u00edb\u0159ec presenta peculiarit\u00e0 tipiche: \u00e8 strutturato con una chiesa in posizione centrale, eretta sulla sponda di uno degli stagni che la bagnano, e le case attorno. E come tutte le piccole citt\u00e0 della Boemia Meridionale, anche St\u0159\u00edb\u0159ec ha la sua \"hospoda\" (che potremmo tradurre col termine di \"birreria\")."}
{"id": "1053718", "revid": "287204", "url": "https://it.wikipedia.org/wiki?curid=1053718", "title": "Stribrec", "text": ""}
{"id": "1053719", "revid": "110157", "url": "https://it.wikipedia.org/wiki?curid=1053719", "title": "St\u0159\u00ed\u017eovice (Boemia meridionale)", "text": "St\u0159\u00ed\u017eovice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053720", "revid": "1602064", "url": "https://it.wikipedia.org/wiki?curid=1053720", "title": "Volume licensing", "text": "Nelle licenze software, per Volume Licensing si intende un tipo di licenza che consente installazioni multiple di un software su diverse macchine tramite un unico numero seriale. I consumatori di tali licenze sono solitamente imprese, istituti governativi o educativi, con prezzi per contratti multi licenza che variano in base alla tipologia, alla quantit\u00e0 e al termine di abbonamento applicato. Per esempio, i software targati Microsoft sono disponibili tramite dei contratti multi licenza che includono Windows e Office. "}
{"id": "1053721", "revid": "1305772", "url": "https://it.wikipedia.org/wiki?curid=1053721", "title": "Circondario dell'Ennepe-Ruhr", "text": "Il circondario dell'Ennepe-Ruhr (in tedesco Ennepe-Ruhr-Kreis) si trova nella regione centrale della Renania Settentrionale-Vestfalia, stato federato della Germania.\nConfina con le citt\u00e0 extracircondariali di Bochum, Dortmund, Wuppertal, Essen e Hagen, nonch\u00e9 con i seguenti circondari: della Marca, di Oberberg e Mettmann.\nHa una popolazione di oltre 325.000 abitanti, distribuiti su un'area di poco pi\u00f9 di con una conseguente densit\u00e0 di popolazione particolarmente elevata (oltre 800 ab./km\u00b2).\nCitt\u00e0 e comuni.\nFanno parte del circondario nove comuni di cui tutti portano il titolo di Citt\u00e0 (\"Stadt\"). Due delle nove citt\u00e0 porta il titolo di Grande citt\u00e0 di circondario (\"Gro\u00dfe kreisangeh\u00f6rige Stadt\") e altre sei quello di Media citt\u00e0 di circondario (\"Mittlere kreisangeh\u00f6rige Stadt\").\nCitt\u00e0"}
{"id": "1053722", "revid": "3115", "url": "https://it.wikipedia.org/wiki?curid=1053722", "title": "BMC Software", "text": "BMC Software, Inc. (), \u00e8 una societ\u00e0 americana che fornisce software per la gestione dei Sistemi Informativi, e pi\u00f9 precisamente delle infrastrutture e dei processi Informatici IT. BMC fu fondata nel 1980 ed ha il suo quartier generale a Houston (Texas).\nBMC ritiene di aver introdotto il concetto di Business Service Management (BSM), per permettere alle aziende tecnologiche di gestire la propria infrastruttura IT da un punto di vista \"Business Oriented\".\nNel novembre 2002 BMC ha acquisito il sistema Remedy da Peregrine Systems."}
{"id": "1053723", "revid": "1543377", "url": "https://it.wikipedia.org/wiki?curid=1053723", "title": "Giuseppe Gaetano Grimaldi", "text": "Biografia.\nAutore di arte sacra, trasferitosi a Napoli, a venti anni concluse gli studi teologici verso il sacerdozio (che avvenne nel 1713). Al 1716 risale la prima opera autografa (la Crocifissione, nella chiesa Michelizia); otto anni dopo dipinse su tela una Madonna del Carmine tra i santi Acendino Martire e Carlo Borromeo nel casale di Gasponi.\nMa le tre realizzazioni maggiori saranno destinate ad alcune importanti chiese tropeane: l'Adorazione dei Pastori (del 1731) e le altre tele che completavano il corredo iconografico nella chiesa del Ges\u00f9; il ciclo su San Francesco di Paola, nella chiesa dei Minimi a Tropea, unitamente ad altre tele, ed il ciclo sul Martirio di Santa Domenica, nella cappella del Duomo della citt\u00e0 iniziato nel 1748, anno della sua morte, e portato a termine da un suo discepolo.\nSi aggiungono a questi la serie sui Vangeli dell'Infanzia realizzati per la confraternita dei falegnami, la serie di quattro dipinti con gli Evangelisti eseguiti per i Padri Francescani Conventuali, ed il ciclo di Scene Bibliche realizzato a Mileto. Poi ancora opere su committenza per chiese parrocchiali e ordini religiosi, o famiglie del patriziato cittadino."}
{"id": "1053724", "revid": "767487", "url": "https://it.wikipedia.org/wiki?curid=1053724", "title": "Studen\u00e1 (Boemia meridionale)", "text": "Studen\u00e1 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053726", "revid": "697352", "url": "https://it.wikipedia.org/wiki?curid=1053726", "title": "Classe V (sommergibile)", "text": "La classe V (ufficialmente: \"U-Class Long hull 1941\u201342 programme\") \u00e8 stata una classe di 22 sommergibili prodotti dall'industria navale Vickers-Armstrong per la Royal Navy tra il 1942 e il 1945, e operatono durante la seconda guerra mondiale.\nStoria.\n42 sommergibili furono ordinati su questo progetto, tutti furono costruiti da Vickers-Armstrong (a Barrow-in-Furness o a Walker-on-Tyne), ma solo 22 furono completati. Da notare che 7 di questi sommergibili ricevettero un nome con l'iniziale \"U\" (all'inverso, 4 sommergibili della ricevettero un nome con l'iniziale \"V\").\nI sommergibili della classe V erano molto simili a quelli precedenti della (scafo corto), dei quali essi costituivano il lineare sviluppo; ma i classe V avevano uno scafo a pressione di 3/4 pollici invece di 1/2 pollici per immersioni pi\u00f9 profonde, inoltre essi avevano una poppa allungata (scafo lungo) e affinata per ridurre il rumore e migliorare la navigazione subacquea.\nLa classe V era a volte chiamata classe Vampire, dal nome del sommergibile .\nSommergibili.\nRegno Unito.\nFurono pianificati 42 sommergibili su 3 lotti, ma alla fine ne furono realizzati solo 22 (8 + 12 + 2)."}
{"id": "1053730", "revid": "767487", "url": "https://it.wikipedia.org/wiki?curid=1053730", "title": "Jean-Jacques Eydelie", "text": "Carriera.\nCalciatore.\nCresciuto nelle giovanili del Nantes, debutt\u00f2 in prima squadra nell'annata 1984-1985 e, ad eccezione del biennio 1986-1988, gioc\u00f2 sempre nella formazione giallo-verde. Nel 1992 pass\u00f2 all'Olympique Marsiglia, con cui vinse il campionato e la Coppa dei Campioni. La vittoria del titolo nazionale fu successivamente annullata per una combine, in seguito alla quale la formazione venne retrocessa a tavolino. Alla ricostruzione del fatto contribu\u00ec anche la sua testimonianza, malgrado in un primo momento il calciatore si fosse dichiarato innocente. A causa della vicenda, sub\u00ec una squalifica internazionale di un anno.\nDopo aver lasciato Marsiglia gioc\u00f2 un anno in Portogallo con il Benfica per poi tornare in patria e disputare stagioni nel Bastia (1995-1997), nell'Avranches (2000-2002) e nel Beaucaire (2002-2003). Inframmezz\u00f2 le esperienze in queste squadre con stagioni giocate in Inghilterra con il Walsall e in Svizzera con le maglie del Sion e dello Zurigo.\nDopo il ritiro.\nNel gennaio 2006, presentando l'autobiografia \"Je ne joue plus!\", afferm\u00f2 che nella finale di Coppa Campioni del 1993 (vinta dai marsigliesi contro il Milan) la sua squadra fosse dopata. La presunta confessione scaten\u00f2 le reazioni di Adriano Galliani, amministratore delegato della societ\u00e0 rossonera, che chiese la revoca del trofeo. Sul fatto l'UEFA ritenne di non dover eseguire inchieste. Lo stesso Eydelie fu minacciato di denuncia dagli ex compagni di squadra. Ha poi allenato il Limoges, venendo esonerato nel dicembre 2007."}
{"id": "1053732", "revid": "767487", "url": "https://it.wikipedia.org/wiki?curid=1053732", "title": "Sv\u011btce", "text": "Sv\u011btce \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053733", "revid": "120806136", "url": "https://it.wikipedia.org/wiki?curid=1053733", "title": "Classi U e V (cacciatorpediniere)", "text": "Le classi U e V sono state due gruppi da 8 cacciatorpediniere ciascuno costruiti per la Royal Navy britannica durante la seconda guerra mondiale. Le unit\u00e0 delle due flottiglie, varate tra il 1942 ed il 1943, ricevettero nomi inizianti rispettivamente con le lettere U e V, ad eccezioni delle unit\u00e0 capoflottiglia che vennero battezzate con i nomi di famosi comandanti del passato, gi\u00e0 portati onorevolmente da unit\u00e0 perse in combattimento. I due gruppi di navi erano anche noti con i nomi di Settima e Ottava Flottiglia di Emergenza, costruite in base al \"War Emergency Programme\". Le unit\u00e0 delle due classi erano equipaggiate con il sistema di controllo fuoco denominato Fuze Keeping Clock."}
{"id": "1053737", "revid": "110157", "url": "https://it.wikipedia.org/wiki?curid=1053737", "title": "T\u0159eb\u011btice (Boemia meridionale)", "text": "T\u0159eb\u011btice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053740", "revid": "767487", "url": "https://it.wikipedia.org/wiki?curid=1053740", "title": "\u00dajezdec (Jind\u0159ich\u016fv Hradec)", "text": "\u00dajezdec \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053742", "revid": "767487", "url": "https://it.wikipedia.org/wiki?curid=1053742", "title": "Velk\u00fd Ratm\u00edrov", "text": "Velk\u00fd Ratm\u00edrov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053744", "revid": "1851848", "url": "https://it.wikipedia.org/wiki?curid=1053744", "title": "Pietro Ferrero (imprenditore 1898)", "text": "Biografia.\nNasce il 2 settembre 1898 a Farigliano, comune nelle Langhe piemontesi, ed \u00e8 primogenito di Michele Ferrero e Clara Devalle. Sette anni dopo nasce il fratello Giovanni. La loro \u00e8 una famiglia contadina che fin da subito insegna a Pietro l'etica del lavoro. Nel 1924 Pietro sposa Piera Cillario, due anni dopo la famiglia Ferrero si trasferisce ad Alba e nel 1934 a Torino. \nIl 26 aprile 1925 nasce a Dogliani il figlio Michele. Nel 1940 Pietro apre una grande pasticceria a Torino in via Sant'Anselmo, ma tale avventura finisce male e torna ad Alba dove apre un nuovo negozio.\nNel 1942 Pietro Ferrero apre ad Alba in via Rattazzi un laboratorio per realizzare dolci e vi trascorre molto tempo nell'ideazione di prodotti dolciari innovativi, ma economici. In piena Seconda guerra mondiale l'idea di usare le nocciole, usatissime nelle ricette Ferrero, largamente disponibili in loco, risulta una necessit\u00e0 per sfruttare materia prima dal costo contenuto. A Torino Pietro osservava spesso gli operai andare al lavoro, e aveva cominciato a pensare a un'alternativa dolce che potesse sostituire pane e pomodori, \u00e8 cos\u00ec che inventa una pasta di cioccolato e nocciole, che doveva essere sostanziosa ma allo stesso tempo dal costo contenuto. Questo desiderio diventa per Pietro una missione, che lo porta a lavorare ininterrottamente e anche di notte per provare diversi impasti e trovare la ricetta ideale; anche la moglie Piera \u00e8 coinvolta nel progetto; doveva assaggiare tutto e dare un parere obiettivo. Successivamente per\u00f2, applicandovi una formula ben congegnata, si riveler\u00e0 un'idea geniale. Intanto, ad Alba, si sparge la voce che il laboratorio cerca manodopera: cinque o sei operai non di pi\u00f9, ma in una citt\u00e0 dove nell'immediato dopoguerra l\u2019unica assunzione \u00e8 quella di uno spazzino comunale, questa \u00e8 una grande opportunit\u00e0.\nNel 1946, dopo quattro anni di tentativi, Pietro lancia sul mercato una \"crema\" a base di nocciole e la chiama inizialmente \"Pasta Gianduja\" e poi \"Giandujot\" associandola foneticamente alla famosa maschera carnevalesca piemontese. Era un impasto di crema confezionata in carta stagnola che si poteva facilmente trasportare, tagliare e spalmare sul pane, pensata appunto per gli operai che andavano al lavoro. Ne produsse una piccola quantit\u00e0, da vendere ai negozianti di Alba. La crema riscosse un enorme successo da parte dei consumatori, anche tra i pi\u00f9 piccoli, pubblico che Piero inizialmente non aveva considerato, invece si rivel\u00f2 un dolce economico per la merenda e la gola dei bambini. Un chilo di questa specialit\u00e0 costava 600 lire contro le lire di un chilo di cioccolato.\nNel febbraio del 1946 la produzione \u00e8 di tre quintali e alla fine dell'anno si arriva a oltre mille; i dipendenti salgono a una cinquantina per arrivare a un centinaio l'anno successivo. La richiesta del prodotto increment\u00f2 cos\u00ec tanto che la sola produzione artigianale non era pi\u00f9 possibile. Assieme alla moglie, Piera Cillario, Pietro fonda l'azienda \"Ferrero\". Per far fronte alla richiesta si dovette incrementare la produzione e assumere nuovi lavoranti. Sorge la prima fabbrica su un terreno acquistato qualche anno prima ad Alba, in via Vivaro (dove oggi sorge la Fondazione). Il 14 maggio 1946, con tanto di atto costitutivo alla Camera di Commercio, nasce ufficialmente l'industria Ferrero. Pietro coinvolge anche il fratello Giovanni a cui affida l'organizzazione della vendita e la creazione di una rete di distribuzione diretta tra fabbrica e acquirenti. \u00c8 in questo contesto che Michele ventenne, figlio di Pietro, comincia a collaborare con il padre.\nNel settembre 1948 un'alluvione del Tanaro allaga lo stabilimento di Alba, che rimane isolato. I dipendenti dell'azienda, anche per tutelare il proprio lavoro, si adoperano al ripristino della normalit\u00e0 e ripresa della produzione. Lavorano per quattro giorni ma ce la fanno e la fabbrica, alla fine del mese, torna attiva come prima.\nIl 2 marzo 1949 Pietro Ferrero muore, forse colpito da un infarto, stremato, si dice, dalla frenetica attivit\u00e0 di distribuzione che effettuava personalmente, guidando la sua Topolino per le strade del Piemonte. Alla conduzione dell'azienda subentrano la moglie e il fratello, successivamente Michele. \nLa conduzione dell'azienda rimane di tipo familiare e Giovanni Ferrero, il fratello minore di Pietro, espande la vendita e distribuzione dei propri prodotti, direttamente dalla fabbrica al dettagliante, con furgoncini specifici."}
{"id": "1053745", "revid": "767487", "url": "https://it.wikipedia.org/wiki?curid=1053745", "title": "V\u00edcemil", "text": "V\u00edcemil \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053748", "revid": "767487", "url": "https://it.wikipedia.org/wiki?curid=1053748", "title": "Vi\u0161\u0148ov\u00e1 (Boemia meridionale)", "text": "Vi\u0161\u0148ov\u00e1 \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053749", "revid": "785863", "url": "https://it.wikipedia.org/wiki?curid=1053749", "title": "Fenton Paperconchiglia", "text": ""}
{"id": "1053752", "revid": "767487", "url": "https://it.wikipedia.org/wiki?curid=1053752", "title": "Vl\u010det\u00ednec", "text": "Vl\u010det\u00ednec \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1053753", "revid": "123298238", "url": "https://it.wikipedia.org/wiki?curid=1053753", "title": "Football Club Viktoria Plze\u0148", "text": "Il Football Club Viktoria Plze\u0148, meglio noto come Viktoria Plze\u0148, \u00e8 una societ\u00e0 calcistica ceca con sede nella citt\u00e0 di Plze\u0148. Attualmente milita nella Gambrinus liga, la massima serie del campionato nazionale, e disputa le partite interne nello Stadio M\u011bsta Plzn\u011b di Plze\u0148 (11.700 posti). I suoi colori sono il blu e il rosso.\nConsiderata per molto tempo una squadra di secondo piano, dagli anni duemiladieci ha messo in bacheca una Coppa della Repubblica Ceca (2009-2010), cinque titoli nazionali (2010-2011, 2012-2013, 2014-2015, 2015-2016, 2017-2018) e due Supercoppe della Repubblica Ceca (2011, 2015). Ha esordito nella fase a gironi della UEFA Champions League nel 2011-2012. In Europa League ha raggiunto gli ottavi di finale nel 2017-2018.\nStoria.\n1911-1938: dalla fondazione all'Europa, e la retrocessione in seconda divisione.\nNel 1911 il club viene fondato con il nome \"SK Viktoria Plze\u0148\". Nel 1920 ha acquisito una propriet\u00e0 privata ed \u00e8 stato acquistato un campo di gioco presso la Kr\u00e1lovsk\u00e9m n\u00e1m\u011bst\u00ed. Nel 1922 il SK Viktoria Plze\u0148 vince il campionato regionale, che viene vinto per altre sei volte. Nel 1930 la squadra diviene societ\u00e0 professionista e si dirige verso la seconda divisione cecoslovacca del calcio professionistico. Nella seconda stagione il Viktoria Plze\u0148 conclude al secondo posto il campionato di seconda divisione e viene promosso nella massima serie cecoslovacca. Gioca il suo primo torneo di prima divisione nella stagione 1931-1932. La squadra riesce a concludere al quarto posto dietro Sparta, Slavia e Bohemians Praga. Nel campionato seguente il Viktoria Plze\u0148 ottiene il terzo posto a pochi punti da Sparta e Slavia Praga e davanti di un punto al Viktoria \u017di\u017ekov, altra squadra della capitale. Nel 1934 il Viktoria conclude il campionato al sesto posto. Nel 1935 la squadra di Plze\u0148 ottiene il quarto posto in campionato ad un solo punto dallo \u017didenice guadagnando l'accesso alla Coppa dell'Europa Centrale del 1935. Nella competizione la squadra cecoslovacca affronta la squadra italiana della Juventus che gi\u00e0 allora aveva sette campionati italiani nel palmar\u00e8s. Il Viktoria riesce a strappare un pareggio per 3-3 a Plze\u0148 ma nella partita di ritorno a Torino il Viktoria Plze\u0148 perde con un netto 5-1, venendo eliminato dalla competizione che verr\u00e0 vinta dai connazionali dello Sparta Praga. Nel torneo del '36 la squadra conclude all'ottavo posto mentre nel '37 rischia la retrocessione in seconda divisione salvandosi a 3 giornate dalla fine del torneo ai danni di \"SK Rusj U\u017ehorod\" e SK Moravsk\u00e1 Slavia Brno. Nel 1938 la squadra ripete le prestazioni dell'annata precedente collezionando 14 punti: in questa stagione non bastano, per\u00f2 ad evitare la retrocessione del Viktoria Plze\u0148 in seconda divisione.\n1938-1947: il periodo altalenante durante la guerra.\nNel 1939 il Viktoria Plze\u0148 gioca in seconda divisione ma ottiene immediatamente la promozione e il conseguente ritorno in prima divisione. Nel 1940 il Viktoria Plze\u0148 giunge all'ottavo posto in campionato rimanendo nella zona retrocessione: conclude il campionato a 18 punti assieme a Viktoria \u017di\u017ekov e Kladno ad un solo punto di vantaggio dall'SK N\u00e1chod che \u00e8 stato retrocesso. Nel 1941 il campionato viene concluso al nono posto, in piena zona retrocessione. Nel 1942 il Viktoria Plze\u0148 viene nuovamente retrocesso: il torneo viene concluso a 18 punti, ad un solo punto di distanza da SK Olomouc ASO, Kladno e \u017didenice e a due punti dallo Slavia Praga. Nel 1943 il Viktoria Plze\u0148 guadagna nuovamente la promozione in prima divisione. Nel campionato del '44 la squadra di Plze\u0148 gioca un campionato a buoni livelli, che li vede dietro solo alle impredibili Sparta e Slavia Praga e dietro al Bat'a Zl\u00edn. Dopo i raid aerei degli Stati Uniti sulla citt\u00e0 di Plze\u0148 nel mese di aprile e l'incendio nel mese di giugno lo stadio Viktorie v Lu\u010dn\u00ed ulici venne distrutto ma \u00e8 stato recuperato e funziona ancora. Il campionato '45 il campionato non \u00e8 giocato a causa dell'invasione dell'esercito sovietico. Il torneo iniziato in Slovacchia non \u00e8 stato continuato. Nel 1946 il Viktoria Plze\u0148 viene messo nel Gruppo B comprendente Slavia Praga, \u017didenice, Jednota Ko\u0161ice, Kladno, Viktoria \u017di\u017ekov, Sparta Pova\u017esk\u00e1 Bystrica, TSS Trnava, SK Prost\u011bjov e SK Pardubice. Il Viktoria, dopo 24 partita arriva al terzo posto dietro a Slavia Praga e \u017didenice. Nel torneo del '47 il Viktoria Plze\u0148 arriva al nono posto, salvandosi dalla retrocessione con largo anticipo: infatti l'SK Libe\u0148 e il Viktoria \u017di\u017ekov che hanno concluso il campionato con 6 e 12 sono retrocesse da diverse giornate.\n1948-1962: il lustro in prima divisione e la caduta.\nNella stagione 1947-1948 il Viktoria Plze\u0148 arriva all'ottavo posto raggiungendo la salvezza a poche giornate dalla fine del campionato. Nel 1949 il nome viene cambiato in \"Sokol \u0160koda Plze\u0148\". Il Sokol \u0160koda Plze\u0148 riesce a salvarsi chiudendo il campionato al decimo posto conquistando 24 punti in 26 incontri. Nel campionato del 1950 lo \u0160koda Plze\u0148 chiude ancora al decimo posto, salvandosi nuovamente. Questo campionato \u00e8 diverso dagli altri soprattutto perch\u00e9 \u00e8 il primo in cui la societ\u00e0 rossobl\u00f9 fa un derby cittadino: quello con il \u010cSD Plze\u0148, ultima in campionato e quindi retrocessa in seconda divisione. Nel 1951 lo \u0160koda Plze\u0148 migliora le precedenti prestazioni giungendo in sesta posizione assieme a OKD Ostrava e \u010cSSZ Pre\u0161ov. Nel 1952 la societ\u00e0 cambia nome in \"Sokol ZVIL Plze\u0148\". La squadra giunge nelle retrovie del torneo, ma riesce comunque a salvarsi. Dal 1952 in seguito ad una riorganizzazione della societ\u00e0, il Sokol ZVIL Plze\u0148 non partecipa ai successivi campionati. Nel 1953 la societ\u00e0 rossobl\u00f9 \u00e8 rinominata \"DSO Spartak LZ Plze\u0148\" e nel 1954 viene reintrodotta in un campionato regionale. Nel 1955 viene aperto un nuovo stadio nel parco \u0160truncov\u00fdch con una capacit\u00e0 di 25.000 spettatori, nel quale il Viktoria Plze\u0148 gioca ancora oggi, lo Stadion m\u011bsta Plzn\u011b. La squadra dopo otto lunghi anni passati nelle leghe inferiori del calcio cecoslovacco, nella stagione 1960-61 la squadra torna nella I. liga. Nella stagione 1961-1962 il DSO Spartak LZ Plze\u0148 viene rinominato in TJ Spartak LZ Plze\u0148 e conclude all'ottavo posto il torneo assieme a Tatran Pre\u0161ov e Kladno.\n1963-1979: le tre retrocessioni e la rinascita.\nNel 1963 lo \u0160koda Plze\u0148 retrocede in seconda divisione dopo aver giocato un campionato insufficiente, concluso con 19 punti davanti al solo Dynamo Praga. Lo \u0160koda tornera in I. liga, cinque anni dopo, nel '68: anche in questo campionato i rossobl\u00f9 retrocedono, dopo aver concluso il torneo in penultima posizione con 18 punti; davanti, anche in questo caso, ad una squadra di Praga, il Bohemians. La squadra di Plze\u0148 trascorre altri anni in seconda divisione, prima di tornare nel 1971. I rossobl\u00f9 accedono alla finale della Coppa di Cecoslovacchia persa nel doppio confronto contro lo Spartak Trnava. In questa stagione la squadra retrocede nuovamente: \u00e8 la seconda volta in tre anni che, sempre nella stagione in cui rientra in I. liga, la squadra retrocede nuovamente. Dopo aver giocato un'altra stagione in Druh\u00e1 Liga, lo \u0160koda torna in I. liga nel 1972-73. Nel torneo del 1973 lo \u0160koda riesce a superare di pochi punti Spartak Hradec Kr\u00e1lov\u00e9, T\u0159inec e Slavia Praga giungendo al tredicesimo posto. Nella stagione seguente la squadra di Plze\u0148 conclude la stagione al quattordicesimo posto, finendo il torneo al quattordicesimo posto con 28 punti davanti solamente a Lokomot\u00edva Ko\u0161ice e Tatran Pre\u0161ov.\n1980-1991: la ricaduta.\nNel 1980 lo \u0160koda Plze\u0148 retrocede nuovamente in seconda divisione: il torneo di 1. liga \u00e8 concluso all'ultimo posto con 19 punti. La squadra nei seguenti sei anni giocher\u00e0 in Druh\u00e1 Liga. Nella stagione 1985-1986 la squadra ottiene la promozione in 1. liga riuscendo a tornare nella massima divisione del calcio cecoslovacco. Il torneo 86-87 non \u00e8 per\u00f2 dei pi\u00f9 fortunati: la squadra conclude al penultimo posto con 23 punti e retrocede nuovamente. Lo \u0160koda riesce a ritornare due anni dopo in prima divisione, dopo aver ottenuto la promozione nella stagione 1987-88. Lo \u0160koda conclude il campionato con 23 punti e ancora al quindicesimo posto della classifica, il che vuol dire una nuova retrocessione. Questo \u00e8 l'ultimo campionato cecoslovacco che disputa.\n1992 - presente: Football Club Viktoria Plze\u0148.\nNel 1992 la squadra cambia denominazione e diviene \"Football Club Viktoria Plze\u0148\". Negli anni la squadra vive tornei sia ai vertici che nei piani bassi della classifica ma anche diverse retrocessioni, riuscendo a conquistare nel 1994 un quinto posto. Il risultato \u00e8 replicato solo nel 2010 quando la squadra di Plze\u0148 agguanta il quinto posto. La squadra in quell'anno vince la sua prima Poh\u00e1r \u010cMFS. Nel 2011 a 100 anni dalla fondazione della societ\u00e0, il Viktoria Plze\u0148 riesce a dominare il campionato dalle prime all'ultima giornata e a vincerlo ai danni dello Sparta Praga.\n1993-2005: tra prima e seconda divisione.\nCon la separazione della Cecoslovacchia in Repubblica Ceca e Repubblica Slovacca, vengono divisi anche i campionati: in Repubblica Ceca si tiene la denominazione 1. liga mentre in Slovacchia il campionato viene denominato Corgo\u0148 Liga. Per formare la nuova 1. liga vengono prese le dieci squadre ceche che formavano la 1. liga cecoslovacca e le prime sei squadre ceche nell'ultimo campionato di seconda divisione cecoslovacca. Il primo campionato di 1. liga \u00e8 cos\u00ec formato: Sparta Praga, Slavia Praga, Sigma Olomouc, Ban\u00edk Ostrava, Boby Brno, FC Hradec Kr\u00e1lov\u00e9, FC V\u00edtkovice, Dynamo \u010cesk\u00e9 Bud\u011bjovice, Dukla Praga, Bohemians Praga dalla prima divisione cecoslovacca e Union Cheb, Viktoria \u017di\u017ekov, Slovan Liberec, Petra Drnovice, Svit Zl\u00edn e Viktoria Plze\u0148. Nella 1. Liga 1993-1994 il Viktoria Plze\u0148 conclude al quinto posto finendo il campionato con la seconda miglior difesa del campionato alle spalle di quella dello Sparta Praga. Il Viktoria Plze\u0148 conclude i campionati del 1995, del 1996 e del 1997 a centro classifica. Nella prima edizione della Gambrinus Liga, nel 1998, la squadra rischia la retrocessione giungendo a soli due punti dal \u010cesk\u00e9 Bud\u011bjovice quindicesimo.\nDopo aver rischiato la retrocessione, nella stagione 1998-1999 la societ\u00e0 di Plze\u0148 retrocede in seconda divisione, concludendo il torneo solamente davanti al neopromosso Karvin\u00e1 e con gli stessi punti dell'Opava (giunto davanti al Viktoria Plze\u0148 e quindi salvandosi dalla retrocessione). Il Viktoria Plze\u0148 retrocede con il peggior attacco del campionato (26 reti siglate). Nella stagione seguente, trascorsa nella Druh\u00e1 Liga, i rosso-blu vengono nettamente staccati dall'FC Slov\u00e1ck\u00e1 Slavia Uhersk\u00e9 Hradi\u0161t\u011b, concludendo al secondo posto, con la miglior difesa e ottenendo la promozione. Il campionato 2000-2001 \u00e8 peggior di quello del 1999: il Viktoria finisce in ultima posizione con 21 punti, retrocedendo con diverse giornate d'anticipo e collezionando cinque record stagionali negativi. Ritornata in seconda divisione, la societ\u00e0 di Plze\u0148 domina il campionato e riesce a battere in volata l'Opava, vincendo la Druh\u00e1 Liga 2002-2003 con il miglior attacco e ottenendo la promozione in prima divisione. Il periodo negativo del Viktoria non si arresta: la stagione 2003-2004 viene conclusa con 19 punti in 30 partite, all'ultimo posto della graduatoria. \u00c8 la terza retrocessione consecutiva in tre tornei di prima divisione. Nel campionato 2004-2005 di seconda divisione il Ban\u00edk Most e l'FC Vyso\u010dina Jihlava superano i rossobl\u00f9 che vengono promossi nonostante il terzo posto a causa dei problemi finanziari del Drnovice (ottava in campionato) che non s'iscrive al successivo torneo di Gambrinus Liga.\n2006-oggi: la ripresa, il ritorno in Europa e la consacrazione in patria.\nDal 2004-2005 inizia la ripresa della societ\u00e0 boema, che nel biennio 2009-2011 conquister\u00e0 i primi successi nazionali.\nLa Gambrinus Liga 2005-2006 viene conclusa alla quattordicesima piazza nella graduatoria, a soli 2 punti dal debuttante , che retrocede. Il Viktoria Plze\u0148 termina nella parte medio-alta della classifica i campionati 2007, 2008 e 2009. La squadra, trainata dalle marcature di Marek Bako\u0161, raggiunge la quinta posizione nel 2009-2010, anche grazie ai 13 risultati utili consecutivi conseguiti dal 19 settembre 2009 al 6 marzo 2010. Nella coppa nazionale il Viktoria esclude Graffin Vla\u0161im, Dukla Praga, Kladno, P\u0159\u00edbram e Sigma Olomouc, arrivando a disputare la finale di Praga contro lo Jablonec: al Generali Arena il Viktoria Plze\u0148 si aggiudica per la prima volta la Coppa di Repubblica Ceca imponendosi per 2-1 grazie alle reti di Milan Petr\u017eela e di David Bystro\u0148.\nIn virt\u00f9 del successo in coppa, il Viktoria Plze\u0148 ottiene l'accesso all'UEFA Europa League 2010-2011. Dal 17 aprile 2010 (stagione 2009-2010) ail 17 ottobre 2010 (stagione 2010-2011) la societ\u00e0 rossobl\u00f9 totalizza 18 risultati utili consecutivi, senza mai perdere per 182 giorni. Nella stagione 2010-2011 il Viktoria Plze\u0148 domina il campionato ceco con 12 risultati utili consecutivi nelle prime 12 giornate, battendo in trasferta anche le due formazioni di Praga e surclassando l'\u00dast\u00ed nad Labem con il punteggio di 7-0. Alla tredicesima giornata la corsa si interrompe con la sconfitta per 4-3 contro il Mlad\u00e1 Boleslav. Seguono 15 risultati utili nelle rimanenti partite che, nonostante la grande rimonta dello Sparta Praga, laureano la squadra di Plze\u0148 campione di Repubblica Ceca 2010-2011. La societ\u00e0 rossobl\u00f9 si impone inoltre come miglior attacco grazie al trio offensivo Kol\u00e1\u0159-Rezek-Bako\u0161 (33 reti in 3 sulle 70 realizzate della squadra). In Coppa di Repubblica Ceca i giocatori del Viktoria sono fermati ai quarti dal Mlad\u00e1 Boleslav, futuri vincitori del torneo, mentre in Europa League i cechi vengono estromessi dai turchi del Be\u015fikta\u015f (1-1 a Plze\u0148 e 0-3 a Istanbul).\nNella stagione 2011-2012 la squadra ha accesso per la prima volta ai gironi di UEFA Champions League vincendo tutte le gare dei turni preliminari (contro Pyunik Yerevan, Rosenborg e Copenaghen). Affronta Milan, Barcellona e BATE Borisov nel proprio gruppo, in cui riesce a piazzarsi al terzo posto con cinque punti (frutto di una vittoria e due pareggi), retrocedendo cos\u00ec in Europa League. Qui \u00e8 eliminata dallo Schalke 04 dopo i tempi supplementari ai sedicesimi di finale. Il campionato si conclude, invece, con il terzo posto.\nLa stagione 2012-2013 \u00e8 ancora pi\u00f9 ricca di successi: il Viktoria vince nuovamente il campionato e si qualifica per i gironi di Europa League eliminando Met'alurgi, Ruch Chorz\u00f3w e Lokeren. Sorteggiato nel gruppo B con Atl\u00e9tico Madrid (detentore della coppa), Acad\u00e9mica e Hapoel Tel Aviv, riesce a superare la fase con 13 punti e il primo posto nel raggruppamento. Nei sedicesimi di finale estromette il Napoli con un 5-0 globale (3-0 al San Paolo e 2-0 in patria), per poi venire eliminato dal Fenerbah\u00e7e, perdendo per 1-0 in casa e pareggiando per 1-1 a Istanbul.\nA seguito della vittoria del campionato nazionale e delle vittorie ottenute ai preliminari, nel 2013-2014 il Viktoria si qualifica nuovamente, dopo due anni, per la fase a gironi della UEFA Champions League, in cui trova il (detentore del trofeo), il e il . Riesce ad arrivare terzo grazie alla vittoria in casa per 2-1 contro il CSKA Mosca e accede dunque ai sedicesimi di Europa League. La partita con il CSKA Mosca \u00e8 anche l'ultima dell'allenatore Pavel Vrba, che dal 1\u00ba gennaio 2014 subentra sulla panchina della . Il giovane tecnico Du\u0161an Uhrin prende il suo posto e in Europa League elimina lo \u0160achtar Doneck (1-1 in casa e 2-1 per i cechi in Ucraina). Cos\u00ec per due anni consecutivi il Viktoria raggiunge gli ottavi di Europa League, dove \u00e8, tuttavia, eliminato dal Lione (4-1 per i francesi allo Stade de Gerland e 2-1 per i cechi a Plze\u0148). Il campionato si conclude con il secondo posto dietro lo , che batte il Viktoria anche nella finale della coppa nazionale, ai tiri di rigore (1-1 dopo i tempi supplementari).\nNel 2014-2015 il cammino nelle coppe europee si interrompe prematuramente, con l'eliminazione al terzo turno preliminare di Europa League per mano dei rumeni del (1-1 a Ploie\u0219ti e 1-4 in Repubblica Ceca). L'eliminazione costa la panchina a Uhrin, esonerato e sostituito da Miroslav Koubek, che, malgrado la sconfitta all'esordio (1-0) sul campo dello , conduce i suoi alla vittoria del titolo ceco (il terzo in cinque anni), grazie anche ai gol del bosniaco Ajdin Mahmutovi\u0107, prelevato dal nel gennaio 2015. Il titolo \u00e8 dedicato al difensore Mari\u00e1n \u010ci\u0161ovsk\u00fd, costretto a saltare tutta la stagione perch\u00e9 affetto da sclerosi laterale amiotrofica.\nVinta la Supercoppa di Repubblica Ceca (2-1 contro lo ), il Viktoria pare iniziare bene il 2015-2016, ma \u00e8 eliminato dal nel terzo turno preliminare di UEFA Champions League (vittoria per 1-2 a Tel Aviv e sconfitta per 0-2 in casa). Dopo l'eliminazione ottiene solo cinque punti in quattro partite di campionato. Il brutto inizio di stagione porta all'esonero di Miroslav Koubek, sostituito gi\u00e0 il 16 agosto 2015 da Karel Krej\u010d\u00ed. Eliminato il (vittoria per 3-0 in casa e 2-0 in trasferta), la squadra accede alla fase a gironi di Europa League. Nella fase a gruppi conclude il girone piazzandosi dietro , e davanti alla , non qualificandosi dunque per i sedicesimi di finale. Dopo la sconfitta per 0-1 contro il Zbrojovka Brno inanella ben sedici vittorie di fila in campionato, battendo il record che nel 2009-2010 \u00e8 stato stabilito dallo . Il 30 aprile 2016, battendo per 2-0 il , il Viktoria si leaurea campione di Repubblica Ceca per la quarta volta in sei anni, riuscendo per la prima volta a vincere due titoli consecutivamente.\nL'annata seguente comincia sotto la guida del tecnico slovacco Roman Pivarn\u00edk, che rimane in carica per le 22 partite di campionato e per le partite giocate in ambito europeo. In Champions League il Viktoria elimina il al terzo turno, ma \u00e8 eliminato dal ai play-off. Retrocesso nella fase a gironi di Europa League, si piazza terzo in classifica dietro e e davanti all', non riuscendo a qualificarsi per la fase a eliminazione diretta. Nell'aprile 2017, dopo il 2-2 casalingo contro il che preclude al Viktoria la possibilit\u00e0 di salire in vetta alla classifica, Pivarn\u00edk \u00e8 esonerato, dopo aver perso punti per la terza volta nelle ultime sette partite. Gli subentrano il suo vice Zden\u011bk Be\u010dka in tandem con Pavel Horv\u00e1th. La stagione vede il Viktoria concludere il campionato al secondo posto, a due punti dalla vetta.\nPi\u00f9 fruttuosa \u00e8 la stagione 2017-2018, che si conclude con la vittoria del quinto titolo nazionale della storia del club. Alla fine saranno sette i punti di vantaggio del Viktoria capolista, guidato dal rientrante Pavel Vrba, sulla seconda classificata, e ben tredici le vittorie consecutive inanellate dal club di Plze\u0148. Sul fronte europeo la squadra \u00e8 autrice di buone prestazioni. Eliminata nel terzo turno preliminare di Champions League dalla Steaua Bucarest, la compagine ceca retrocede in Europa League, dove elimina i ciprioti dell' nel turno di play-off, accedendo cos\u00ec alla fase a gironi. Qui si piazza prima nel proprio raggruppamento, mettendosi dietro Steaua Bucarest, e . Ai sedicesimi di finale elimina il , per poi cadere con onore agli ottavi di finale contro lo (2-0 per i portoghesi a Lisbona, 2-1 dopo i tempi supplementari per i cechi in Repubblica Ceca).\nNel 2018-2019 la squadra torna dunque nella fase a gironi della rinnovata Champions League, dove trova , e . La formazione ceca conclude il raggruppamento al terzo posto con 7 punti, alla pari con i russi, accedendo all'Europa League per aver vinto lo scontro diretto con i moscoviti. Ai sedicesimi di Europa League \u00e8 eliminata dalla . In campionato chiude seconda, a quattro punti dalla vetta.\nOrganico.\nRosa 2021-2022.\n\"Aggioranata al 19 luglio 2021.\"\nStrutture.\nStadio.\nNel 1920 il SK Viktoria Plze\u0148 acquisisce un campo di gioco presso la Kr\u00e1lovsk\u00e9m n\u00e1m\u011bst\u00ed: \u00e8 questo il primo campo di gioco della societ\u00e0. Nel 1945, in piena seconda guerra mondiale a seguito dei bombardamenti aerei degli Stati Uniti sulla citt\u00e0 nel mese di aprile e anche grazie al successivo incendio nel mese di giugno lo stadio viene distrutto. In seguito \u00e8 stato recuperato e funziona ancora oggi. Nel 1955 viene inaugurato un nuovo impianto nel parco \u0160truncov\u00fdch, lo Stadion m\u011bsta Plzn\u011b che \u00e8 lo stadio dove gioca attualmente il Viktoria Plze\u0148. Questo impianto ha una capacit\u00e0 iniziale di 25.000 spettatori. Nella stagione 2002-2003 si \u00e8 svolto un ampio restauro dell'impianto, riducendo la capacit\u00e0 dello stadio a 7.136 posti.\nStatistiche e record.\nRecord.\nTra il 29 agosto 2009 e il 29 agosto 2011, ovvero per 730 giorni consecutivi, il Viktoria Plze\u0148 non ha mai perso in casa. Questo record \u00e8 stato infranto a causa della sconfitta subita contro lo Sparta Praga per 0-2 (doppietta di L\u00e9onard Kweuke).\nIl 10 dicembre 2013 i cechi eguagliano un record: sconfiggendo il CSKA Mosca per 2-1 nell'ultima partita valida per la Champions League, la societ\u00e0 di Plze\u0148 si qualifica in Europa League vantando in classifica 3 soli punti, chiudendo il torneo proprio davanti ai russi. Solo l'Atl\u00e9tico Madrid \u00e8 stato capace di fare altrettanto: durante la UEFA Champions League 2009-2010 gli spagnoli accedettero all'Europa League conquistando tre punti."}
{"id": "1053758", "revid": "599013", "url": "https://it.wikipedia.org/wiki?curid=1053758", "title": "St\u0159\u00ed\u017eovice", "text": "St\u0159\u00ed\u017eovice pu\u00f2 riferirsi a diversi toponimi della Repubblica Ceca:"}
{"id": "1053759", "revid": "287204", "url": "https://it.wikipedia.org/wiki?curid=1053759", "title": "Strizovice", "text": ""}
{"id": "1053761", "revid": "26891", "url": "https://it.wikipedia.org/wiki?curid=1053761", "title": "Dassault MD.550 Mirage", "text": ""}
{"id": "1053762", "revid": "599013", "url": "https://it.wikipedia.org/wiki?curid=1053762", "title": "Studen\u00e1", "text": "Studen\u00e1 pu\u00f2 riferirsi a diversi toponimi:"}
{"id": "1053763", "revid": "287204", "url": "https://it.wikipedia.org/wiki?curid=1053763", "title": "Studena", "text": ""}
{"id": "1053764", "revid": "10137", "url": "https://it.wikipedia.org/wiki?curid=1053764", "title": "Studen\u00e0", "text": ""}
{"id": "1053765", "revid": "400694", "url": "https://it.wikipedia.org/wiki?curid=1053765", "title": "Gym Class Heroes", "text": "I Gym Class Heroes sono un gruppo musicale statunitense formatosi a Geneva, New York, nel 1997.\nLa band si form\u00f2 quando Travie McCoy e Matt McGinley si conobbero. Il gruppo \u00e8 conosciuto per la loro hit \"Cupid's Chokehold\" pubblicata per la prima volta nell'album \"The Papercut Chronicles\" e poi ripresa anche nel successivo \"As cruel as school children\", premiato disco d'oro. Piuttosto che utilizzare gli strumenti convenzionali dell'hip hop, i Gym Class Heroes usano gli strumenti della musica \"live\", come artisti quali gli Stetsasonic, The Roots e i Crown City Rockers.\nL'odierna formazione del gruppo comprende il cantante Travie McCoy, il batterista Matt McGinley, il chitarrista Disashi Lumumba-Kasongo e il bassista Eric Roberts. Questi ultimi due hanno sostituito Milo Bonacci e Ryan Geise, i quali hanno amichevolmente lasciato la band tra il 2004 e il 2005.\nBiografia.\nLe origini.\nIl primo nucleo dei Gym Class Heroes si form\u00f2 nel 1997 quando Travis \"Schleprock\" McCoy e il batterista Matt McGinley divennero amici durante le lezioni di educazione fisica alla scuola superiore di Geneva e, dopo averli incontrati ad un festa liceale, unirono le forze con il chitarrista Milo Bonacci e il bassista Ryan Geise. Inizialmente i Gym Class Heroes suonarono alle feste di compleanno, nelle discoteche e in festival che in seguito, li condussero in pi\u00f9 grandi localit\u00e0 attraverso tutto il Nord-Est americano. Durante questo periodo pubblicarono molto del loro materiale musicale negli album bootlegs \"Hed Candy\" (1999) e \"Greasy Kid Stuff\" (2000).\nNel 2001 pubblicarono con un'etichetta indipendente l'album \"... For the Kids\", ottenendo un modesto successo. Nella primavera del 2002 il leader Travis McCoy vinse la \"Direct Effect MC Battle\" promossa da MTV e, come premio, apparve nel video \"Daddy Get That Cash\" di Styles P.\nDecaydance Records.\nDopo aver sentito la canzone \"Taxi Driver\", Patrick Stump dei Fall Out Boy si interess\u00f2 ai Gym Class Heroes e invit\u00f2 la band ad uno dei suoi show. Travis incontr\u00f2 Stump nel giugno del 2004 nella citt\u00e0 di Buffalo e intrapresero un rapporto d'amicizia. In seguito i Gym Class Heroes si unirono all'etichetta di Pete Wentz, la Decaydance Records e nel febbraio del 2005 pubblicarono l'album \"The Papercut Chronicles\", con il quale hanno riscosso un notevole successo nei circuiti dell'indie e nell'ambiente underground statunitense, evolvendo questo genere musicale. Successivamente a partecipazioni su numerosi network, la band \u00e8 diventata un'attrazione considerabile, e numerosi show l'hanno aiutata a fare una svolta. Frequenti apparizioni su WBER hanno aiutato i Gym Class Heroes ad ottenere un'ampia audience per il loro lavoro ed hanno permesso loro di emergere dalla scena newyorkese. L'attuale formazione dei Gym Class Heroes \u00e8 formata dal chitarrista Disashi Lumumba-Kasongo (che raggiunse il gruppo nel 2004) e dal bassista Eric Roberts (2005).\nIl successo.\nIl 25 luglio 2006 i Gym Class Heroes debuttarono in mainstream pubblicando l'album \"As Cruel as School Children\", per le etichette Decaydance Records e Fueled by Ramen. Il disco ottenne un buon successo, vendette circa 1 milione di copie in totale e fu premiato disco d'oro negli Stati Uniti. I primi singoli estratti furono \"The Queen and I\", \"New Friend Request\" e \"Cupid's Chokehold\". Quest'ultimo, riadattamento del brano \"Breakfast in America\" dei Supertramp, si rivel\u00f2 un successo clamoroso. In un continuo crescendo di vendite e ascolti il singolo si piazz\u00f2 ai primi posti delle classifiche di tutto il mondo, raggiungendo la quarta posizione della Billboard Hot 100. Il correlato video musicale venne trasmesso con frequenza su MTV.\nNel 2007 vennero estratti altri due singoli: \"Shoot Down the Stars\" e \"Clothes Off!!\". Degno di nota \u00e8 l'ultimo singolo che arriv\u00f2 alla quinta posizione della Official Singles Chart.\nIn seguito al successo ottenuto i Gym Class Heroes diedero inizio a una serie di show ed eventi musicali con altri artisti. Si esibirono durante il Warped Tour nell'estate del 2005 e nel 2006. Nel luglio dello stesso anno composero per una compilation dal titolo \"Punk Goes '90s\" una reinterpretazione di \"Under The Bridge\" dei Red Hot Chili Peppers. La band complet\u00f2 il suo tour con i The All-American Rejects il 29 novembre a Las Vegas. Sono stati l'attrazione principale del \"Daryl Hall For president Tour '07\" che si \u00e8 svolto nell'aprile del 2007 con molti show tutto-esaurito. Altre performance hanno incluso i RX Bandits, K-os e P.O.S. Durante il tour il gruppo organizz\u00f2 una gara per i fans, che consisteva nel creare lo stile della pagina di MySpace, il vincitore si aggiudic\u00f2 un Xbox 360.\nI Gym Class Heroes hanno inoltre aperto il \"Sweet Escape Tour\" di Gwen Stefani in Australia e Nuova Zelanda nell'agosto del 2007. Dopo aver concluso il Verizon Wireless Campus Tour con The Pack, la band ha partecipato al Young Wild Things Tour con i Fall Out Boy, i Plain White T's, e i Cute Is What We Aim For nel mese di ottobre 2007. Recentemente hanno instaurato un rapporto di collaborazione con la cantante rhythm and blues Kelly Rowland, con la quale hanno partecipato al singolo Daylight.\nIl 9 settembre 2008 \u00e8 uscito \"The Quilt\". Il disco debutt\u00f2 alla posizione numero 14 della classifica Billboard. L'album contiene una robusta pleteora di collaborazioni di artisti affermati nel mondo della musica, come Estelle e Busta Rhymes. I primi singoli: \"Peace Sign/Index Down\" e \"Cookie Jar\" sono gi\u00e0 stati pubblicati, e l'ultimo \u00e8 subito entrato nella classifica Billboard.\nStile e influenze.\nIl chitarrista Disashi Lumumba-Kasongo ascolta artisti quali Red Hot Chili Peppers e Green Day, ed \u00e8 un grandissimo fan di Jimi Hendrix. Il bassista Eric Roberts, ascolta musica reggae. I Gym Class Heroes sono influenzati da Prince, The Roots e Outkast e il loro stile musicale \u00e8 classificato come hip hop o alternative hip hop e presenta elementi di funk, alternative rock e soul. Si pu\u00f2 notare nella musica composta dai Gym Class Heroes un cambio di stile nell'album \"As Cruel as School Children\" in cui la band ha cercato delle sonorit\u00e0 pi\u00f9 vicine al soul e alla black music in generale, rispetto all'album di debutto \"... For the Kids\" che coincide con il cambio di chitarrista e bassista, \"The Papercut Chronicles\" presenta invece uno stile intermedio tra i due album.\nVideoclip.\nDa \"The Papercut Chronicles\"\nDa \"As Cruel as School Children\"\nDa \"The Quilt\"\nPremi e Nomination.\nMTV Video Music Awards\nMTV European Music Awards"}
{"id": "1053768", "revid": "339392", "url": "https://it.wikipedia.org/wiki?curid=1053768", "title": "Viktoria Plzen", "text": ""}
{"id": "1053769", "revid": "599013", "url": "https://it.wikipedia.org/wiki?curid=1053769", "title": "T\u0159eb\u011btice", "text": "T\u0159eb\u011btice pu\u00f2 riferirsi a diversi toponimi della Repubblica Ceca:"}
{"id": "1053770", "revid": "339392", "url": "https://it.wikipedia.org/wiki?curid=1053770", "title": "Robopap", "text": ""}
{"id": "1053771", "revid": "287204", "url": "https://it.wikipedia.org/wiki?curid=1053771", "title": "Trebetice", "text": ""}
{"id": "1053772", "revid": "1543377", "url": "https://it.wikipedia.org/wiki?curid=1053772", "title": "Contea di Dawson (Montana)", "text": "La contea di Dawson (in inglese Dawson County) \u00e8 una contea del Montana, negli Stati Uniti. Il suo capoluogo amministrativo \u00e8 Glendive.\nGeografia fisica.\nLa contea ha un'area di 6.172 km\u00b2 di cui lo 0,42% \u00e8 coperto d'acqua. Confina con le seguenti contee."}
{"id": "1053773", "revid": "599013", "url": "https://it.wikipedia.org/wiki?curid=1053773", "title": "\u00dajezdec", "text": "\u00dajezdec pu\u00f2 riferirsi a diversi toponimi della Repubblica Ceca:"}
{"id": "1053775", "revid": "287204", "url": "https://it.wikipedia.org/wiki?curid=1053775", "title": "Ujezdec", "text": ""}
{"id": "1053779", "revid": "599013", "url": "https://it.wikipedia.org/wiki?curid=1053779", "title": "Vi\u0161\u0148ov\u00e1", "text": "Visnova era il nome di un'azienda produttrice di macchine da cucire\nVi\u0161\u0148ov\u00e1 pu\u00f2 riferirsi a diversi toponimi della Repubblica Ceca:"}
{"id": "1053780", "revid": "287204", "url": "https://it.wikipedia.org/wiki?curid=1053780", "title": "Visnova", "text": ""}
{"id": "1053781", "revid": "392652", "url": "https://it.wikipedia.org/wiki?curid=1053781", "title": "Deus Irae", "text": "Deus Irae \u00e8 un romanzo di fantascienza scritto da Philip K. Dick in collaborazione con Roger Zelazny e pubblicato nel 1976. In origine era intitolato \"The Kneeling Legless Man\". Il titolo significa \"Dio dell'ira\" in latino. Si tratta di un gioco di parole sull'espressione \"dies irae\" (\"Il giorno dell'ira\", ovvero il giorno del giudizio).\nStoria editoriale.\nDick cominci\u00f2 a scrivere il libro intorno al 1965. Il primo collaboratore fu Ted White, che per\u00f2 perse subito entusiasmo per l'opera e sugger\u00ec, nel 1967, l'aiuto di Zelazny. La collaborazione, avvenuta principalmente tramite posta, dur\u00f2 dodici anni.\nTrama.\nDopo la terza guerra mondiale, una nuova e potente religione nasce dalle rovine di una Terra martoriata e avvelenata. Oltre alla comunit\u00e0 cristiana, ormai in minoranza, si sviluppa il culto dei \"Servi dell'Ira\" che hanno deificato Carlton Lufteufel, il Dio dell'Ira, l'uomo che diede il via all'attacco nucleare. I Servi dell'Ira ritengono che Dio non sia un'entit\u00e0 buona e misericordiosa che accoglie le anime dopo la morte materiale, ma, al contrario, credono che Dio sia un qualcosa di cattivo che trae godimento dalla tortura degli umani in vita. La morte \u00e8 quindi vista (al contrario della visione cristiana) come una liberazione da Dio e dalle sue torture. Il culto di un dio cattivo \u00e8 nato come giustificazione delle guerre (in particolare l'ultima) e della continua sofferenza umana. I Servi dell'Ira individuano Carlon Lufteufel, uno dei principali responsabili dell'ultima guerra, come l'incarnazione del \"Deus irae\".\nNella piccola comunit\u00e0 di Charlottesville, nell'Utah, Tibor McMasters, un \"Inc\" (incompleto) nato senza braccia e gambe, ha raggiunto una solida reputazione come pittore grazie a una serie di protesi artificiali. Quando la nuova Chiesa gli commissiona un grande affresco che ritragga le reali sembianze del \"Deus irae\", Tibor decide di partire alla sua ricerca e affrontare il suo personale \"Pelleg\" (pellegrinaggio). Con il suo carrettino trainato da una mucca attraversa territori abitati da mostri, mutanti e antiche macchine malfuzionanti alla ricerca di Carlton Lufteufel per fotografarlo e ritrarne il vero volto nel grande affresco. La Chiesa cattolica tuttavia vorrebbe che Tibor fallisse il progetto e perci\u00f2 Padre Jim Abernaty, il parroco di Charlottesville, convince il novizio Pete Sands a seguire Tibor allo scopo di sabotarne la missione. Durante il pellegrinaggio Tibor finir\u00e0 per uccidere Carleton Lufteufel senza averlo riconosciuto e fotografer\u00e0 invece un vecchio ubriacone spacciatogli da Pete come il vero Dio dell'Ira.\nBestiario.\nNe mondo del romanzo vive un ampio assortimento di animali mutanti, alcuni dei quali dotati di intelletto. La loro evoluzione \u00e8 stata accelerata dalle radiazioni conseguenti la guerra. Tra di essi vi sono le \"Blatte\", le \"Lucertole\" e i \"Corridori\"."}
{"id": "1053783", "revid": "10137", "url": "https://it.wikipedia.org/wiki?curid=1053783", "title": "Visnov\u00e0", "text": ""}
{"id": "1053789", "revid": "122946818", "url": "https://it.wikipedia.org/wiki?curid=1053789", "title": "Recupero dati", "text": "Il recupero dati (in inglese data recovery), in informatica, consiste nel recupero di dati da supporti di memoria quando risultano danneggiati, corrotti o irraggiungibili.\nCaratteristiche.\nNel campo delle indagini giudiziarie, il \"recovery\" consiste nel recupero di materiale precedentemente transitato e/o cancellato, su computer di persone sottoposte ad indagini.\nI supporti di memoria che possono essere sottoposti a recupero sono in pratica tutti i supporti di memorizzazione dei dati (memorie primarie e memorie di massa), e tra i pi\u00f9 comuni vi sono: dischi rigidi (detti anche \"hard disk\"), supporti removibili USB (chiave USB), schede di memoria, floppy, CD, DVD, nastri, supporti magneto-ottici.\nI danni dei supporti possono essere di tipo fisico, oppure di tipo logico (a livello software), e possono provocare improvvisi arresti o indisponibilit\u00e0 del sistema e/o dei dati.\nNota bene\nAlcune applicazioni o procedure o autori usano il termine \"recovery\" per intendere il ripristino del sistema e, invece, usano il termine \"restore\" il recupero delle informazioni (indipendentemente dal sistema).\nTipologie di danno oggetto di intervento.\nDanno logico.\nIn molti casi il danno che comporta la perdita di dati \u00e8 di tipo logico, cio\u00e8 \u00e8 legato al sistema logico di memorizzazione ovvero il file system (vedi chkdsk e fsck per il recupero), ad errori dell'operatore o altro e non comporta un difetto fisico del supporto. Esso continua a funzionare normalmente, pu\u00f2 essere riusato, ma i dati non sono pi\u00f9 raggiungibili.\nDiverse le cause, spesso legate al tipo di supporto. In quelli rimovibili tipicamente la perdita dei dati pu\u00f2 essere causata da estrazione o scollegamento del supporto prima che siano stati effettivamente scritti i dati. Ci\u00f2 \u00e8 particolarmente frequente nei dispositivi digitali connessi tramite USB. In questi casi i dati non sono recuperabili in quanto non sono mai pervenuti nel supporto. Stesso dicasi per masterizzazioni di CD o DVD interrotte.\n\u00c8 invece possibile il recupero di dati in caso di cancellazione per errore. In questo caso \u00e8 fondamentale agire correttamente e rapidamente, poich\u00e9 il sistema operativo riusa molto velocemente gli spazi resi di nuovo disponibili. Anche in caso di malfunzionamenti del sistema operativo il recupero risulta probabile. \nModificare il supporto, installare software di recupero nel disco in cui i dati sono persi \u00e8 un'operazione sconsigliata per l'alto rischio di sovrascrivere le locazioni di memoria contenenti i dati persi. Le operazioni di recupero vanno svolte da personale addestrato a farlo o da ditte specializzate. \u00c8 possibile utilizzare software specifici di recupero dati, purch\u00e9 si seguano attentamente le istruzioni e le avvertenze sopra citate.\nDanno fisico.\nIn caso di danno fisico \u00e8 raro invece che un intervento software sia risolutivo. Il danno fisico di solito si manifesta con blocchi della lettura, impossibilit\u00e0 completa di accesso al supporto, rumori anomali, bruciatura di componenti. Usualmente, gli interventi volti al recupero non sono alla portata dell'utente comune. Il recupero \u00e8 possibile in ditte specializzate dotate di attrezzature specifiche e laboratori dotati di ambienti protetti (camera bianca).\nOperazioni sui supporti.\nA seconda del tipo di supporto la casistica e quindi il tipo di intervento differisce. Vanno almeno distinti i seguenti casi e problematiche:\nSupporti a memorizzazione digitale.\nQuesti supporti hanno la loro principale caratteristica nell'assenza di parti in movimento. I dati vengono registrati in memorie digitali non volatili (flash memory). Sono quindi diffusi problemi nell'elettronica di memorizzazione o di controllo. In questi casi se il chip di memoria \u00e8 ancora integro i dati possono essere estratti da esso e ricostruiti tramite specifici algoritmi software.\nSupporti a memorizzazione ottica.\nQuesti supporti vengono letti da un raggio laser che percepisce il dato [binario] (1/0) a seconda della riflessione o non riflessione del raggio in modo inverso al loro processo di scrittura. Ne consegue che la pulizia del dispositivo di lettura e del supporto stesso \u00e8 fondamentale. La rottura completa del supporto comporta molto spesso l'impossibilit\u00e0 di recupero, per difficolt\u00e0 di allineamento delle tracce dati. Rotture parziali possono invece consentire il recupero. Graffi profondi possono essere eliminati tramite lucidatura meccanica, ma dipende dallo strato di materiale plastico presente sul fondo del disco, pi\u00f9 alto nei dischi originali, meno nei masterizzati.\nSupporti magnetici.\nQuesti dispositivi memorizzano i dati su un substrato magnetico, in movimento rotatorio o lineare. Ne consegue che \u00e8 importante preservare i supporti da campi magnetici e mantenere la pulizia dei supporti e dei lettori. Ci\u00f2 \u00e8 particolarmente vero nei floppy, ZIP, DAT e cassette in genere. In questi supporti il supporto magnetico non \u00e8 in un contenitore sigillato e a lungo andare particelle di polvere possono penetrare alterando e degradando le caratteristiche magnetiche. Questi supporti sono anche molto sensibili alle condizioni di conservazione, ed alte temperature, esposizione diretta alla luce solare, campi magnetici (schermi video, telefonini e simili) possono modificare il supporto ed impedire la corretta lettura dei dati. In questi casi, oltre alla pulizia del supporto e del lettore, l'utente comune pu\u00f2 fare poco altro.\nDisco rigido.\nDiscorso a parte meritano i dischi rigidi (detti anche \"hard disk\"); questi memorizzano i dati su uno o pi\u00f9 piatti magnetici racchiusi in un contenitore metallico in cui l'aria presente viene altamente filtrata. I dati vengono letti e scritti sui piatti in rotazione da testine magnetiche che operano sulle due facce dei piatti, volando a pochi nanometri dalla superficie. Il tutto \u00e8 comandato da un'elettronica di controllo. Va da s\u00e9 che un disco rigido rappresenta il supporto pi\u00f9 complesso, ed anche quello con pi\u00f9 grande capacit\u00e0 di memorizzazione, giunta a 6 TB per supporto.\nIl danno fisico e conseguente perdita di dati pu\u00f2 manifestarsi a carico dei suoi vari componenti e quindi:\nPer effettuare il recupero dati \u00e8 necessario rimettere il disco rigido in condizione di funzionare anche momentaneamente. Ci\u00f2 pu\u00f2 essere ottenuto mediante la riparazione o sostituzione di alcuni componenti (elettronica, motore, testine), la riprogrammazione e correzione del firmware disco che \u201caccoppia\u201d card elettronica al disco. L'apertura del contenitore dei piatti deve essere effettuata in ambiente controllato (camera bianca) per impedire che particelle di polvere o altri contaminanti danneggino la superficie magnetica. La manipolazione dei piatti deve inoltre impedire che l'orientamento angolare tra piatti e motore e tra i piatti stessi vari anche di pochi micron, pena la perdita definitiva dei dati, che vengono memorizzati sequenzialmente sui vari piatti.\nNe consegue che il recupero dei dati pu\u00f2 essere effettuato solo da personale competente o ditte specializzate che posseggano un'adeguata attrezzatura elettronica, strumenti meccanici di alta precisione, hardware e software dedicato per la riprogrammazione del firmware ed il pilotaggio dei dischi in \u201cfactory mode\u201d, un ambiente che permetta la lavorazione all'interno dei dischi senza contaminazione di agenti esterni.\nProgrammi utilizzabili.\nAlcuni programmi per effettuare il recupero di file sono Recuva, EaseUS Data Recovery Wizard e Undelete360, in ambito freeware ed open source c'\u00e8 invece TestDisk."}
{"id": "1053791", "revid": "1272592", "url": "https://it.wikipedia.org/wiki?curid=1053791", "title": "Eilistraee", "text": ""}
{"id": "1053792", "revid": "1915706", "url": "https://it.wikipedia.org/wiki?curid=1053792", "title": "Acido maleico", "text": "L'acido maleico (o acido cis-butendioico) \u00e8 un acido bicarbossilico. A temperatura ambiente si presenta come una fine polvere cristallina bianca, dal vago odore acidulo.\nHa una pKa di prima ionizzazione che si aggira sull'1,9 quindi \u00e8 molto acido; mentre una pKa di seconda ionizzazione (pKa') che vale circa 6.\nIl suo corrispondente isomero \"trans\" \u00e8 l'acido fumarico.\nVisto che \u00e8 presente un doppio legame carbonio-carbonio la rotazione e quindi il passaggio dall'acido maleico all'acido fumarico sono impossibili senza l'utilizzo di un certo quantitativo di energia, dato dall'idrolisi dell'ATP.\nLa loro diversa struttura influenza profondamente le propriet\u00e0 chimiche dei due acidi: l'acido maleico \u00e8 tossico per il nostro organismo, mentre quello fumarico \u00e8 un importantissimo intermedio di molte reazioni biochimiche.\nL'acido maleico riesce a rilasciare pi\u00f9 facilmente un protone per la presenza del gruppo carbossilico in \"cis\" che rende possibile una delocalizzazione per risonanza della carica negativa dell'anione su quattro differenti atomi di ossigeno, e non solo due, come nell'acido fumarico.\nEssendo gi\u00e0 carico negativamente, per repulsione elettrostatica l'acido maleico subisce pi\u00f9 difficilmente la seconda dissociazione, mentre la lontananza dei due gruppi carbossilici nell'acido fumarico riduce le interazioni intramolecolari rendendo pi\u00f9 facile il distacco del secondo ione idrogeno.\nIn sintesi l'acido maleico \u00e8 pi\u00f9 acido del fumarico nella prima dissociazione, meno nella seconda.\nI derivati dell'acido maleico sono noti come maleati (da non confondersi con i \"malati\" che derivano dall'acido malico).\nViene ottenuto industrialmente dall'idrolisi dell'anidride maleica, a sua volta ottenuta per ossidazione del n-butano o del benzene (quest'ultimo \u00e8 un processo un po' obsoleto)."}
{"id": "1053793", "revid": "140509", "url": "https://it.wikipedia.org/wiki?curid=1053793", "title": "In a Glass House", "text": "In a Glass House \u00e8 il quinto album del gruppo britannico di rock progressivo Gentle Giant, pubblicato nel 1973.\nDescrizione.\n\u00c8 il primo disco registrato dopo l'abbandono del pi\u00f9 anziano dei fratelli Shulman, Philip. La nuova formazione a cinque elementi rimarr\u00e0 invariata fino allo scioglimento del gruppo nel 1980.\nTracce.\nTesti e musiche di Kerry Minnear, Derek Shulman e Ray Shulman."}
{"id": "1053797", "revid": "729019", "url": "https://it.wikipedia.org/wiki?curid=1053797", "title": "Udienza di convalida dell'arresto o del fermo", "text": "L'udienza di convalida dell'arresto o del fermo, nell'ordinamento giuridico italiano, \u00e8 disciplinata dall'art. 391 del codice di procedura penale ed \u00e8 necessaria per rendere stabili, al ricorrere dei presupposti previsti dalla legge, gli effetti dell'arresto in flagranza di reato o del fermo di indiziato di delitto, quali misure precautelari disposte dalla polizia giudiziaria e dal pubblico ministero.\nPresupposti.\nL'udienza deve essere fissata dal giudice per le indagini preliminari al pi\u00f9 presto e comunque non oltre le 48 ore dalla richiesta di convalida da parte del pubblico ministero dandone avviso a questi e all'avvocato difensore, nonch\u00e9 all'arrestato o fermato gi\u00e0 liberato a norma dell'art. 121 comma 1 disp. att. al codice di procedura penale.\nSvolgimento dell'udienza.\nL'udienza si svolge in camera di consiglio con la partecipazione necessaria del difensore dell'arrestato o fermato. Se lo stesso non \u00e8 stato reperito il giudice ne nominer\u00e0 uno di ufficio.\nIl pubblico ministero, se comparso, indica i motivi dell'arresto o del fermo e formula le richieste in ordine alla libert\u00e0 personale. Il giudice, per consentire l'esercizio del diritto di difesa, interroga l'arrestato o fermato e sente in ogni caso il suo difensore.\nIl giudice decide sulla richiesta di convalida adottando il relativo provvedimento se l'arresto o il fermo risulta legittimo e la polizia giudiziaria e il pubblico ministero hanno osservato i termini previsti dagli artt. 386 comma 3\u00b0 e 390 comma 1\u00b0. Il giudice deve disporre anche in ordine alla libert\u00e0 personale dell'arrestato o fermato.\nSe ricorrono le condizioni di applicabilit\u00e0 e taluna delle esigenze cautelari, il giudice dispone l'applicazione di una misura coercitiva. Quando non applica la misura, il giudice dispone con ordinanza l'immediata liberazione dell'arrestato o fermato.\nDecadenza.\nL'arresto o il fermo cessa di avere efficacia se l'ordinanza di convalida non \u00e8 pronunciata o depositata nelle 48 ore successive al momento in cui l'arrestato o fermato \u00e8 stato posto a disposizione del giudice..\nL'inefficacia comporta l'indifferibile ed immediata scarcerazione ovvero cessazione della misura di privazione della libert\u00e0 personale.\nPi\u00f9 in generale, la Costituzione dispone che:\nRicorso.\nL'ordinanza che decide sulla convalida \u00e8 suscettibile di ricorso per cassazione dall'arrestato o fermato o dal suo difensore se dispone la convalida, dal pubblico ministero se la nega."}
{"id": "1053801", "revid": "74801", "url": "https://it.wikipedia.org/wiki?curid=1053801", "title": "Walt Bellamy", "text": "Carriera.\nOlimpiadi.\nBellamy nelle Olimpiadi estive di Roma 1960, fu il centro titolare e vinse la medaglia d'oro. Dieci di quei giocatori diventarono giocatori professionisti nella NBA, compresi Jerry West, Oscar Robertson e Jerry Lucas.\nNBA.\nBellamy gioc\u00f2 14 stagioni nella NBA, a partire dal 1962, quando fu la prima scelta all'NBA Draft. L'anno dopo ricevette il NBA Rookie of the Year Award, dopo aver fatto una delle migliori prestazioni da rookie (dopo Wilt Chamberlain e Oscar Robertson) con ben 31,6 punti per partita di media. Tale score segn\u00f2 il secondo record di punti a partita per un rookie dopo quelli di Wilt Chamberlain che erano ben 37,6. I 19 rimbalzi a partita, inoltre, sono la terza miglior prestazione per un rookie sempre dopo Wilt Chamberlain e Bill Russell. Fu primo anche nella classifica di percentuale al tiro nel suo primo anno, e mise a segno 23 punti e 17 rimbalzi nella NBA All Star Game.\nDurante la stagione 1968-69 mise a segno il record, ancora imbattuto, di presenza in una stagione: 88.\nBellamy fin\u00ec la sua carriera con un totale di punti e rimbalzi."}
{"id": "1053803", "revid": "1452073", "url": "https://it.wikipedia.org/wiki?curid=1053803", "title": "Vhaeraun", "text": "Nell'ambientazione \"Forgotten Realms\" del gioco di ruolo \"Dungeons &amp; Dragons\", Vhaeraun \u00e8 uno degli dei del pantheon drow. \u00c8 conosciuto anche come Il Signore Mascherato e Il Dio Mascherato della Notte.\nDio degli assassini, dei ladri e delle ombre danzanti, aspira a portare i drow in superficie per conquistarla. \nIl suo simbolo \u00e8 formato da due lenti di vetro nero che formano una maschera. \n\u00c8 figlio di Lolth e di Corellon Larethian, ed \u00e8 fratello di Eilistraee."}
{"id": "1053804", "revid": "229617", "url": "https://it.wikipedia.org/wiki?curid=1053804", "title": "Et\u00e0 dell'incastellamento", "text": ""}
{"id": "1053808", "revid": "22475", "url": "https://it.wikipedia.org/wiki?curid=1053808", "title": "Plesiosaurus dolichodeirus", "text": "Il plesiosauro (gen. Plesiosaurus) \u00e8 il pi\u00f9 noto rappresentante di quel gruppo di rettili marini noti come plesiosauri. I suoi resti fossili si rinvengono in strati del Giurassico inferiore (circa 190 - 180 milioni di anni fa) principalmente in Inghilterra e in Germania.\nIl rettile marino pi\u00f9 famoso.\nQuesto animale era lungo in media dai 3 ai 5 metri, ed \u00e8 molto ben conosciuto grazie a vari scheletri completi emersi dalle rocce giurassiche del giacimento di Lyme Regis in Inghilterra. Le sue caratteristiche includono una piccola testa, un collo lungo e sottile, un corpo largo e piatto, una coda corta e soprattutto quattro zampe trasformate in pinne allungate. Il suo nome \u00e8 stato utilizzato anche per il grande gruppo di rettili chiamati plesiosauri, di cui \u00e8 un primitivo rappresentante abbastanza tipico.\nLa scoperta.\nIl plesiosauro (dal greco \"plesios\" = vicino a, e \"sauros\" = lucertola) fu uno dei primi \"rettili antidiluviani\" ad essere scoperti nelle rocce inglesi, all'inizio del XIX secolo. La sua scoperta da parte di Mary Anning dest\u00f2 scalpore nell'Inghilterra vittoriana. Il suo nome (\"vicino alla lucertola\") sta ad indicare che questo animale era pi\u00f9 simile ai rettili odierni di quanto non lo fosse \"Ichthyosaurus\" (\"lucertola pesce\"), scoperto negli stessi giacimenti pochi anni prima. Allo scienziato che lo descrisse scientificamente, William Conybeare, \u00e8 stata attribuita la seguente frase che ritrae il plesiosauro: \"Un serpente passato attraverso il corpo di una tartaruga\".\nDescrizione.\nIl muso del plesiosauro \u00e8 corto, ma la bocca era in grado di aprirsi moltissimo, e le mascelle erano dotate di denti conici posti in cavit\u00e0, in un modo molto simile a quello dell'odierno gaviale (\"Gavialis gangeticus\"). Il collo \u00e8 lungo e sottile, ma sembra essere stato piuttosto rigido, poich\u00e9 le vertebre sono quasi piatte alle estremit\u00e0: ci\u00f2 indicherebbe che il plesiosauro non poteva tenere il collo in una posizione \"da cigno\", come ritratto in molte vecchie illustrazioni. Le altre vertebre sono costruite in maniera simile e unite fermamente, e non vi era l'osso sacro. Le costole, a met\u00e0 del tronco, costituiscono una struttura robusta unita insieme. La coda \u00e8 corta e diritta, particolarmente affusolata. I cinti pettorale e pelvico che sostengono i quattro arti sono eccezionalmente sviluppati; in particolare, l'arco pettorale assomiglia notevolmente a quello delle tartarughe. Le zampe sono vere e proprie natatoie allungate, ciascuna dotata di cinque dita ma con moltissime falangi addizionali. Alcune tracce di pelle rivelano che il plesiosauro non era dotato di squame, ma presentava una superficie liscia.\nSpecie.\nUn tempo, il genere \"Plesiosaurus\" era utilizzato come \"cestino dei rifiuti\" per descrivere qualunque plesiosauro mesozoico dall'aspetto vagamente simile. Pi\u00f9 recentemente, una riclassificazione dei rettili saurotterigi ha portato alla revisione del genere, e molte specie precedentemente classificate come \"Plesiosaurus\" sono state \"dirottate\" verso altri generi e addirittura altre famiglie. Solo due specie sono riconosciute tuttora. \n\"Plesiosaurus dolichodeirus\" \u00e8 la specie tipo, conosciuta dal Giurassico inferiore di Lyme Regis (Sinemuriano). Era lunga circa tre metri, ma altri plesiosauri dallo stesso giacimento sembrerebbero aver raggiunto i cinque o sei metri di lunghezza.\n\"Plesiosaurus guilelmiimperatoris\" \u00e8 conosciuto per uno scheletro quasi completo, di grandi dimensioni, dal Giurassico inferiore di W\u00fcrttemberg, in Germania. Sembra che nel fossile sia conservata l'impronta di una pinna romboidale in piano verticale; se cos\u00ec fosse, molti plesiosauri potrebbero aver avuto questa struttura. Questa specie \u00e8 stata recentemente ridescritta in un genere a parte, \"Seeleyosaurus\".\nStile di vita.\nIl plesiosauro era un animale esclusivamente marino, che si nutriva probabilmente di belemniti e pesci, o di altre prede simili. Si spostava grazie alle \"pagaie\" dal momento che la coda era troppo corta per poter assolvere a questa funzione. Il plesiosauro, in sostanza, doveva essere uno dei pi\u00f9 pericolosi predatori del suo tempo, anche se non era certo il pi\u00f9 grande. Altri plesiosauri e alcuni primitivi pliosauri lo superavano in dimensioni; alcuni grandi squali, inoltre, potevano predarlo.\nCultura di massa.\nRicostruzioni di plesiosauri sono presenti nel Parco della Preistoria di Rivolta d'Adda."}
{"id": "1053813", "revid": "400694", "url": "https://it.wikipedia.org/wiki?curid=1053813", "title": "Ipertensione", "text": ""}
{"id": "1053816", "revid": "88740", "url": "https://it.wikipedia.org/wiki?curid=1053816", "title": "La Quinta Estaci\u00f3n", "text": "La Quinta Estaci\u00f3n \u00e8 un gruppo pop rock spagnolo: i due componenti (fino al primo album erano in 6) sono tutti di Madrid.\nBiografia.\nLa Quinta Estaci\u00f3n pubblicano il loro primo album nel 2001 dal titolo \"Primera toma\" seguito da un grande successo sia in Messico, sia negli Stati Uniti che nei paesi americani grazie anche al telefilm \"Clase 106\" che ha come colonna sonora il loro primo singolo, \"Donde iran\". Seguono i singoli \"Perdicion\" e \"No quiero perderte\" che confermano il successo del gruppo in Messico. Nel 2004 esce l'album \"Flores de alquiler\" che vende circa 500\u00a0000 copie tra Messico e Stati Uniti, oltre ad essere disco d'oro in Spagna.\nNel 2005 La Quinta Estaci\u00f3n pubblicano \"Acustico\" che vende 250\u00a0000 copie oltre una nomination ai Grammy Latino. Nel 2006 esce l'ultimo lavoro \"El mundo se equivoca\", anticipato dal singolo \"Tu peor error\", che ha gi\u00e0 venduto 100\u00a0000 copie in Messico e 40\u00a0000 in Spagna. Il secondo singolo estratto da \"El mundo se equivoca\" \u00e8 \"Me muero\" che \u00e8 rimasto per ben 11 settimane consecutive al primo posto nella classifica dei singoli pi\u00f9 venduti in Messico e ai primissimi posti in tutti i paesi latino-americani.\nDopo sette anni con il gruppo, il chitarrista Pablo Dominguez, decide di dedicarsi alla carriera solista e la lascia la band. Nonostante l'abbandono i restanti due membri lavorano ad un nuovo album in studio, in uscita nel marzo 2009, con il nome di \"Sin frenos\": l'album \u00e8 anticipato dal singolo \"Que te quer\u00eda\", pubblicato il 5 gennaio 2009.\nPremi e nomination.\nMTV Video Music Awards-Latinoamerica\nGrammy Latini 2006\nOye! Awards"}
{"id": "1053820", "revid": "363629", "url": "https://it.wikipedia.org/wiki?curid=1053820", "title": "Insufficienza cardiaca", "text": "L'insufficienza cardiaca (IC) o scompenso cardiaco \u00e8 una sindrome clinica complessa definita come l'incapacit\u00e0 del cuore di fornire il sangue in quantit\u00e0 adeguata rispetto all'effettiva richiesta dell'organismo o la capacit\u00e0 di soddisfare tale richiesta solamente a pressioni di riempimento ventricolari superiori alla norma.\nPertanto con \"scompenso cardiaco\" si intende un complesso quadro fisio-patologico, conseguente a condizione di insufficienza cardiaca, nel quale coesistono aspetti strettamente attinenti ai meccanismi di danno e rimodellamento cardiaco, ma anche aspetti emodinamici periferici e meccanismi neuro-ormonali.\nSecondo le statistiche, con l'invecchiamento della popolazione e l'incremento del numero di pazienti sopravvissuti a un infarto del miocardio, l'incidenza dell'insufficienza cardiaca continua a crescere.\nCaratteristiche generali.\nSe ci riferiamo all'emodinamica, l'IC \u00e8 caratterizzata dalla ridotta contrattilit\u00e0 del miocardio misurata come frazione di eiezione (FE): tale parametro universalmente usato pu\u00f2 in realt\u00e0 risultare non molto specifico nell'individuare la causa della disfunzione cardiaca.\nTale condizione pu\u00f2 essere provocata da problemi sia organici sia funzionali. Tra le cause pi\u00f9 comuni si trovano l'infarto del miocardio, l'ischemia miocardica, l'ipertensione, le valvulopatie, le cardiomiopatie, le malattie metaboliche, le malattie autoimmuni e le malattie causa di distrofia muscolare. L'IC \u00e8 la complicanza pi\u00f9 importante di ogni cardiopatia.\nEpidemiologia.\nNegli Stati Uniti d'America \u00e8 stato stimato che nel 2006 vi siano stati pi\u00f9 di 600.000 nuovi casi.\nIn Italia circa il 5% della popolazione generale (3.000.000 di individui) \u00e8 affetto da IC conclamata o asintomatica.\nL'et\u00e0 costituisce una condizione di rischio molto importante, l'incidenza rimane bassa nelle persone tra i 40 e i 50 anni, mentre sale fino al 10% nei soggetti con et\u00e0 superiore a 75 anni.\nL'incidenza di questa patologia \u00e8 in netto aumento a causa dell'aumentata sopravvivenza in seguito a infarto miocardico acuto e soprattutto della maggiore speranza di vita con allungamento della vita media. L'invecchiamento (con conseguente degenerazione degli organi) fa s\u00ec che l'efficienza cardiaca diminuisca amplificando l'effetto di eventuali patologie. L'IC veniva coinvolta nelle cause del decesso \"per cause naturali\" ovverosia la morte per invecchiamento senza sintomi apparenti: in effetti quando la contrattilit\u00e0 cardiaca si riduce progressivamente, quale ne sia la causa, l'effetto finale \u00e8 un'ipo-perfusione degli organi vitali e in particolare del cervello, dei reni e del fegato con il progressivo deterioramento funzionale degli stessi sino, in taluni casi, al coma irreversibile per insufficienza renale acuta e insufficienza epatica.\nEziologia.\nIl processo eziopatologico dell'insufficienza cardiaca \u00e8 stato molto studiato e oggi siamo in grado di stabilire le cause specifiche. Spesso alla base vi \u00e8 una moltitudine di insulti che il miocardio subisce, dall'ipertensione arteriosa alle coronaropatie.\nIn seguito a ci\u00f2 il cuore deve modificare la sua attivit\u00e0 e questo comporta una modifica dei volumi e degli spessori del ventricolo sinistro.\nLe cause possono suddividersi in:\nScompenso cardiaco cronico.\nLa differenza fra popolazioni ed et\u00e0 degli individui osservati pu\u00f2 rendere difficile standardizzare le varie cause della patologia. Gli studi del \"National Health and Nutrition Examination Survey\", che nel corso degli anni ha seguito migliaia di persone in USA riportando i seguenti dati, permettono di inquadrare meglio la popolazione a rischio:\nRelativamente all'Italia vi \u00e8 un registro, che ha valutato l'incidenza dei fattori di rischio sopra riportati, nella popolazione.\nLe percentuali variano e sono stati valutati diversi parametri, infatti la cardiopatia ischemica incide per il 40%, la cardiomiopatia dilatativa per il 32%, le valvulopatie per il 12%, l'ipertensione arteriosa per l'11% e altro per il restante 5%. \u00c8 chiaro che sotto la voce \"cardiomiopatia dilatativa\" vengono inclusi diversi fattori eziologici (diabete, obesit\u00e0, fumo, cardiomiopatie ereditarie, ...).\nSotto la voce \"altro\" si nascondono le cause pi\u00f9 rare e meno rappresentate di insufficienza cardiaca: \nScompenso cardiaco acuto.\nI pazienti affetti da scompenso cardiaco cronico possono andare incontro a fasi di instabilizzazione della malattia in seguito a diversi fattori precipitanti:\nPatogenesi.\nL'insufficienza cardiaca \u00e8 una sindrome clinica che si manifesta con una disfunzione della contrattilit\u00e0 cardiaca (\"disfunzione sistolica\") e del rilasciamento cardiaco (\"disfunzione diastolica\"). La successiva e progressiva attivazione del sistema neuro-endocrino comparteciperanno e precipiteranno l'insufficienza e la congestione dell'apparato circolatorio: potremmo dire che i meccanismi di compenso finalizzati al mantenimento di una adeguata pressione di perfusione tissutale e a riequilibrare l'apporto ematico ai diversi organi e apparati, possono divenire causa di ulteriore scompenso\nLa disfunzione sistolica.\nL'IC sistolica \u00e8 caratterizzata dalla ridotta performance del ventricolo sinistro, facilmente identificabile con un parametro ecocardiografico universalmente adottato quale la frazione di eiezione (FE), che per\u00f2 pu\u00f2 variare notevolmente con le diverse metodiche di imaging biomedico. La forza di contrazione del cuore \u00e8 direttamente proporzionale alle condizioni del miocita, la cellula di cui \u00e8 composto il muscolo cardiaco: qualsiasi insulto colpisca i miociti si riflette sulla compliance del ventricolo sinistro e quindi sulla forza di contrazione (la FE \u00e8 in genere inferiore al 45%).\nL'ipertrofia ventricolare \u00e8 uno dei meccanismi di adattamento del cuore sottoposto a un aumento dello stress che persiste per lunghi periodi di tempo; tale tentativo di correzione pu\u00f2 essere un fattore implicato nella progressione dello scompenso. Non \u00e8 certo il meccanismo che porta all'ipertrofia miocardica, certo \u00e8 che un aumento della tensione parietale sistolica in associazione a un aumento del postcarico provocherebbe un'ipertrofia concentrica; al contrario un incremento della tensione parietale diastolica in associazione a un aumento del precarico porterebbe a un'ipertrofia eccentrica. In entrambe le situazioni verrebbe stimolata la sintesi dell'unit\u00e0 del miocita nota come sarcomero: nel primo caso si stimolerebbe la produzione di sarcomeri in parallelo e nel secondo in serie.\nI miociti e i loro componenti possono essere danneggiati da malattie infiammatorie (miocardite) e da infiltrati (amiloidosi), da tossine o da farmaci. Il meccanismo pi\u00f9 comune \u00e8 sicuramente l'ischemia miocardica: con la \"morte\" dei miociti si sostituisce il miocardio con tessuto fibroso o con connettivo, che non hanno propriet\u00e0 contrattili e sono simili alle \"cicatrici\". Queste cicatrici possono avviare il processo di \"rimodellamento\" del cuore, che a sua volta pu\u00f2 portare all'insufficienza cardiaca.\nLa disfunzione diastolica.\nL'insufficienza cardiaca causata da una disfunzione diastolica, al pari della disfunzione sistolica, potrebbe essere priva di sintomi in un paziente compensato. Ci\u00f2 che caratterizza tale alterazione \u00e8 l'impossibilit\u00e0 del ventricolo sinistro al rilasciamento adeguato e ci\u00f2 \u00e8 secondario all'aumentata rigidit\u00e0 della camera ventricolare. Questo atteggiamento del muscolo cardiaco, comporta un ridotto riempimento ventricolare in diastole, che si traduce in una riduzione della gittata.\nL'impossibilit\u00e0 a ottenere un ottimale rilasciamento, comporta un aumento delle pressioni telediastoliche, che si ripercuotono sugli atri e sulle vene polmonari. \nDisfunzione diastolica e disfunzione sistolica hanno molte cause in comune, in particolare l'et\u00e0 avanzata, l'ipertensione arteriosa, il diabete mellito e l'ipertrofia del ventricolo sinistro. \nPossiamo considerare a parte, il \"sesso femminile\", le malattie del pericardio e le \"cardiomiopatie ipertrofica, da accumulo e infiltrative\".\nLa cardiomiopatia restrittiva \u00e8 fra le patologie che maggiormente influiscono sulla disfunzione diastolica. Le cardiomiopatie restrittive sono caratterizzate da un \"riempimento restrittivo\" e da un ridotto volume diastolico; sono classificate in primitive e secondarie.\nMeccanismi di compenso.\nDi fronte a una situazione di scompenso che si sta instaurando il corpo mette in atto vari meccanismi di compenso:\nClinica.\nClassificazione.\n1) Le linee guida dell'American College of Cardiology/American Heart Association: pongono l'accento sulla storia naturale della malattia attraverso l'evoluzione o la progressione della stessa:\n\u00c8 evidente che la presenza di IC inserisce immediatamente il paziente nello stadio C o stadio D e anche in caso di regressione della sindrome sino alla scomparsa della sintomatologia la classificazione minima applicata \u00e8 quella si stadio C, perch\u00e9 i primi due stadi sono destinati ai soli casi di diagnosi precoce.\n2) Valutazione funzionale: la diagnosi \u00e8 ovviamente clinica, pertanto si deve tener conto della sintomatologia lamentata dal paziente. In alcuni casi pur essendovi una disfunzione cardiaca possono non esservi sintomi (insufficienza cardiaca asintomatica), viceversa pur trovandoci in presenza di sintomi e segni di scompenco cardiaco potremmo avere una funzione ventricolare sinistra (\"FVS\") preservata (Insufficienza cardiaca con frazione di eiezione ventricolare sinistra preservata). Sono due le classificazioni basate sulla funzionalit\u00e0 cardiaca pi\u00f9 utilizzate:\n3) Criteri classificativi, sempre meno in uso, relativi alla sindrome clinica dello scompenso cardiaco:\nSegni e sintomi.\nI sintomi e i segni dello scompenso cardiaco sono numerosi e variano in modo notevole fra i diversi pazienti. Bisogna per\u00f2 ricordare che una buona quota di pazienti, fino al 50%, possono risultare asintomatici.\nI sintomi pi\u00f9 frequenti sono:\nL'esame obiettivo in corso di IC deve tener conto di diversi aspetti, oltre che all'attenta valutazione dei sintomi: classe funzionale, acuzie o cronicit\u00e0, camera ventricolare coinvolta.\nIl sovraccarico di liquidi o di volume \u00e8 il segno tipico dello scompenso acuto e dell'insufficienza destra. Nell'IC i segni del sovraccarico di volume sono:\nLa perfusione periferica, che viene valutata dal colorito della cute, dalla presenza di estremit\u00e0 calde o fredde (indice di vasodilatazione o di vasocostrizione).\nI segni vitali sono fondamentali per individuare la progressione o la regressione dello stato di compenso: tachicardia, tachipnea, polso periferico e pressione arteriosa ridotte, controllo costante del peso corporeo, che \u00e8 un indice indiretto del \"ritenzione\" dei liquidi e susseguente edema dei tessuti.\nL'insufficienza cardiaca si presenta come una complessa sindrome, caratterizzata da manifestazioni che possono variare a seconda dei casi.\nLa New York Heart Association (NYHA) e l'American Heart Association (AHA) distinguono&lt;ref name=\"LineeGuidaACC/AHA2005\" &gt;ACC/AHA 2005 Guideline Update for the Diagnosis and Management of Chronic Heart Failure in the Adult\u2014Summary Article&lt;/ref&gt;:\n\u00c8 stata dimostrata a livello cardiaco mediante biopsie una progressiva riduzione dei livelli di mRNA del recettore beta adrenergico di tipo \u03b21 in funzione della classe NYHA. Tale riduzione dell'espressione genica del recettore adrenergico pu\u00f2 contribuire a un'ulteriore perdita di funzionalit\u00e0 cardiaca.\nDiagnosi.\nLa diagnosi di insufficienza cardiaca va posta dopo un'accurata raccolta dell'anamnesi e con l'esame obiettivo. Successivamente va verificata con indagini strumentali, prima fra tutte l'ecocardiografia, che rileva l'eventuale disfunzione del ventricolo sinistro mediante il calcolo della frazione di eiezione.\nNel sospetto di insufficienza cardiaca, quando esiste il dubbio sull'origine della dispnea, il controllo dei livelli di peptide natriuretico tipo B (BNP) \u00e8 di aiuto per la conferma della diagnosi. Quest'approccio clinico \u00e8 sempre pi\u00f9 usato anche negli studi di popolazione, sostituendo di fatto il vecchio sistema a score utilizzato nel Framingham Heart Study.\nNei pazienti con insufficienza cardiaca avanzata (III, IV classe NYHA), si rileva un aumento della pressione venosa giugulare, rantoli polmonari, edemi periferici, in alcuni casi ascite.\nTrattamento.\nLa terapia di entrambe le disfunzioni non differisce come scelta dei farmaci, ma sino a oggi la disfunzione sistolica ha avuto maggiori possibilit\u00e0 di successo e di correzione dei sintomi, probabilmente per una migliore capacit\u00e0 di influenzare la riduzione dei volumi telesistolici, che nella disfunzione diastolica sono meno coinvolti. In genere la causa dell'aumentata \"rigidit\u00e0\" della camera colpita e della sua ridotta \"distensibilit\u00e0\", non riguarda i volumi, ma gli spessori.\nTrattamento farmacologico.\nTrattamento cronico.\nL'insufficienza cardiaca \u00e8 caratterizzata da un circolo vizioso per il quale la ridotta funzionalit\u00e0 ventricolare comporta una ridotta gittata cardiaca, con conseguente attivazione neurormonale (sistema RAAS) che provoca vasocostrizione periferica, ritenzione di liquidi, aumento della frequenza e della contrattilit\u00e0 cardiaca. Ci\u00f2 causa un aumento del pre e del postcarico, ipertrofia del miocardio e desensibilizzazione adrenergica che, in ultima istanza, peggiora la condizione iniziale.\nIl trattamento sintomatico tradizionale con glicosidi cardiotonici \u00e8 stato progressivamente abbandonato, sia per il loro ristretto indice terapeutico, sia per l'inefficacia nel ridurre la mortalit\u00e0 nei pazienti trattati. Da alcuni studi clinici, infatti, \u00e8 risultato che in seguito al trattamento con digitalici, a fronte della riduzione delle ospedalizzazioni dovute al peggioramento dell'insufficienza cardiaca, non corrispondeva alcuna riduzione della mortalit\u00e0 totale statisticamente significativa.\nL'effetto dei glicosidi cardioattivi \u00e8, infatti, quello di aumentare la contrattilit\u00e0 cardiaca, in questo modo, nonostante un iniziale miglioramento della sintomatologia, sul lungo periodo aggravano il circolo vizioso descritto in precedenza.\nIl trattamento con diuretici, digitalici e ACE-inibitori consente di ottenere un miglioramento dei sintomi, mentre l'impiego di ACE inibitori, sartani, in generale antagonisti del sistema renina-angiotensina-aldosterone (anti-RAAS), beta bloccanti, spironolattone, eplerenone e di combinazioni di diverse classi \u00e8 pi\u00f9 efficace nel migliorare la sopravvivenza a un anno.\nIn particolare trattamento con \u03b2-bloccanti, un tempo ritenuti controindicati nei pazienti con scompenso cardiaco, \u00e8 efficace nell'interrompere il circolo vizioso dell'insufficienza cardiaca e aumenta significativamente la sopravvivenza a un anno, ma comporta un lieve peggioramento della frazione di eiezione del ventricolo sinistro nelle primissime giornate di terapia, senza modifiche del quadro soggettivo dei pazienti. Il miglioramento della performance cardiaca non potr\u00e0 essere apprezzato all'ecocardiogramma prima di trenta giorni dall'inizio del trattamento.\nTrattamento acuto.\nLa terapia in acuto \u00e8 necessaria a stabilizzare il quadro emodinamico del paziente e la perfusione periferica, che non sono pi\u00f9 garantiti dalle risposte di adattamento allo stress continuo.\nL'ossigenazione tissutale \u00e8 mantenuta attraverso un apporto supplementare di ossigeno tramite maschere facciali o da strumenti a pressione positiva; l'individuo deve essere mantenuto in posizione seduta per diminuire, per quanto possibile, il ritorno venoso al cuore.\nLa somministrazione di morfina, nota per la sua azione vasodilatatrice arteriolare e venosa, e quindi riduttrice il postcarico e il precarico cardiaco, riduce lo stato d'ansia del paziente e lo rende pi\u00f9 collaborativo nell'utilizzo della CPAP.\nVengono utilizzati vasodilatatori come la nitroglicerina e il nitroprussiato di sodio; diuretici ad alte dosi (in genere la furosemide), sempre monitorando la diuresi, la pressione arteriosa e sintomi soggettivi, quale la dispnea. Tali farmaci siano somministrati per infusione endovenosa.\nTalora, seppur raramente, vengono impiegati agenti inotropi non digitalici (dopamina, dobutamina), inibitori delle fosfodiesterasi (enoximone, milrinone), farmaci calcio-sensibilizzanti quale il levosimendan.\nL'ultrafiltrazione \u00e8 stata utilizzata in casi di compromissione renale e importante sovraccarico di liquidi, per cercare di ridurre gli effetti dei diuretici sul parenchima renale gi\u00e0 compromesso.\nTrattamento non farmacologico.\nPer ridurre i sintomi e migliorare la prognosi occorre:\nNon va incoraggiata l'attivit\u00e0 fisica con uno sforzo isometrico molto pesante, infatti nei pazienti sintomatici si \u00e8 riscontrato un notevole aumento del lavoro cardiaco con i pesi e un sicuro aumento dello stress di parete durante l'attivit\u00e0 isometrica.\n\u00c8 emerso, invece, un ruolo fondamentale della riabilitazione cardiologica monitorizzata e dell'attivit\u00e0 aerobica in pazienti stabilizzati, infatti in questi soggetti \u00e8 stato dimostrato che l'esercizio aerobico permette di aumentare in modo significativo la capacit\u00e0 funzionale. Da ci\u00f2 arriva il suggerimento che gli effetti benefici del training aerobico nell'insufficienza cardiaca siano soprattutto a carico dei distretti periferici.\nLa riabilitazione cardiologica, solitamente indicata per pazienti stabili in classe II e III, ha dimostrato che incrementa la capacit\u00e0 allo sforzo del paziente, migliora la qualit\u00e0 di vita e riduce (se pur con meno evidenze) la mortalit\u00e0 e le riospedalizzazioni.\nIl paziente in fase di instabilit\u00e0 clinica deve essere attentamente monitorato e incoraggiato ad avviare e mantenere sia la terapia farmacologica, sia quella riabilitativa.\nTrattamento con supporti cardiaci meccanici.\nVi sono almeno quattro tipi di sistemi di assistenza cardiaca in grado di ridurre la morbilit\u00e0 e la mortalit\u00e0 in pazienti, selezionati, affetti da scompenso cardiaco:\nIl VAD spesso \u00e8 una terapia-ponte per i pazienti candidati al trapianto di cuore nello scompenso cardiaco terminale.\nNegli ultimi anni la terapia di resincronizzazione \u00e8 stata associata all'impianto dei defibrillatori in pazienti che presentavano indicazioni a entrambe le procedure."}
{"id": "1053822", "revid": "438678", "url": "https://it.wikipedia.org/wiki?curid=1053822", "title": "Codifica di canale", "text": "In telecomunicazioni il termine codifica di canale designa, in una trasmissione digitale, l'insieme di tecniche di elaborazione del segnale informativo, a monte della trasmissione, volte a garantire il pi\u00f9 possibile la trasmissione ottimale di un messaggio, ossia l'integrit\u00e0 dei dati attraverso un canale rumoroso che introduce errori nella trasmissione dei dati. In particolare si tratta di tecniche che introducono \"ridondanza\" in un flusso informativo digitale utilizzata poi per la rilevazione e/o la correzione dell'errore a valle in ricezione. Nelle telecomunicazioni la codifica di canale, assieme alla codifica di sorgente, rappresenta dunque uno dei vantaggi delle trasmissioni digitali rispetto a quelle analogiche essendo una prerogativa della rappresentazione in formato digitale dell'informazione.\nL'elemento in trasmissione deputato alla codifica di canale \u00e8 detto \"codificatore di canale\", quello complementare in ricezione \u00e8 detto \"decodificatore di canale\". La tecnica, a parit\u00e0 di BER, in virt\u00f9 della rilevazione e correzione degli errori, consente eventualmente anche la riduzione del rapporto segnale/rumore, che \u00e8 un parametro direttamente legato alla probabilit\u00e0 di errore, ovvero quindi della potenza del segnale utile consentendo cos\u00ec un risparmio di potenza in trasmissione. Il prezzo che si paga per l'uso queste tecniche \u00e8 la riduzione di efficienza di trasmissione di dati utili (\"Goodput\") ovvero la riduzione di efficienza spettrale, data l'introduzione di ridondanza e la necessit\u00e0 di una banda maggiore per la nuova trasmissione a parit\u00e0 di velocit\u00e0 di trasmissione. L'operazione di codifica di canale fa uso di conoscenze proprie della Teoria dei codici.\nDescrizione.\nModalit\u00e0 di scambio delle informazioni e dialogo dei protocolli.\nLe informazioni vengono scambiate in modalit\u00e0:\nI protocolli comunicano tra loro usando le discipline \"One Way\",\"Two Way Alternate\" o \"Two Way Simultaneous\".\nTipologie di codici.\nEsistono varie tipologie di codici, principalmente divisibili in codici a blocchi (o \"lineari\", come quello di Hamming) e codici convoluzionali.\nNel primo caso, codici a blocchi, tutti i blocchi-dati sono legati tra loro da sequenze aggiunte ai pacchetti e distinguibili tra loro; nel secondo caso, invece, ai pacchetti viene \naggiunta una certa ridondanza Q e i pacchetti, sebbene non distinguibili, sono comunque tra loro legati.\nUn caso particolare \u00e8 costituito invece dall'uso di sistemi di codifica di canale concatenata ovvero l'utilizzo di pi\u00f9 \"codici concatenati\", ovvero in cascata tra loro, per aumentare l'efficacia della correzione di errore (\"outer code\" e \"inner code\").\nCodici di controllo e correzione.\nA seconda del tipo di messaggio da trasmettere si sceglier\u00e0 il tipo di controllo degli errori e, eventualmente, di correzione (infatti, nell'invio es.: di fotogrammi video in videoconferenza non sar\u00e0 richiesto che arrivino integri tutti i dati; al contrario, es.: trasmissione FTP, sar\u00e0 imperativo garantire l'arrivo corretto di tutti i dati).\nDi seguito sono brevemente introdotte le due modalit\u00e0 di codifica pi\u00f9 usate: si distinguono codici a rilevazione d'errore e codici a rilevazione e correzione d'errore.\nValutazione di un codice.\nLe prestazioni di un codice vengono misurate in:\nIn particolare se il codificatore di canale ricever\u00e0 in ingresso un flusso di bit con tasso pari a Rs, esso dovr\u00e0 garantire in uscita un ritmo di emissione almeno pari a quello di ingresso per evitare perdita di informazione; poich\u00e9 di fatto esso introduce della ridondanza di bit il flusso in uscita dovr\u00e0 avere un bit-rate complessivo Rc pi\u00f9 alto di quello di ingresso per garantire la suddetta condizione.\nARQ (Automatic Repeat-reQuest).\n\u00c8 un'entit\u00e0 alla pari del ricevitore, che svolge solo il compito di rivelare un errore (ma non di correggerlo). I pacchetti corrotti vengono scartati e viene richiesta la loro ritrasmissione.\nQuesta pu\u00f2 essere richiesta attraverso 3 diversi protocolli:\nQuesti protocolli si utilizzano quando non si \u00e8 in presenza di una comunicazione \"real-time\" che non pu\u00f2 permettersi i tempi di latenza di una ritrasmissione necessitando quindi di codici a rilevazione e correzione.\nFEC (Forward Error Correction).\nFEC (acronimo di \"Forward Error Correction\") \u00e8 un sistema di correzione d'errore attraverso il quale si protegge l'immagine, in caso di momentaneo abbassamento di segnale, in modo da mantenere una buona qualit\u00e0. Viene aggiunta ridondanza ai dati relativi alle immagini tv per permettere di effettuare in ricezione una efficace correzione degli errori ricevuti. Senza questo sistema ogni informazione persa avrebbe un riscontro sui singoli elementi di una immagine tv. Grazie al FEC si possono tollerare bene anche errori di grande entit\u00e0. Solitamente un ricevitore digitale chiede l'impostazione del FEC in accordo con quello trasmesso dall'emittente. Vi sono anche ricevitori che invece non richiedono di impostare il FEC in quanto sono in grado di individuare automaticamente quale rapporto utilizzare. I FEC maggiormente utilizzati sono 2/3 e 3/4. Pi\u00f9 il FEC si avvicina all'unit\u00e0, e minore \u00e8 la protezione del segnale, ma maggiore \u00e8 il \"symbol rate\", e quindi la capacit\u00e0 di trasporto di segnali complessiva. \nIl rapporto numerico (ad esempio 2/3 o 7/8) indica che da due simboli originari, ne sono generati tre (o da 7 ne vengono generati 8); il simbolo aggiuntivo serve per la protezione. \u00c8 teoricamente possibile (e sarebbe conveniente per ottenere una maggior protezione) aggiungere simboli a volont\u00e0 (ad esempio usare un FEC di 2/6), ma si perderebbe l'incremento di efficienza ottenuto cambiando il metodo di modulazione."}
{"id": "1053824", "revid": "2057018", "url": "https://it.wikipedia.org/wiki?curid=1053824", "title": "Uni\u00e3o Desportiva de Leiria", "text": "L'Uni\u00e3o Desportiva de Leiria, meglio noto come Uni\u00e3o Leiria, \u00e8 una societ\u00e0 calcistica portoghese con sede nella citt\u00e0 di Leiria. Milita nel Campeonato de Portugal, terza serie del campionato portoghese di calcio.\nGioca le gare in casa nell'Est\u00e1dio Dr. Magalh\u00e3es Pessoa.\nHa vinto un campionato di seconda divisione nel 1998 e uno di terza divisione nel 1981.\nDella squadra hanno fatto parte l'allenatore Jos\u00e9 Mourinho (2001-2002) e giocatori quali Derlei, Maciel, Silas, Douala, Nuno Valente, Helton e Jo\u00e3o Paulo. La maggior parte di questi calciatori sono poi passati al .\nStoria recente.\nDi seguito \u00e8 riportata la tabella con i piazzamenti dell'Uni\u00e3o Leiria in campionato e in Coppa, a partire dal 1979, e dal 1994:"}
{"id": "1053826", "revid": "1272592", "url": "https://it.wikipedia.org/wiki?curid=1053826", "title": "Kiaransalee", "text": ""}
{"id": "1053828", "revid": "6923", "url": "https://it.wikipedia.org/wiki?curid=1053828", "title": "Futbol'nyj Klub Torpedo Moskva", "text": "La Torpedo Mosca, ufficialmente Futbol'nyj Klub Torpedo Moskva (), \u00e8 una delle societ\u00e0 calcistiche russe con sede nella citt\u00e0 di Mosca. Milita attualmente nel PFN Ligi, seconda serie del campionato russo di calcio.\nTra i pi\u00f9 prestigiosi club del calcio russo, la Torpedo fu fondata nel 1924 e visse il periodo di maggior successo a cavallo tra gli anni cinquanta e gli anni sessanta, quando, grazie anche alla stella \u0116duard Strel'cov, soprannominato il \"Pel\u00e9 bianco\" e il \"Best russo\", si afferm\u00f2 ai vertici del calcio sovietico, vincendo il Campionato nel 1960 e nel 1965. A questi titoli se ne aggiunse un terzo, nel 1976. Vanta inoltre la vittoria di sei Coppe dell'URSS e di una Coppa di Russia.\nA seguito del crollo dell'Unione Sovietica, la squadra perse lo smalto di un tempo, riuscendo a vincere solamente la prima edizione della Coppa di Russia, nel 1993.\nDopo il penultimo posto in Prem'er-Liga nel 2006, arriv\u00f2 la prima retrocessione in Pervyj divizion, a cui seguirono numerosi problemi societari che trovarono il proprio culmine nel 2009, anno dell'esclusione dai campionati professionistici. Ripartita dalla Tretij divizion, la societ\u00e0 \u00e8 tornata a giocare in Pervyj divizion nella stagione 2011-2012 e nella Prem'er-Liga nella stagione 2014-2015. Retrocessa immediatamente in seconda divisione, si iscrisse direttamente alla terza serie per problemi economici. \u00c8 tornata in seconda serie al termine dell'annata 2018-2019.\nNel 2017 il club \u00e8 stato acquistato dall'uomo d'affari Roman Avdeev.\nStoria.\nGli albori (1924-1941).\nNel 1924, su iniziativa sindacale, nacque la societ\u00e0 calcistica \"R.D. Proletarskaja Kuznica\" (), nome traducibile in italiano come \"Fucina Proletaria\". Nei primi sei anni di attivit\u00e0 partecip\u00f2 a incontri relativi alla sola citt\u00e0 di Mosca, arrivando a vincere il torneo \"Klass B\" nel 1927. Nel novembre 1930 divenne la rappresentativa calcistica dell'azienda d'automobili Avtomobilnoe Moskovskoe Ob\u0161\u010destvo \"(AMO)\" e ne assunse il nome. Nel 1931 partecip\u00f2 al Campionato di Mosca, giungendo quinta. L'anno seguente, in concomitanza col cambio di nome dell'azienda, acquis\u00ec la denominazione di \"Zavod Imeni Stalina (ZIS)\". Dal 1933 al 1935 continu\u00f2 a partecipare ai tornei cittadini. Nel 1936, pur continuando ad essere la squadra dell'azienda automobilistica, assunse ufficialmente il nome di \"Torpedo Moskva\" e partecip\u00f2 al Gruppo B (seconda divisione) del nuovo campionato nazionale sovietico. Al termine della stagione 1937, grazie alla riforma del torneo, ottenne l'accesso alla Vys\u0161aja Liga. I primi anni nella massima serie non riservarono risultati esaltanti e nella stagione 1941 la squadra fu accorpata alle moscovite Lokomotiv, Metallurg e Kryl'ja Sovetov per dar vita a due squadre: la \"ProfSojuzy-1\" e la \"ProfSojuzy-2\". Tuttavia, quel campionato non venne concluso, a causa dell'avvio dell'Operazione Barbarossa da parte della Germania nazista, evento che sanc\u00ec l'ingresso dell'Unione Sovietica nella seconda guerra mondiale e la cessazione delle attivit\u00e0 sportive professionistiche fino al 1945.\nIl dopoguerra (1945-1959).\nLa stagione 1945 fu la prima in cui la Torpedo venne allenato da Viktor Maslov, ex calciatore della squadra. Al termine del campionato i bianconeri si classificarono terzi. Nella stagione 1946 arriv\u00f2 il quarto posto in campionato e la prima semifinale di Coppa dell'URSS (persa contro la Dinamo Tbilisi). Con i suoi 18 gol, il centravanti Aleksandr Ponomar\u00ebv si laure\u00f2 capocannoniere del campionato. Nella stagione 1947 la squadra si assicur\u00f2 le prestazioni di due giocatori di grande spessore: l'ala destra Antonin So\u010dnev e il difensore di origine basca Agust\u00edn Pagola G\u00f3mez. Bench\u00e9 in campionato arriv\u00f2 solo un quinto posto, i bianconeri riuscirono a raggiungere la prima finale di Coppa dell'URSS della loro storia. La partita decisiva, giocata allo Stadio Dinamo davanti a 70.000 spettatori, vide per\u00f2 il successo dello Spartak Mosca per 2-0. La prima vittoria in Coppa dell'URSS fu rinviata alla stagione 1949. Il 4 novembre, infatti, la Torpedo sconfisse per 2-1 la Dinamo Mosca nello stadio di quest'ultima, grazie ai gol di Vladimir Ne\u010daev e Aleksandr Ponomar\u00ebv. Al primo successo della propria storia, la squadra aggiunse anche un buon quarto posto in campionato. Dopo alcune annate interlocutorie, nella stagione 1952, giunse il secondo successo nella Coppa sovietica, grazie alla vittoria per 1-0 contro lo Spartak Mosca, con gol di Valentin Petrov all'89\u00ba minuto. Dalla stagione successiva prese avvio un forte ricambio generazionale che, nel giro di due anni, port\u00f2 all'esordio dei due futuri fuoriclasse della squadra: Valentin Ivanov ed \u0116duard Strel'cov (giovanissimo capocannoniere nella stagione 1955). Grazie anche agli innesti del difensore Leon\u012bds Ostrovskis e dell'attaccante Slava Met'reveli, nella stagione 1957 la Torpedo ottenne il secondo posto in campionato, dietro soltanto alla corazzata Dinamo Mosca. L'anno successivo la squadra gioc\u00f2 la sua quarta finale di Coppa dell'URSS, venendo per\u00f2 sconfitta 1-0 ai tempi supplementari dallo Spartak Mosca. In campionato la squadra si classific\u00f2 soltanto settima, pagando cara l'assenza di Strel'cov, arrestato con l'accusa di violenza carnale (in realt\u00e0, vittima di un complotto politico).\nL'epoca d'oro (1960-1977).\nMalgrado l'assenza di Strel'cov, internato in un gulag fino al 1965, nella stagione 1960 la squadra allenata da Viktor Maslov apr\u00ec il nuovo decennio vincendo per la prima volta il campionato e per la terza volta la Coppa dell'URSS, per mezzo del successo in finale per 4-3 sulla Dinamo Tbilisi, grazie al gol di Gennadij Gusarov ed alla tripletta di Valentin Ivanov. Data per favorita assoluta nella stagione 1961, la squadra entr\u00f2 in crisi nelle partite decisive e concluse il campionato al secondo posto, dietro la Dinamo Kiev. Giunse anche in finale di Coppa sovietica, ma fu sconfitta per 3-1 dallo \u0160achtar. Orfani dell'allenatore Maslov, i bianconeri si classificarono solo settimi nella stagione 1962 e decimi nella stagione 1963. Tornarono ad esprimersi ad alto livello nella stagione 1964 arrivando secondi in campionato. Giunte a pari punti, Torpedo Mosca e Dinamo Tbilisi si affrontarono in uno spareggio a Tashkent il 18 novembre. Dopo i tempi regolamentari finiti 1-1, la Torpedo sub\u00ec un crollo verticale nei supplementari e la partita si concluse sul risultato di 4-1 per i georgiani, laureatisi campioni. Al termine della stagione il centrocampista bianconero Valerij Voronin fu premiato come migliore calciatore sovietico dell'anno. Nella stagione 1965 \u0116duard Strel'cov pot\u00e9 tornare a giocare e trascin\u00f2 la Torpedo al suo secondo successo nel campionato sovietico, in quella che fu l'annata dei record della squadra moscovita: maggior numero di punti conquistati, 22 vittorie e sole 3 sconfitte. Grazie a questo successo, la Torpedo fu la prima squadra sovietica a partecipare ad una competizione della UEFA. Nei sedicesimi di finale di Coppa dei Campioni 1966-1967 affront\u00f2 l' di Helenio Herrera, detentrice del trofeo. Dopo la sconfitta per 1-0 a San Siro, la Torpedo non riusc\u00ec ad andare oltre lo 0-0 nel ritorno giocatosi allo Stadio Lu\u017eniki davanti a circa 105.000 spettatori. Bench\u00e9 la stagione 1966 si chiuse con un non esaltante sesto posto in campionato, la Torpedo riusc\u00ec ad arrivare per l'ennesima volta in finale di Coppa dell'URSS, perdendo per\u00f2 2-0 contro la Dinamo Kiev. La stagione 1967 vide la squadra impegnata in Coppa delle Coppe (al posto della Dinamo Kiev, vincitrice del campionato e quindi qualificata per la Coppa dei Campioni). la Torpedo, arrivato ai quarti di finale, affront\u00f2 i gallesi del Cardiff City. Dopo aver perso in Galles per 1-0, riusc\u00ec a vincere con il medesimo risultato nel ritorno a Mosca. Nella partita di spareggio prevalsero tuttavia i gallesi, sempre per 1-0. Nella stagione 1968 i 24 gol di Strel'cov contribuirono a condurre la squadra al terzo posto in campionato e al quarto successo nella Coppa dell'URSS, grazie alla vittoria per 1-0 con gol di Jurij Sav\u010denko in finale contro il Paxtakor. Dopo il ritiro del fuoriclasse Strel'cov, la Torpedo torn\u00f2 al successo in Coppa dell'URSS nel 1972, battendo ai rigori in finale lo Spartak Mosca. Con questa vittoria la squadra salut\u00f2 il capitano Viktor \u0160ustikov, congedatosi dopo quindici anni in maglia bianconera, durante i quali divenne primatista assoluto di presenze in Vys\u0161aja Liga. Nel 1976 in Unione Sovietica si svolsero due campionati: uno di primavera ed uno d'autunno. Nel primo la Torpedo si classific\u00f2 solo dodicesima, ma nel secondo la squadra allenata dall'ex attaccante Valentin Ivanov riusc\u00ec a prevalere su tutte le altre contendenti, vincendo cos\u00ec il suo terzo titolo di campione dell'URSS. Nella stagione 1977 i bianconeri arrivarono al terzo posto il campionato e furono sconfitti solo ai calci di rigore dal Benfica nei sedicesimi di finale di Coppa dei Campioni.\nGli ultimi anni al vertice (1986-2006).\nDopo varie annate prive di soddisfazioni, la Torpedo torn\u00f2 alla vittoria in Coppa dell'URSS nella stagione 1986, per mezzo della vittoria per 1-0 con gol di Vladimir Kobzev contro lo \u0160achtar. L'anno successivo la squadra giunse quarta in campionato e fu eliminata dal ai quarti di finale di Coppa delle Coppe, a causa della regola dei gol fuori casa. Gli ultimi anni dell'epoca sovietica si chiusero con la Torpedo sempre tra le prime cinque in campionato. Nella Coppa UEFA 1990-1991 fu eliminato ai quarti di finale dai danesi del Broendby, perdendo ai rigori. All'avvento del nuovo campionato russo i bianconeri collezionarono risultati mediocri, ma nella stagione 1993 si imposero vincendo la prima Coppa di Russia, battendo in finale ai rigori il CSKA Mosca. In quell'anno riuscirono anche ad eliminare il Manchester United dalla Coppa UEFA, venendo poi fatti fuori dal Real Madrid. Nel 1996 la ZIL, proprietaria della squadra, decise di disimpegnarsi dal mondo del calcio e la Torpedo fu quindi ceduta alla \"Lu\u017eniki corporation\". Tra il 1999 e il 2002 la squadra centr\u00f2 i suoi migliori risultati in Prem'er-Liga, giungendo tre volte quarta e una volta terza. Nella stagione 2006 si classific\u00f2 quindicesima in campionato, subendo cos\u00ec la prima clamorosa retrocessione della propria storia.\nIl recente declino.\nDopo il primo campionato in Pervyj divizion concluso al sesto posto, nel 2008 la Torpedo conobbe l'umiliazione della retrocessione in Pervenstvo Professional'noj Futbol'noj Ligi. La squadra torn\u00f2 in mano alla ZIL, ma non riusc\u00ec ad iscriversi al campionato e fu costretta a ripartire dalla Tretij divizion, la lega amatoriale. Dopo due promozioni consecutive, nel 2011 ritorn\u00f2 in Pervyj divizion, classificandosi settima al termine del torneo.\nNella stagione del 2012-2013 la Torpedo evit\u00f2 a malapena la retrocessione in seconda divisione. Alla fine del campionato fu nuovamente sostituito l'allenatore (al posto di Ignatiev fu ingaggiato il 42enne Vladimir Kazakov, gi\u00e0 giocatore della squadra). Malgrado l'ingaggio di diversi giocatori con esperienza di pi\u00f9 alto livello, nelle prime 6 giornate furono ottenuti solo 2 punti, risultati che portarono alle dimissioni di Kazakov. Il 5 settembre 2013 la squadra fu affidata ad Aleksandr Borodyuk. Sotto la sua guida, la Torpedo comp\u00ec dei progressi e alla fine della stagione 2013-2014 raggiunse il terzo posto nel PFN Ligi, la seconda serie russa, potendo cos\u00ec partecipare ai play-off per la promozione in Prem'er-Liga. Ai play-off la Torpedo affront\u00f2 la squadra piazzatasi quattordicesima in Prem'er-Liga, il Kryl'ja Sovetov Samara: il 18 maggio 2014, allo Stadio \u0116duard Strel'cov, la Torpedo si impose per 2-0 e grazie al pari a reti bianche nel match di ritorno, il 22 maggio 2014 a Samara, la squadra moscovita toorn\u00f2 in Prem'er-Liga dopo otto anni.\nLa stagione 2014-2015 vide la squadra, allenata prima da Nikolai Savichev e poi Valerij Petrakov, piazzarsi quindicesima e quindi retrocedere in seconda divisione. L'anno successivo la squadra non riusc\u00ec ad iscriversi alla PFN Ligi e dovette ripartire dalla Pervenstvo Professional'noj Futbol'noj Ligi, terzo livello del campionato di calcio russo. Dopo quattro anni di militanza ininterrotta in terza serie, al termine della stagione 2018-2019 il club ha riguadagnato un posto in seconda serie, vincendo il girone Centro di Vtoroj divizion.\nStrutture.\nStadio.\nNonostante in passato il Torpedo abbia giocato le proprie partite casalinghe anche presso il colossale Stadio Lu\u017eniki, da qualche anno \u00e8 tornato a giocare presso l'impianto oggi dedicato a \u0116duard Strel'cov. Costruito nel 1959 e gi\u00e0 utilizzato dai bianconeri tra il 1978 e il 1996, \u00e8 un complesso multiuso, capace di ospitare 13.450 persone.\nOrganico.\nRosa 2021-2022.\n\"Aggiornata al 17 agosto 2021.\""}
{"id": "1053831", "revid": "131358", "url": "https://it.wikipedia.org/wiki?curid=1053831", "title": "FC Torpedo Moscow", "text": ""}
{"id": "1053832", "revid": "131358", "url": "https://it.wikipedia.org/wiki?curid=1053832", "title": "FC Torpedo Mosca", "text": ""}
{"id": "1053835", "revid": "131358", "url": "https://it.wikipedia.org/wiki?curid=1053835", "title": "Uniao Leiria", "text": ""}
{"id": "1053838", "revid": "1272592", "url": "https://it.wikipedia.org/wiki?curid=1053838", "title": "Ghaunadaur", "text": ""}
{"id": "1053839", "revid": "339392", "url": "https://it.wikipedia.org/wiki?curid=1053839", "title": "CDSA Mosca", "text": ""}
{"id": "1053840", "revid": "339392", "url": "https://it.wikipedia.org/wiki?curid=1053840", "title": "CDKA Mosca", "text": ""}
{"id": "1053842", "revid": "131358", "url": "https://it.wikipedia.org/wiki?curid=1053842", "title": "Stalinets Leningrado", "text": ""}
{"id": "1053843", "revid": "643662", "url": "https://it.wikipedia.org/wiki?curid=1053843", "title": "Spartak Yerevan", "text": ""}
{"id": "1053845", "revid": "1272592", "url": "https://it.wikipedia.org/wiki?curid=1053845", "title": "Selvetarm", "text": ""}
{"id": "1053847", "revid": "62748", "url": "https://it.wikipedia.org/wiki?curid=1053847", "title": "Il vecchio ebreo", "text": "Il vecchio ebreo \u00e8 un olio su tela realizzato nel 1903 dal pittore spagnolo Pablo Picasso. Misura cm 125x92.\n\u00c8 conservato nel Museo Pu\u0161kin di Mosca.\nIl quadro risale al periodo blu dall'artista. Picasso utilizz\u00f2 spesso come soggetti delle sue tele gli emarginati, ai quali si sentiva molto vicino, in particolare gli artisti del circo sono tra i soggetti di alcune delle sue tele pi\u00f9 celebri."}
{"id": "1053849", "revid": "121369977", "url": "https://it.wikipedia.org/wiki?curid=1053849", "title": "La vita (Picasso)", "text": "La vita (titolo originale: \"La vie\") \u00e8 un dipinto del pittore spagnolo Pablo Picasso, realizzato a Barcellona nel maggio del 1903 e conservato al Museum of Art di Cleveland.\nStoria.\nNel 1901, dopo il trasferimento con Carlos Casagemas a Parigi, Picasso \u00e8 costretto a rientrare a Barcellona a causa di una crisi depressiva dell\u2019amico, dovuta ad un amore non corrisposto per Germaine Pichot. La crisi trova un tragico epilogo con il suicidio di Casagemas.\nSconvolto dall'evento, Picasso tenta di elaborare attraverso l\u2019arte la perdita dell\u2019amico, dedicandogli alcuni ritratti e un'altra importante opera dal titolo \"Evocazione\" (\"Il seppellimento di Casagemas\"), in cui prevale di gran lunga il colore blu. \u00c8 l\u2019inizio del cosiddetto periodo blu (1901-1904), una fase artistica in cui Picasso sceglie di limitare la sua tavolozza cromatica alle sole gradazioni del blu, colore che, secondo l\u2019artista, era adeguato ad esprimere la malinconia e la mestizia che lo tormentavano in seguito al lutto sub\u00ecto: \nRealizzato nel maggio del 1903, momento culminante del periodo blu, \"La vita\" costituisce uno dei lavori pi\u00f9 ambiziosi di Picasso, sia per le grandi dimensioni che per la pregnanza simbolica. \nL\u2019opera \u00e8 frutto di alcuni ripensamenti e modifiche da parte dell\u2019artista, come rivela la presenza di due disegni preparatori (penna e matita), datati 1903 e conservati al Museu Picasso di Barcellona. In uno di questi disegni la coppia di figure che ingombra il lato sinistro del quadro era completamente nuda e il personaggio maschile abbracciato alla donna aveva le sembianze dello stesso Picasso, che nella versione finale viene, invece, trasfigurato nel defunto Carlos Casagemas. La figura femminile col bambino rappresentava invece, in una prima versione, l\u2019immagine di un pittore curvo e dall\u2019aspetto pi\u00f9 anziano. Sostituendo all\u2019autoritratto l\u2019immagine del suicida, il pittore spagnolo tenta di esorcizzare, attraverso l\u2019arte, la morte dell\u2019amico.\nDescrizione.\nLa coppia abbracciata che occupa la sinistra del quadro rappresenta uno dei temi ricorrenti della pittura di Picasso: \u00e8 un soggetto ripreso in diverse opere in cui gli amanti si stringono in una profonda confidenza. A questo gruppo, che sembrerebbe simbolizzare l\u2019amore carnale, \u00e8 contrapposta sulla destra del quadro la donna coperta da un mantello e con in braccio un bambino. Ispirata a immagini sacre e dipinta a grandi linee rispetto agli altri elementi del quadro, la donna coperta personifica la maternit\u00e0.\nPer il simbolismo che contiene l\u2019opera \u00e8 avvicinabile a \"Evocazione\" e ogni singolo elemento riflette una tonalit\u00e0 di blu. \nAl centro del dipinto sono raffigurati due quadri, che fanno pensare a un\u2019ambientazione nell\u2019atelier dell\u2019artista e che richiamano anche il tema dell\u2019 \"art dans la vie\", l\u2019arte come presenza necessaria all\u2019interno della vita. Nel quadro che occupa la parte inferiore dell\u2019opera \u00e8 rappresentata una donna ripiegata su s\u00e9 stessa, in atteggiamento di sconforto, mentre il quadro che si trova pi\u00f9 in alto \u00e8 occupato da una coppia di amanti che si consolano a vicenda. \nI due quadri alludono al tema della disperazione e del tormento della vita, che pu\u00f2 essere affrontato da soli, oppure in coppia e rappresentano una prima sperimentazione da parte di Picasso della tecnica del collage, che in seguito affiner\u00e0, introducendo oggetti veri all\u2019interno di un dipinto, al fine di raffigurarvi diversi tipi di realt\u00e0. Il movimento circolare dei nudi che occupano i quadri al centro della tela si contrappone alla rigidezza statuaria e alla ieraticit\u00e0 delle figure stanti, i cui sguardi sono orientati verso direzioni opposte, come a sottolineare il tema dell\u2019incompatibilit\u00e0 del linguaggio.\nI personaggi appaiono mortificati e isolati e conducono a\nInoltre la mano di Casagemas ricorda il gesto dell\u2019angelo annunciante.\nInterpretazione.\n\"La vita\" costituisce una delle opere di Picasso pi\u00f9 difficili da interpretare. Sono, infatti, molteplici i tentativi di individuarne un valore univoco. \nAlcuni critici sostengono che, come suggerisce il titolo, l\u2019opera di Picasso voglia rappresentare le fasi salienti della vita, tematica ripresa, in seguito, anche da Gustav Klimt in \"Le tre et\u00e0 della donna\" (1905).\nSecondo altre interpretazioni, la coppia rappresenterebbe, invece, l\u2019incompatibilit\u00e0 tra l\u2019amore e la vita sessuale, oppure, in una lettura in chiave biologica, gli amanti, che simboleggiano l\u2019amore carnale, esprimerebbero la vita e il frutto della loro unione fisica, nonch\u00e9 dono della vita, verrebbe personificato dal bambino, tenuto in braccio dalla donna con il mantello.\nAltre ipotesi alludono, inoltre, a un\u2019allegoria dell\u2019impotenza, a cui sembrerebbe accennare la posizione delle due figure centrali ed il modo con cui la figura femminile nuda preme il proprio ventre, ancora infruttuoso, contro il perizoma di Casagemas, oppure al tema della cacciata di Adamo ed Eva, sofferenti di fronte alla perdita dell\u2019eternit\u00e0, personificata da un bambino che sembra quasi morto e da una donna ormai non pi\u00f9 giovane.\nTuttavia, il senso dell'opera \u00e8 volutamente enigmatico, come afferma lo stesso Picasso: \nInoltre, fu lo stesso Picasso, anni dopo, a ripudiare le opere del periodo blu, definendole \"nient'altro che sentimento\" e condannando, in particolare, l'opera \"La vita\", riguardo alla quale afferm\u00f2:"}
{"id": "1053851", "revid": "1543377", "url": "https://it.wikipedia.org/wiki?curid=1053851", "title": "La famiglia Soler", "text": "La famiglia Soler \u00e8 un'opera realizzata nel 1903 dal pittore spagnolo Pablo Picasso. \u00c8 realizzata con la tecnica dell'olio su tela e misura cm 150x200. La tela \u00e8 conservata a Liegi nel Mus\u00e9e d'Art Moderne et d'Art Contemporain.\nIl quadro fu dipinto a Barcellona per il sarto Soler, in cambio di alcuni abiti. Il soggetto \u00e8 costituito dalla famiglia Soler con il cane, ritratti durante un pic-nic; sopra la tovaglia si trovano del vino, della frutta e una lepre appena cacciata col fucile accanto.\nAll'origine, lo sfondo era di un blu uniforme, come fosse un fondale di teatro: questa soluzione non piacque al committente, che convinse Picasso a permettere al pittore Sebasti\u00e1 Junyer Vidal di ambientarlo in un paesaggio. Quando nel 1913 il quadro fu acquistato dal mercante d'arte parigino Daniel-Henri Kahnweiler, Picasso riport\u00f2 il quadro come era in origine.\nVenduto al Wallraf-Richartz-Museum di Colonia, fu considerato dai nazisti espressione di arte degenerata: posto in vendita alla Galleria Fischer di Lucerna nel 1939, fu acquistato dall'attuale proprietario."}
{"id": "1053853", "revid": "92723", "url": "https://it.wikipedia.org/wiki?curid=1053853", "title": "Argentiera (isola)", "text": " \nArgenti\u00e8ra o Cim\u00f2lo ( - \"Kimolos\") \u00e8 un'isola delle Cicladi vicinissima a Milo. Amministrativamente \u00e8 un comune della periferia dell'Egeo Meridionale (unit\u00e0 periferica di Milo). \u00c8 di origine vulcanica, dal clima \u00e8 secco e salubre ma il suo terreno non \u00e8 adatto per coltivazioni di alcun genere. I suoi abitanti sono dediti alla pastorizia ed alla pesca. Era conosciuta nell'antichit\u00e0 per le sue riserve di gesso e di caolino che veniva usato per fare porcellane. Il suo nome antico era Echinousa. Argentiera segu\u00ec sempre le sorti della vicina Milo. Fu feudo veneziano e soffr\u00ec numerose incursioni dei pirati che la distrussero completamente nel XVIII secolo.&lt;br&gt;Sta a 86 miglia nautiche da Il Pireo.\nAmministrazione.\nIl comune omonimo copre il territorio dell'isola pi\u00f9 le isole disabitate di Polyaigos, Agios Efstathios e Agios Georgios. La popolazione, al censimento 2001 era di 769 abitanti"}
{"id": "1053854", "revid": "827882", "url": "https://it.wikipedia.org/wiki?curid=1053854", "title": "100 Bullets", "text": "100 Bullets \u00e8 una serie a fumetti scritta da Brian Azzarello e disegnata da Eduardo Risso (con copertine di Dave Johnson), pubblicata dalla DC Comics sotto l'etichetta Vertigo. \u00c8 stata premiata con l'Eisner Award in varie edizioni e per diverse categorie.\nHa un'ambientazione di genere noir e pulp, che richiama la cifra stilistica di romanzieri come Elmore Leonard, Eddie Bunker, Dashiell Hammett, Raymond Chandler e che recupera le atmosfere di film di successo come \"Le iene\" e \"I soliti sospetti\".\nEdizioni italiane.\nLa serie \u00e8 stata proposta in italiano inizialmente dall'editore Magic Press all'interno della rivista antologica mensile \"Vertigo Presenta\". Lo stesso editore provvedeva, aperiodicamente, a raccogliere in volumi gli episodi precedentemente serializzati sulla rivista. Dal 2006 \u00e8 l'editore Planeta DeAgostini, sempre con la consulenza dello staff editoriale Magic Press, a pubblicare in volumi brossurati la collana. Nel 2012 l'editore RW Edizioni sotto l'etichetta Lion ha iniziato una ristampa di tutti i numeri, pubblicandoli quattro per volta in volumi brossurati a cadenza bimensile.\nIl videogioco.\nIl fumetto ha ispirato un omonimo videogioco, nel cui progetto era coinvolto anche Brian Azzarello. Si trattava di uno sparatutto e garantiva un'ottima interazione con i fondali, composto da 24 missioni e da 2 personaggi giocabili permettendo di avventurarsi sia per ambienti interni che esterni. Il gioco sarebbe dovuto uscire su Wii e altre piattaforme, ma non venne mai completato e pubblicato."}
{"id": "1053877", "revid": "24823", "url": "https://it.wikipedia.org/wiki?curid=1053877", "title": "Polinomi di Chebyshev di prima specie", "text": ""}
{"id": "1053891", "revid": "723509", "url": "https://it.wikipedia.org/wiki?curid=1053891", "title": "Sayyid Qutb", "text": "Biografia.\nLa giovent\u00f9.\nSayyid Qu\u1e6db Ibr\u0101h\u012bm \u1e24usayn al-Sh\u0101dhil\u012b , (traslitterato anche solo come Sayyd Qutb (\u0633\u064a\u062f \u0642\u0637\u0628) o, pi\u00f9 approssimativamente, Said Qotb), nasce il 9 ottobre 1906 a M\u016bsh\u0101, un villaggio situato nella parte centrale dell'Egitto, nella provincia di Asy\u016b\u1e6d. Suo padre, Qu\u1e6db Ibr\u0101h\u012bm, era un noto e rispettato proprietario terriero, conosciuto per essere un musulmano molto pio. Era inoltre membro del Partito Nazionale egiziano, fondato e guidato da Mu\u1e63\u1e6daf\u00e0 K\u0101mil, e suo delegato a M\u016bsh\u0101.\nIl giovane Qu\u1e6db frequenta la scuola elementare statale e impara a memoria il Corano privatamente. Nel 1920 viene inviato dalla famiglia al Cairo per frequentare le scuole superiori e viene ospitato nella periferia del Cairo da uno zio, giornalista militante del partito Wafd. Dal 1930 al 1933 frequenta la \"D\u0101r al-\u02bful\u016bm\" (Casa delle scienze), universit\u00e0 di tendenze intermedie tra il conservatorismo dell'universit\u00e0 religiosa di al-Azhar e le universit\u00e0 moderne di spirito laico, in cui aveva studiato tra il 1923 e il 1926 al-\u1e24asan al-Bann\u0101\u02be, fondatore poco pi\u00f9 tardi del movimento dei Fratelli Musulmani. Una volta ultimati gli studi, all'inizio della sua carriera si dedicher\u00e0 alla letteratura, sia in qualit\u00e0 di critico, sia di scrittore.\nL'insegnamento.\nNel 1939 viene assunto presso la \"Wiz\u0101rat al-ma\u02bf\u0101rif\", il Ministero dell'Istruzione egiziano, dove lavorer\u00e0 per sei anni, dapprima come insegnante in provincia, poi a Helwan, nella periferia del Cairo, e infine dal 1940 al 1948 in qualit\u00e0 di ispettore, redigendo varie proposte di riforma del sistema d'insegnamento. Sempre attento alle problematiche sociali e in polemica col persistere dell'influenza britannica nel suo paese (che ufficialmente termina con la nazionalizzazione del canale di Suez nel 1956), vicino alle posizioni quindi del Wafd di Sa\u02bfd Zaghl\u016bl, fonda un giornale, \"al-Fikr al-jad\u012bd\" (Il pensiero nuovo), che diverr\u00e0 lo specchio della sua crescente ideologia nazionalista. A questo giornale, prima della sua chiusura imposta dalle autorit\u00e0 egiziane, collaborer\u00e0 anche Nagib Mahfuz, futuro Premio Nobel per la letteratura (1988).\nIl viaggio negli Stati Uniti.\nNel dopoguerra si occupa particolarmente di critica letteraria, che l'aveva interessato fin dagli anni trenta e Quaranta, polemizzando tra l'altro col grande scrittore, pensatore ed educatore \u1e6c\u0101h\u0101 \u1e24usayn, di cui non condivideva l'approccio laico e razionale, messo in mostra fin dalla \"scandalosa\" sua pubblicazione nel 1926 del suo \"F\u012b shi\u02bfr al-j\u0101hil\u012b\" (la poesia preislamica), dall'autore considerata, in base ad attenti studi filologico-letterari, ampiamente interpolata in et\u00e0 abbaside, tanto da attirarsi le feroci polemiche di chi considerava quel suo lavoro altamente offensivo per l'orgoglio patriottardo arabo.\nNel novembre 1948 (lo stesso anno della prima guerra israelo-palestinese) Qu\u1e6db si reca negli Stati Uniti. Ufficialmente \u00e8 inviato dal Ministero della Pubblica Istruzione egiziano per studiare il sistema educativo americano, ma ufficiosamente \u00e8 una sorta di esilio, visto che era gi\u00e0 diventato un personaggio scomodo a causa delle sue pubblicazioni anti-governative. Studi\u00f2 presso il Wilson's Teacher's College a Washington e al Teacher's College e frequenta un Master presso il Colorado State College of Education, oggi University of Northern Colorado, a Greeley (Colorado) e alla Stanford University, in California.\nVisita in seguito San Francisco, Los Angeles, New York e altre citt\u00e0. Torna quindi in Egitto nell'agosto del 1950. Le speranza del ministero egiziano che Sayyid Qu\u1e6db fosse impressionato favorevolmente dallo studio della societ\u00e0 e della cultura statunitense sono deluse. Qu\u1e6db \u00e8, s\u00ec, impressionato ma tutt'altro che in modo positivo dalla societ\u00e0 consumistica americana e da quella che gli appare, al di l\u00e0 delle apparenze anche rutilanti, una perdita sostanziale di coerenza nei confronti dei principi, spesso proclamati, della religione. \u00c8 indignato dalla promiscuit\u00e0 sessuale tra i giovani studenti e dal nascente movimento femminista. Durante il soggiorno negli Stati Uniti scrive il suo pi\u00f9 importante lavoro di critica sociale e religiosa nella prospettiva islamica: \"al-\u02bfAd\u0101la al-ijtim\u0101\u02bfiyya f\u012b l-Isl\u0101m\" (La giustizia sociale nell'Islam).\nL'adesione alla Fratellanza Musulmana.\nTornato in Egitto, entra a far parte del movimento dei Fratelli Musulmani, del quale diventer\u00e0 uno dei massimi esponenti e ideologi. Nel 1952 collabora al colpo di Stato perpetrato a danno di re F\u0101r\u016bq I da parte dell'associazione segreta nota come Movimento dei Liberi Ufficiali, guidata da Mu\u1e25ammad Nag\u012bb e Gam\u0101l \u02bfAbd al-N\u0101\u1e63ir (quest'ultimo meglio noto come Nasser). Il rapporto di collaborazione con questi, per\u00f2, andr\u00e0 disgregandosi velocemente dal momento che i principi dell'Islam politico integralista auspicati da Qutb e dai Fratelli Musulmani non verranno applicati. Nel 1954, dopo l'attentato a Nasser, il movimento dei Fratelli Musulmani sar\u00e0 anzi sciolto d'autorit\u00e0 e pi\u00f9 di mille dei suoi membri, tra i quali Qutb stesso, verranno incarcerati.\nDurante gli anni di prigionia egli scrive due opere molto significative: \"F\u012b \u1e93il\u0101l al-Qur\u02be\u0101n\" (All'ombra del Corano), un commentario coranico alla luce della sua ideologia in cui descrive Nasser empio antislamico e \"Ma\u02bf\u0101lim f\u012b al-\u0163ar\u012bq\" (Pietre miliari), opera fondamentale considerata l'apripista per il moderno Islam politico, di orientamento fondamentalista.\nQutb viene rilasciato nel 1964, grazie anche alla pressione esercitata dal Primo ministro iracheno Tahir Yahya, ma la sua libert\u00e0 durer\u00e0 appena otto mesi. Infatti viene nuovamente arrestato nell'agosto del 1965, accusato di progettare un nuovo colpo di Stato. Accusa fatta scaturire dalla pubblicazione delle \"Pietre miliari\", opera in cui egli accusa apertamente tutte le societ\u00e0 dell'epoca, anche quelle che si dichiarano islamiche, di essere \"preislamiche\", ovvero appartenenti alla cosiddetta \"J\u0101hiliyya\" (Epoca preislamica dell'\"Ignoranza\"). Questo concetto, applicato a una societ\u00e0 islamica come l'Egitto dell'epoca, implica necessariamente l'accusa di apostasia rivolta direttamente al capo della societ\u00e0 stessa, l\u00e0 dove il reato di apostasia, secondo il diritto islamico, \u00e8 punito con poche eccezioni con la pena di morte.\nLa condanna a morte.\nLe accuse mosse a Qutb culminano in un processo dalla vastissima ripercussione mediatica. La sentenza prevede la sua condanna a morte assieme ad altri sei membri dei Fratelli Musulmani. Verr\u00e0 giustiziato il 29 agosto 1966 tramite impiccagione. Durante l'ultima reclusione scrive un resoconto della sua attivit\u00e0 all'interno dell'associazione, intitolato \"Li-m\u0101dha \u02bfadam\u016bn\u012b?\" (\"Perch\u00e9 mi hanno giustiziato?\")."}
{"id": "1053892", "revid": "122315", "url": "https://it.wikipedia.org/wiki?curid=1053892", "title": "Cetartiodattili", "text": ""}
{"id": "1053896", "revid": "767487", "url": "https://it.wikipedia.org/wiki?curid=1053896", "title": "Kurr", "text": "Kurr \u00e8 l'album di debutto del quartetto islandese Amiina. \u00c8 uscito il 21 marzo 2007 dalla loro etichetta, Bl\u00e1skj\u00e1r Records, preceduta dal singolo \"Seoul\" alla fine del 2006. Inizialmente la vendita avviene tramite il sito ufficiale di Amiina."}
{"id": "1053899", "revid": "2090152", "url": "https://it.wikipedia.org/wiki?curid=1053899", "title": "La Celestina (Picasso)", "text": "La Celestina \u00e8 un'opera appartenente al Periodo blu realizzata nel 1904 dal pittore spagnolo Pablo Picasso: si tratta di un olio su tela che misura cm 81x60.\n\u00c8 conservata a Parigi nel Mus\u00e9e National Picasso.\nL'opera fu eseguita dal pittore a Barcellona, nel marzo 1904, poco prima di partire per Parigi.\nIl soggetto \u00e8 una mezzana, o protettrice, cieca da un occhio, divenuta simbolo, per il pittore, della Spagna licenziosa. In molti paesi spagnoli, le vecchie erano associate alla morte, poich\u00e9 toccava loro annunziare i decessi recenti.\nCelestina \u00e8 anche un personaggio della \"Tragicomedia de Calisto y Melibea\" di Fernando de Rojas, autore vissuto nel XV secolo. Il romanzo divenne cos\u00ec popolare che Celestina divenne presto sinonimo di \"ruffiana\" o \"mezzana\". Picasso era in possesso del libro fin da adolescente e ne collezion\u00f2 diverse edizioni antiche.\nLa storia narra che Celestina si intromette nella storia d'amore di Calisto e Melibea, con l'intenzione di ricavarne un guadagno: la morte del giovane e il suicidio conseguente dell'amata conducono alla morte anche Celestina e i suoi complici.\nCelestina, per\u00f2, non era solo ruffiana, ma anche sarta, profumiera, esperta di cosmesi e di ricostruzione della verginit\u00e0: come la definisce uno dei suoi complici, era anche \"un poco strega\".\nLa donna ritratta ha un'inquietante somiglianza con la zia di Picasso, Pepa, tuttavia la modella fu Carlotta Valdivia, che abitava a pochi passi dalla casa del pittore.\nQuesto soggetto torner\u00e0 anche in altre opere di Picasso, fino alle rielaborazioni del 1967, che la vedranno nelle vesti di sarta, strega o imbellettatrice."}
{"id": "1053901", "revid": "633110", "url": "https://it.wikipedia.org/wiki?curid=1053901", "title": "Bren (mitragliatrice)", "text": "La mitragliatrice Bren fu una mitragliatrice leggera adottata dall'esercito britannico nel XX secolo, dagli anni '30 e utilizzata in vari ruoli fino al 1991.\nIl nome deriva dalla sincresi delle prime due lettere di Brno (citt\u00e0 in cui fu progettato lo ZB vz. 26) e Enfield (citt\u00e0 in cui si trovava la Royal Small Arms Factory). Conosciuta principalmente per il suo ruolo durante la seconda guerra mondiale negli eserciti del Commonwealth, fu impiegata anche durante la guerra di Corea, nella guerra delle Falkland nel 1982 e nella Guerra del Golfo del 1991.\nEra una versione modificata di una mitragliatrice cecoslovacca, la ZB vz. 26. A differenza di quest'ultima montava un caricatore curvo (invece di uno lineare), un soppressore di fiamma conico e una canna a sgancio rapido per la sostituzione.\nStoria.\nNegli anni precedenti alla seconda guerra mondiale, all'esercito britannico furono proposte varie armi. Tra i concorrenti figuravano la mitragliatrice danese Madsen, il B.A.R. americano, la mitragliatrice svizzera Neuhausen KE7 e il Vickers-Berthier (adottato dalla RAF, come Vickers K, e dall'esercito indiano e utilizzato in maniera intensiva durante il secondo conflitto mondiale oltre che, soprattutto dall'esercito pakistano, anche in seguito, fu inoltre adottata dall'esercito Lettone e diffusa in sud America). A seguito delle prove l'esercito britannico adott\u00f2 il cecoslovacco ZB vz. 26. La licenza per la produzione dell'arma fu venduta alla Gran Bretagna e furono apportate modifiche al modello originale in base alle esigenze delle truppe inglesi. I cambiamenti pi\u00f9 significativi furono l'adozione del caricatore ricurvo che permettesse l'alimentazione della cartuccia flangiata (\"rimmed\") .303 British (mentre la versione originale impiegava la classica cartuccia di tipo Mauser non flangiata), e una canna che permettesse lo smontaggio rapido anche in combattimento.\nNegli anni cinquanta molti Bren furono modificati per poter utilizzare la cartuccia 7,62 \u00d7 51\u00a0mm NATO e il caricatore dell'F1 (versione britannica dell'FN FAL). L'arma fu gradualmente sostituita prima dalla mitragliatrice L7A1 alimentata a nastro e poi dal L86 LSW camerato in 5,56 \u00d7 45 mm NATO, fino a rimanere confinata all'uso su veicoli.\nAd oggi \u00e8 ancora prodotta e venduta in India sotto la denominazione \"Gun, machine 7,62\u00a0mm 1B\".\nAspetti tecnici.\nFunzionava a sottrazione di gas ed utilizzava le stesse munizioni del fucile d'ordinanza inglese Lee-Enfield con un rateo di fuoco che variava dai 480 ai 540 colpi al minuto, a seconda dei modelli. I gas venivano spinti attraverso una porta aperta nella parte alta della canna (vicino alla volata) attraverso un regolatore a quattro posizioni che permetteva di modificare la quantit\u00e0 di gas per il riarmo in base alla condizioni ambientali (temperatura, umidit\u00e0\u2026). Tutte le armi erano consegnate con una canna di ricambio inclusa, facilmente sostituibile in caso di surriscaldamento (i modelli pi\u00f9 tardi furono dotati di canne cromate che riducevano la necessit\u00e0 di cambio). Per la sostituzione si ruotava un perno posto di fronte al caricatore che svincolava la canna dal resto dell'arma. La maniglia per il trasporto aveva anche la funzione di sfilare la canna senza ustionarsi.\nL'arma era alimentata da caricatori, il che rallentava la cadenza di tiro e costringeva ad una ricarica pi\u00f9 frequente rispetto alle mitragliatrici a nastro come la sorella maggiore Vickers. Tuttavia, il pi\u00f9 basso rateo di fuoco preveniva il surriscaldamento della canna, e inoltre l'arma era pi\u00f9 leggera delle mitragliatrici raffreddate ad acqua che presentavano un cilindro pieno di liquido di raffreddamento attorno alla canna. Il caricatore, inoltre, proteggeva le munizioni dallo sporco, problema che invece affliggeva la Vickers e i suoi nastri da 250 colpi.\nServizio.\nSeconda guerra mondiale.\nNegli eserciti del Commonwealth, il Bren era distribuito in ragione di un'arma per ogni gruppo di fucilieri. I gruppi paracadutati dal 1944 avevano in dotazione un Bren addizionale. L'obiettivo dell'esercito era quello di fornire un Bren per ogni quattro soldati.\nL'arma aveva due operatori, chiamati generalmente \"number 1\" e \"number 2\": il primo trasportava e utilizzava il Bren, il secondo aiutava nella ricarica, sostituiva la canna e individuava i bersagli per il tiratore.\nGeneralmente, il Bren era usato da stesi con l'ausilio del bipiede integrato. Raramente, poteva essere usato in movimento, mediante una cinghia che rendeva l'arma simile ad un fucile automatico.\nL'equipaggiamento standard per i mitraglieri includeva due caricatori supplementari.\nLa portata effettiva del Bren si aggirava sui 500-600 metri quando utilizzato in posizione prona. Le prime versioni dell'arma erano considerate troppo precise, in quanto la dispersione dei colpi era effettivamente molto bassa. I soldati preferivano un'arma che disperdesse i colpi su un'area pi\u00f9 ampia, cos\u00ec da massimizzare l'effetto del fuoco di soppressione.\nPer un'arma interbellica, il Bren aveva un peso non troppo elevato. In caso di lunghe marce, l'arma era smontata e i componenti trasportati da due soldati. Il caricatore verticale aveva la tendenza a muoversi durante il fuoco, rendendo l'arma ben visibile in combattimento. Per questo motivo i soldati riverniciavano i caricatori o li coprivano con tessuto.\nIl caricatore da 30 colpi era generalmente caricato con soli 27/28 per evitare inceppamenti e per non esercitare troppa pressione sulla molla del caricatore. Inoltre, nel riempire i caricatori, si doveva prestare molta attenzione affinch\u00e9 i colpi fossero perfettamente allineati uno sopra l'altro, in modo che gli orli dei bossoli non si sovrapponessero nel modo sbagliato, provocando inceppamenti.\nIn generale, il Bren fu sempre considerata una mitragliatrice affidabile ed efficace, sebbene in Nord Africa fosse soggetto a continui inceppamenti dovuti alla sabbia. La buona qualit\u00e0 dei materiali utilizzati garantiva un numero minimo di inceppamenti. In caso di blocco, l'operatore poteva modificare l'orientamento del regolatore per aumentare la quantit\u00e0 di gas che azionava il meccanismo. Il tutto poteva essere effettuato solo dopo aver sbloccato e spinto in avanti la canna.\nL'arma fu molto usata anche su jeep o carri armati. Il Bren si rivel\u00f2 infatti molto efficace anche nel tiro contraereo, grazie ad un bipiede molto alto che permetteva alti angoli di tiro. Per questo ruolo fu addirittura ideato un caricatore da 100 colpi.\nDopoguerra.\nQuando l'esercito britannico adott\u00f2 il calibro 7,62\u00a0mm, il Bren fu riprogettato sostituendo otturatore, caricatore e canna, e fu designato come L4 LMG, rimanendo in servizio fino al 1991. Il passaggio da proiettili flangiati (\"rimmed\") a quelli non flangiati (\"rimless\") miglior\u00f2 notevolmente il sistema di alimentazione dell'arma, e permetteva l'uso dei caricatori del fucile L1A1 (derivato del FN FAL). Quando si pass\u00f2 al calibro 5,56, l'arma fu eliminata dai cataloghi delle armi approvate e usc\u00ec dal servizio attivo. Il modello Mk. III rimase in servizio nei riservisti della Irish Defense Force fino al 2006, quando fu rimpiazzato dall'FN MAG in 7,62\u00a0mm. Fu in uso anche presso i Reparti Mobili del Corpo delle Guardie di PS e Scuole di Polizia nel dopoguerra fino all'entrata in vigore della Legge di Riforma della Polizia nonch\u00e9 presso l'Esercito Italiano."}
{"id": "1053902", "revid": "767487", "url": "https://it.wikipedia.org/wiki?curid=1053902", "title": "Ragazza di Maiorca", "text": "Ragazza di Maiorca \u00e8 un \"gouache\" su cartoncino (67x51 cm) realizzato nel 1905 dal pittore spagnolo Pablo Picasso. L'opera \u00e8 conservata a Mosca nel Museo Pu\u0161kin.\nSi tratta di uno studio per I giocolieri, realizzato poco dopo."}
{"id": "1053904", "revid": "949200", "url": "https://it.wikipedia.org/wiki?curid=1053904", "title": "Due acrobati con cane", "text": "Due acrobati con cane \u00e8 un \"gouache\" su cartone realizzato nel 1905 dal pittore spagnolo Pablo Picasso. Misura 105,5 \u00d7 75\u00a0cm.\n\u00c8 conservato nel Museum of Modern Art\ndi New York.\nCome molte altre opere di Picasso, il soggetto \u00e8 di ambito circense; sono infatti rappresentati due saltimbanchi accompagnati dal cane. Uno dei due \u00e8 vestito da Arlecchino, personaggio molto amato dall'artista per via del costume a losanghe. Come nella \"Ragazza di Maiorca\" i due ragazzi mostrano un'aria melanconica e rattristata, dovuta probabilmente alla loro condizione di emarginazione dalla societ\u00e0."}
{"id": "1053905", "revid": "767487", "url": "https://it.wikipedia.org/wiki?curid=1053905", "title": "Ugo Ehiogu", "text": "Gioc\u00f2 nel ruolo di difensore.\nCarriera.\nGiocatore.\nClub.\nEhiogu inizi\u00f2 la carriera da professionista a 16 anni nel West Bromwich, squadra con la quale esord\u00ec in First Division (non ancora divenuta Premier League). Nel 1991 si trasfer\u00ec all', dove rimase per nove anni. Nel novembre 2000, dopo 237 presenze con la maglia del Villa e due Coppe di Lega vinte, si trasfer\u00ec al per 8 milioni di sterline. \n Al termine della stagione 2005-2006, il Boro decise di metterlo sul mercato.\nIl 23 novembre 2006 si trasfer\u00ec in prestito al Leeds per due mesi, dove riconquist\u00f2 il posto da titolare al centro della difesa segnando anche un gol, oltre a un'autorete.\nIl 1\u00ba gennaio 2007, alla scadenza del prestito, Ehiogu rescisse il suo contratto con il Middlesbrough e si trasfer\u00ec ai Rangers in Scottish Premier League. Qui ottenne 9 presenze nella sua unica stagione in Scozia, segnando il gol che regal\u00f2 ai Rangers la vittoria nel derby contro il .\nIl 18 gennaio 2008 si trasfer\u00ec in Seconda divisione inglese nelle file dello Sheffield United.\nNazionale.\nEhiogu ha collezionato 4 presenze nella Nazionale maggiore. Fece il suo esordio nel 1996 in una partita contro l', e segn\u00f2 anche un gol nella vittoria per 3-0 contro la .\nAllenatore.\nNel 2013 fu assistente di Peter Taylor sulla panchina dell'Inghilterra Under-20 in occasione del Mondiale di categoria.\nNel 2014 venne nominato allenatore delle giovanili del , ruolo che rivest\u00ec fino alla morte.\nMorte.\nIl 20 aprile si sente male e collassa a seguito di un attacco di cuore nel centro sportivo del Tottenham dopo l'allenamento della squadra giovanile. Subito portato in ospedale, muore il 21 aprile 2017 all'et\u00e0 di 44 anni, a darne la notizia \u00e8 la societ\u00e0 inglese del Tottenham con un comunicato apparso sul sito web."}
{"id": "1053906", "revid": "125741442", "url": "https://it.wikipedia.org/wiki?curid=1053906", "title": "Test (wrestler)", "text": "In passato ha lottato nella World Wrestling Entertainment e nella Total Nonstop Action Wrestling. Durante i suoi nove anni in WWE, ha vinto nove titoli. Trov\u00f2 il successo nella competizione singola, vincendo l'Intercontinental Championship e l'European Championship, entrambi una volta, l'Hardcore Championship due volte, il WWF e il WCW World Tag Team Championship insieme a Booker T.\nNel 2005, cambi\u00f2 legalmente il suo nome in \"Andrew Test Martin\" per guadagnare il possesso di quello che per anni \u00e8 stato il suo ring name, che la WWE aveva registrato come trademark..\nCarriera.\nWorld Wrestling Federation/Entertainment.\nCorporation (1998\u20131999).\nMartin fece il suo debutto nella World Wrestling Federation nella puntata di \"Sunday Night Heat\" del 25 ottobre 1998 come guardia del corpo dei M\u00f6tley Cr\u00fce, la quale si stava esibendo nello show; Martin gett\u00f2 un fan eccessivamente curioso fuori dal palcoscenico (kayfabe) durante l'esibizione della band. Debutt\u00f2 ufficialmente nella WWF come \"Test\" il 14 dicembre 1998 nel corso di Raw is WAR.\nSebbene all'inizio lavorasse come wrestler singolo, Martin fin\u00ec presto per unirsi a Vince McMahon e alla sua stable, la Corporation; all'interno del gruppo, Test ricopr\u00ec inizialmente il ruolo di guardia del corpo di The Rock.\nRelazione con Stephanie McMahon e T&amp;A (1999\u20132001).\nDopo esser stato cacciato dalla Corporation, Test si un\u00ec a un gruppo di wrestlers chiamato \"The Union\" che includeva Big Show, Mankind e Ken Shamrock; la stable ebbe una breve faida con la Corporation prima di sciogliersi silenziosamente.\nTest prese a questo punto parte ad una storyline che lo port\u00f2 a fidanzarsi \"on screen\" con Stephanie McMahon. I due si fidanzarono quando Test sconfisse Shane McMahon, contrario al loro rapporto, in un match a stipulazione speciale \"O la ami o la lasci\" a SummerSlam 1999. Stephanie sub\u00ec un'amnesia quando fu colpita da British Bulldog con un bidone dell'immondizia, ma ci\u00f2 non imped\u00ec alla coppia di pianificare il loro matrimonio; i due stavano per sposarsi quando Triple H mostr\u00f2 un video che dimostrava che lui aveva drogato Stephanie e l'aveva portata a Las Vegas, sposando la ragazza. Stephanie in seguito pass\u00f2 tra le file degli heel schierandosi contro Test e segnando l'inizio della cosiddetta McMahon-Helmsley Era. Test entr\u00f2 a far parte di un tag team con Albert, conosciuto come \"T &amp; A\", sotto la tutela di Trish Stratus. A WrestleMania 2000, assieme a Albert sconfisse Al Snow e Steve Blackman.\nVarie faide e l'Invasion (2001\u20132002).\nIl duo si sciolse nella prima parte del 2001 quando Albert attacc\u00f2 Test per schierarsi dalla parte dei McMahon-Helmsley.\nTest partecip\u00f2 in seguito alla Royal Rumble 2001 e la sera successiva, durante Raw is WAR, batt\u00e9 William Regal conquistando per la prima volta l'European Championship. Test inizi\u00f2 un feud con Eddie Guerrero per il Titolo Europeo, perdendolo in favore di Guerrero a WrestleMania X-Seven in seguito all'interferenza nel corso del match da parte di Dean Malenko e Perry Saturn. A Judgment Day, partecip\u00f2 in un Triple threat hardcore match valido per l'WWF Hardcore Championship che vide Rhyno uscirne vincitore. Nella puntata di SmackDown del 9 agosto 2001, Test si un\u00ec all'Alliance aiutando Diamond Dallas Page e Chris Kanyon a battere gli APA, facendogli vincere i World Tag Team Titles. A SummerSlam, Test e i Dudley Boyz sconfissero gli APA e Spike Dudley in un six-man tag team match grazie allo schienamento di Test ai danni Bradshaw.\nTest inizi\u00f2 a far team con Booker T. I due divennero i nuovi campioni di coppia WCW sconfiggendo The Undertaker e Kane nell'edizione di SmackDown del 27 settembre 2001. Tuttavia persero i titoli l'8 ottobre a Raw contro gli Hardy Boyz. A No Mercy batt\u00e9 Kane. Test e Booker T sconfissero The Rock e Chris Jericho il 1\u00ba novembre a SmackDown conquistando il titolo di coppia WWF, che persero contro gli Hardy Boyz il 12 novembre.\nIn seguito ebbe una faida con Edge, il quale a Survivor Series 2001 lo sconfisse ed unific\u00f2 il Titolo degli Stati Uniti WCW e il Titolo Intercontinentale WWF. Quella stessa sera Test vinse una Battle Royal che gli garant\u00ec l'immunit\u00e0 dall'essere licenziato per un anno. Per un breve periodo, Test fece il prepotente attaccando i non-wrestler, ma la gimmick fu presto abbandonata e dell'immunit\u00e0 non si parl\u00f2 pi\u00f9. A Vengeance, insieme a Christian perse contro Scotty 2 Hotty e Albert.\nRelazione con Stacy Keibler e licenziamento (2002\u20132004).\nAlla Royal Rumble 2002, partecip\u00f2 al Royal Rumble match, ma fu eliminato da \"Stone Cold\" Steve Austin. Nella puntata di SmackDown del 28 marzo 2002, affront\u00f2 Rob Van Dam in un match valido per il titolo intercontinentale ma perse. Successivamente Test arriv\u00f2 in semifinale nel torneo King of the Ring perdendo per mano del futuro vincitore, Brock Lesnar. Qualche tempo dopo diede vita alla stable degli \"Un-Americans\" insieme a Lance Storm, Christian e William Regal. Ebbe un match contro Undertaker a SummerSlam, ma lo perse.\nNell'ottobre del 2002, Stacy Keibler divent\u00f2 la ragazza di Test \"sullo schermo\" e consulente d'immagine. Lo esort\u00f2 a tagliarsi i capelli e a cambiare i suoi soliti pantaloni di velluto con pantaloncini corti; la Keibler soprannomin\u00f2 i fan di test \"Testicles\" (lett. \"Testicoli\"). Partecip\u00f3 alla Royal Rumble 2003 ma venne eliminato da Batista, dopo quasi 20 minuti di permanenza nel ring.\nForm\u00f2 quindi un tag team con il rientrante Scott Steiner ed inizi\u00f2 a maltrattare Stacy dopo esser diventato sospettoso di una sua relazione con Steiner. Gli amici si separarono ed iniziarono una lotta per la conquista della Keibler. Test infine sconfisse Steiner, vincendo i servizi di Stacy e annunciando le sue intenzioni di \"renderla la sua prostituta\"; sconfisse infine Steiner ancora una volta, costringendolo a diventare il suo schiavo. Steiner attacc\u00f2 poi Stacy, ritenendola la causa dei suoi problemi. Test liber\u00f2 Steiner dal suo obbligo e la coppia torn\u00f2 ad essere un tag team, trattarono la Keibler come una schiava. I due lottarono per il Titolo di Coppia in pi\u00f9 di una occasione, senza raggiungere il risultato sperato. Furono quindi licenziati da Mick Foley (kayfabe) e riportati a Raw in seguito dal General Manager Eric Bischoff.\nMartin fu costretto a ricorrere ad un intervento di fusione di due vertebre del collo nel giugno 2004.\nIl 1\u00ba novembre dello stesso anno, ancora in convalescenza, fu svincolato dalla WWE insieme ad A-Train e Billy Gunn.\nCircuito indipendente (2005).\nTest ritorn\u00f2 sul ring nel maggio del 2005 in diverse federazioni del circuito indipendente. Fu protagonista per qualche tempo sui ring della Nu-Wrestling Evolution, lottando con il nome di Big Foot.\nRitorno in WWE.\n\"ECW\" (2006\u20132007).\nIl 22 marzo 2006 la WWE annunci\u00f2 la nascita di un nuovo accordo con Test, il quale debutt\u00f2 nella Extreme Championship Wrestling il 4 luglio 2006 sconfiggendo Al Snow e lanciando \"Head\" (la testa di plastica che porta con s\u00e9 Snow) tra la folla. La gimmick adottata dal wrestler lo port\u00f2 a comportarsi da monster heel. La prima storyline alla quale partecip\u00f2 fu quella che vide opposti i wrestler della \"vecchia\" ECW e quelli della \"nuova\"; inizi\u00f2 lottando assieme a Mike Knox e successivamente con i nuovi arrivati The Big Show e Matt Striker contro Rob Van Dam, Sabu e The Sandman.\nIl 7 novembre Test sconfisse Tommy Dreamer e guadagn\u00f2 un posto nella Extreme Elimination Chamber match previsto per a December to Dismember e valido per l'ECW World Championship; nel corso del match elimin\u00f2 Hardcore Holly e Rob Van Dam prima di esser schienato dal futuro vincitore Bobby Lashley. Tent\u00f2 la scalata al titolo detenuto da Lashley, ma perse tutti e tre i match contro il Campione.\nIl 18 febbraio 2007, il commentatore di Raw Jim Ross conferm\u00f2 che Test era stato sospeso per 30 giorni a seguito della violazione del \"Wellness Program\", il programma anti doping della federazione. La settimana successiva, il 27 febbraio, Test fu licenziato dalla World Wrestling Entertainment. Sul suo MySpace, Martin dichiar\u00f2 di essere stato lui a chiedere la fine del contratto alla WWE, senza per\u00f2 spiegarne i motivi.\nTotal Nonstop Action Wrestling (2007\u20132008).\nMartin debutt\u00f2 nella Total Nonstop Action come \"The Punisher\" Andrew Martin il 2 agosto 2007 durante una puntata di TNA Impact!. Martin si alle\u00f2 ad Abyss e Sting aiutandoli a sconfiggere A.J. Styles e Christian Cage in un tag team ladder match.\nDopo poco pi\u00f9 di un mese dal suo ingaggio, Martin ha lasciato la Total Nonstop Action, per contrasti sorti con la dirigenza a seguito della richiesta di perdere chili e massa muscolare.\nIl 19 dicembre 2007, Test comunic\u00f2 sul suo MySpace di aver deciso di lasciare il mondo del wrestling e quindi la volont\u00e0 di ritirarsi. Tuttavia, per\u00f2, non escluse un eventuale ritorno nel mondo nel wrestling in un lontano futuro. Infatti, Test continu\u00f2 a combattere in alcuni circuiti indipendenti della Florida.\nMorte.\nMartin \u00e8 stato trovato morto nella sua casa di Tampa, Florida, il 13 marzo 2009. La polizia fu chiamata da un vicino preoccupato dal vedere Martin, apparentemente senza sensi, per diverse ore, riverso a terra, attraverso una finestra. La polizia rinvenne il corpo senza vita del wrestler solo dopo aver scalato il balcone della sua casa. Il ritrovamento avvenne, probabilmente, un giorno dopo la sua morte. La morte fu provocata da un'overdose di oxycodone. Pi\u00f9 tardi fu determinato dal Dr. Bennet Omalu che Martin soffriva di un'encefalopatia traumatica cronica, anche nota come encefalopatia del pugile. Il corpo di Martin \u00e8 stato cremato.\nVita privata.\nMartin ha avuto relazioni con le dive Stacy Keibler e con Kelly Kelly, quest'ultima terminata all'inizio del 2009.\nMartin si allenava nella palestra di Bret Hart a Calgary, assieme ad Edge, Christian e Lance Storm.\nRispettato negli spogliatoi, Martin era un amico intimo di A-Train, Val Venis, Curt Hennig e Rikishi, aveva inoltre saldi rapporti di amicizia con Bret Hart, Edge, Christian, Owen Hart, Lance Storm, Chris Benoit, Kevin Nash, Scotty 2 Hotty, Elijah Burkee e gli arbitri Jim Kordeas e Dave Hebner."}
{"id": "1053917", "revid": "36426", "url": "https://it.wikipedia.org/wiki?curid=1053917", "title": "Via Tornabuoni", "text": ""}
{"id": "1053920", "revid": "1317408", "url": "https://it.wikipedia.org/wiki?curid=1053920", "title": "Ritratto di William Sisley", "text": "Il Ritratto di William Sisley \u00e8 un dipinto del pittore francese Pierre-Auguste Renoir, realizzato nel 1864 e conservato al museo d'Orsay di Parigi.\nNel 1864 Alfred Sisley, anche lui pittore, commission\u00f2 un ritratto del padre William all'amico Renoir, cos\u00ec da aiutarlo a superare la pressante crisi economica in cui versava. William era un ricco uomo d'affari e poco sappiamo su questo personaggio, tranne che favor\u00ec apertamente la vocazione pittorica del figlio, nonostante non vi fossero precedenti in famiglia. Renoir complet\u00f2 il dipinto nel 1864 e lo espose al Salon dell'anno successivo. Dopo varie peregrinazioni (troviamo l'opera nelle collezioni di Alice-France Sisley, Bernheim-Jeune, Ernest May, Lazare Weiller e altri) il \"Ritratto\" approd\u00f2 nelle sale del museo del Louvre nel 1952, per poi trovare la sua collocazione definitiva nel 1986 entrando ufficialmente a far parte delle collezioni del museo d'Orsay, sempre a Parigi, con numero d'inventario RF 1952 3.\nL'opera \u00e8 riconducibile non solo al realismo di Courbet, ma anche ai moduli ritrattistici propugnati da Jean-Auguste-Dominique Ingres, uno dei maestri prediletti da Renoir (trasparenti, infatti, sono le analogie con l'ingresiano \"Ritratto di monsieur Bertin\"). In quest'opera l'artista d\u00e0 prova del proprio virtuosismo definendo una composizione essenziale e sobria, dove William Sisley, elegantemente vestito, assume una posa austeramente simmetrica, con una fisionomia e uno sguardo entrambi molto severi. La rigidit\u00e0 del dipinto viene stemperata solo dalla mano destra che regge gli occhiali, azione tranquilla ma energica. Dal punto di vista cromatico, invece, l'opera \u00e8 strutturata su un raffinato accordo di colori, con i toni caldi dell'incarnato del viso che si staccano dal bruno omogeneo dello sfondo e dall'impasto nero della veste. In questo dipinto, insomma, Renoir raggiunge una perfetta sintesi di ufficialit\u00e0 e psicologia: si tratta, tuttavia, di un risultato ben distante dagli esiti della sua ritrattistica matura, caratterizzata da una struttura compositiva pi\u00f9 libera e vivace."}
{"id": "1053921", "revid": "33751", "url": "https://it.wikipedia.org/wiki?curid=1053921", "title": "Jean Jacques Eydelie", "text": ""}
{"id": "1053922", "revid": "1748167", "url": "https://it.wikipedia.org/wiki?curid=1053922", "title": "Codifica di linea", "text": " \nCodifica di linea in telecomunicazioni \u00e8 il processo in cui un messaggio/pacchetto dati viene adattato (modulato) secondo le caratteristiche della linea di comunicazione usata.\nCome si pu\u00f2 vedere dallo schema, la trasmissione dati passa attraverso tre tipi di codifica, a loro volta usati per inviare un messaggio o per decodificarlo e riceverlo.\nDi seguito vengono schematizzati e commentati i passaggi che compongono una codifica generalmente usata.\nNelle centrali numeriche e nei computer i dati transitano in codice NRZ dove all'1 logico corrisponde il livello alto e allo 0 logico il livello basso. Questa codifica \u00e8, per\u00f2, incompatibile con doppini telefonici, cavi coassiali o fibre ottiche perch\u00e9 non consente la rigenerazione e, avendo una componente continua, non riesce a passare attraverso i traslatori differenziali delle centraline telefoniche.\nLa codifica procede allora con l'RZ, il cui spettro contiene la frequenza portante e ancora la componente continua. \nNella codifica di linea uno dei codici pi\u00f9 usati \u00e8 l'AMI (Alternate Marking Inversion) a tre livelli in cui al bit 0 corrisponde sempre il livello 0 e al bit 1, invece, corrispondono alternativamente +1 e -1, in modo che il valore medio del segnale sia sempre zero. Avendo poi necessit\u00e0 di rigenerare il clock anche in presenza di lunghe sequenze di 0, si usa spesso la Codifica HDB3.\nUn altro vantaggio della codifica di linea AMI \u00e8 l'abbassamento della frequenza di cifra Fc e dato che su doppino telefonico in rame l'attenuazione \u00e8 circa proporzionale alla radice quadrata della frequenza con tale abbassamento della frequenza di cifra si riesce ad abbassare l'attenuazione consentendo dunque una maggiore velocit\u00e0 di trasmissione o una maggiore lunghezza di collegamento a parit\u00e0 di bit-rate. \nCodifica Manchester o Bifase.\nQuesta codifica \u00e8 particolarmente apprezzata e utilizzata in presenza di una rete LAN e viene trattata in modo approfondito in Codifica Manchester.\nLa bifase, in presenza della cifra 0, emette un segnale bipolare caratterizzato da una transizione dal livello basso a quello alto al centro del bit; in presenza, invece, della cifra 1 la transizione \u00e8 dall'alto al basso.\nCodifica Manchester differenziale.\nQuesta codifica \u00e8 derivata della precedente.\nQuesta variante, in presenza dello 0, emette un segnale bipolare caratterizzato da una transizione, al centro del bit, con la stessa fase del simbolo precedente. Per l'1, invece, il segnale emesso sar\u00e0 opposto al precedente.\nCodifica HDB3.\nLa sigla sta per High Density Bipolar code su 3 livelli. Si tratta di una codifica RZ che prevede di trasmettere un livello 0 per ogni zero logico e per ogni 1 logico trasmettere +1 o -1 alternativamente.\nPer consentire la decodifica del clock di trasmissione da parte del ricevitore, in trasmissione si applicano correzioni nel caso si intendano trasmettere pi\u00f9 di tre zeri logici consecutivi: in tali casi si aggiunge una \"violazione bipolare\" (ad esempio due impulsi della stessa fase non intervallati da variazione) che consenta al ricevitore una sostituzione adeguata."}
{"id": "1053923", "revid": "31886", "url": "https://it.wikipedia.org/wiki?curid=1053923", "title": "Comunione e assunzione della Maddalena", "text": "La Comunione e assunzione della Maddalena \u00e8 un dipinto a tempera su tavola (18x42 cm) di Sandro Botticelli, databile al 1491-1493 circa e conservato nel Philadelphia Museum of Art di Filadelfia.\nStoria.\nIl pannello fa parte della predella di una pala d'altare per il monastero fiorentino di Sant'Elisabetta delle Convertite a Firenze, dove era stata finanziata dall'Arte dei Medici e Speziali. Il monastero ospitava prostitute pentite, per questo la figura di riferimento era Maria Maddalena a cui \u00e8 dedicata la predella.\nCon la soppressione del 1808 il patrimonio dell'istituzione sacra venne disperso. La pala in particolare, oggi al Courtauld Institute di Londra, venne separata dalla predella, che era originariamente un'unica tavola lignea, venne segata in pi\u00f9 scomparti e dopo messa sul mercato antiquario. Oggi trova al Philadelphia Museum of Art.\nDescrizione e stile.\nLa scena mostra gli ultimi momenti della vita di Maria Maddalena, in cui riceve la comunione per l'ultima volta e poi ascende al cielo, grazie a due angeli.\nLa scena \u00e8 equilibratamente composta in due parti, raccordate prospetticamente. A destra la comunione per opera di un vescovo tra due diaconi entro un edificio con un lato aperto (che ricorda da vicino il sobrio stile fiorentino, con esempi come la Cappella Pazzi), a sinistra l'ascensione, ambientata nel deserto, con un'aspra roccia dietro la Maddalena che lascia intravedere al centro un lontano paesaggio lacustre. La scena riecheggia la pala dell\"'Assunzione di santa Maria Maddalena\" di Antonio del Pollaiolo (1460 circa). In basso si inginocchia uno spettatore, forse san Giovanni apostolo."}
{"id": "1053928", "revid": "767487", "url": "https://it.wikipedia.org/wiki?curid=1053928", "title": "Terry Dischinger", "text": "Carriera.\nFiglio di un allenatore di football e grande atleta, Dischinger, mentre era al college vinse premi per il football, il basket e altro alla Garfield High School e fece anche parte di un team mondiale di baseball.\nAl suo secondo anno di college, Dischinger venne preso dal team USA per le Olimpiadi di .\nNel 1962 fu preso come prima scelta al secondo round del draft NBA dai Chicago Zephyrs, e ricevette il NBA Rookie of the Year Award nella stagione 1962-63 con medie di 25,5 punti e 8 rimbalzi a partita.\nLa sua carriera cestistica fu interrotta dal servizio militare. Al ritorno in campo fece da giocatore-allenatore per due partite dei Detroit Pistons nella stagione 1971-72. Gioc\u00f2 anche per i Baltimore Bullets e Portland Trail Blazers.\nSi ritir\u00f2 nel 1973 con medie di 13,8 punti e 5,6 rimbalzi a partita. Partecip\u00f2 tre volte all'NBA All Star Game."}
{"id": "1053933", "revid": "123321511", "url": "https://it.wikipedia.org/wiki?curid=1053933", "title": "Teoremi di Gershgorin", "text": "In matematica, i teoremi di Gershgorin sono alcuni teoremi sulla localizzazione degli autovalori di una matrice nel campo complesso. Il loro nome \u00e8 dovuto al matematico bielorusso Semyon Aranovich Gershgorin.\nCerchi di Gershgorin.\nUna definizione di basilare importanza nella comprensione di questi teoremi \u00e8 quella di cerchio di Gershgorin.\nSia formula_1 una matrice in formula_2. Si consideri l'elemento formula_3-esimo formula_4 della diagonale principale di formula_5 e la somma dei moduli degli elementi fuori della diagonale:\nQueste due quantit\u00e0 individuano il sottoinsieme del piano complesso:\ncorrispondente ad un disco di raggio formula_8 centrato in formula_4, che viene detto formula_3-esimo cerchio di Gershgorin della matrice formula_5.\nPrimo teorema di Gershgorin.\nSia formula_5 una matrice come sopra. Allora gli autovalori di formula_5 appartengono alla regione del piano complesso individuata dall'intersezione tra l'unione dei cerchi riga e l'unione dei cerchi colonna formula_5. In formule:\n\"Dimostrazione\": sia formula_16 un autovalore di formula_5 e sia formula_18 l'autovettore corrispondente. Scegliamo formula_19 in modo che formula_20. Questo equivale a dire: scegliere formula_3 in modo che formula_22 sia la pi\u00f9 grande coordinata, in modulo, del vettore formula_23. Allora formula_24 altrimenti formula_25. Poich\u00e9 formula_23 \u00e8 un autovettore, formula_27 e quindi:\nAllora, scomponendo la somma otteniamo\nPossiamo dividere entrambi i membri per formula_22 (scegliendo formula_3 come sopra abbiamo che formula_32) e passando ai moduli otteniamo\ndove l'ultima disuguaglianza vale poich\u00e9\nSecondo teorema di Gershgorin.\nDetta\ne\nSe formula_37 allora esattamente formula_38 autovalori appartengono a formula_39 e i restanti formula_40 appartengono a formula_41\nTerzo teorema di Gershgorin.\nSe la matrice formula_5 \u00e8 irriducibile ed esiste un autovalore formula_16 di formula_5 contenuto in formula_45 allora formula_16 sta sulla frontiera di ogni formula_47 con formula_48\nBibliografia.\nD. Bini, M. Capovani, O. Menchi, \"Metodi numerici per l'algebra lineare\", Zanichelli, Bologna, 1988."}
{"id": "1053936", "revid": "419138", "url": "https://it.wikipedia.org/wiki?curid=1053936", "title": "Ritratto di Bazille", "text": "Il Ritratto di Bazille \u00e8 un dipinto del pittore francese Pierre-Auguste Renoir, realizzato nel 1867 e conservato al museo Fabre di Montpellier.\nDurante gli esordi Renoir pat\u00ec gravi incertezze economiche e, dopo aver ricercato una prima ospitalit\u00e0 presso Alfred Sisley, si stabil\u00ec nello studio dell'amico Jean-Fr\u00e9d\u00e9ric Bazille, in rue Visconti, dove successivamente allogger\u00e0 anche Monet. Questa tela, in effetti, si pu\u00f2 considerare un primo manifesto del sodalizio artistico tra Renoir, Bazille e Manet, poi sfociato nel grande movimento impressionista. Lo spunto narrativo dell'opera \u00e8 prettamente autobiografico: una volta, infatti, Bazille fu colpito da un airone e due passerotti che si erano adagiati su un pezzo di stoffa, e decise prontamente di ritrarre quest'inaspettata e spontanea natura morta in un dipinto denominato \"Airone\". Renoir, mosso da un istintivo senso di amicizia, decise di ritrarre Bazille accinto a dipingere in questo quadro, oggi esposto al museo d'Orsay di Parigi.\nOltre a Bazille, che \u00e8 il diretto effigiato, anche il nome di Monet \u00e8 indissolubilmente legato a questo quadro: dietro la sagoma di Bazille, infatti, si estende un assemblaggio di tele appese alla parete, tra cui spicca un paesaggio innevato di Monet, \" La strada della fattoria Saint Sim\u00e9on\". Questo ritratto, per di pi\u00f9, oltre a testimoniare la vita disordinata della \"boh\u00e8me\" francese, rivela una grande vivacit\u00e0 e fluida libert\u00e0, ben distante dall'ufficialit\u00e0 di alcuni ritratti precedenti, come quello raffigurante William Sisley, padre di Alfred. Altrettanto innovativa \u00e8 la tavolozza, giocata sulla dominanza dei toni grigi e beige (con una nota squillante del laccio rosso delle scarpe), evidente tributo alla maniera di Manet e di Corot."}
{"id": "1053938", "revid": "36426", "url": "https://it.wikipedia.org/wiki?curid=1053938", "title": "Sopralluogo giudiziario", "text": "Con il termine sopralluogo giudiziario (o sopralluogo di polizia giudiziaria, considerato che l'attivit\u00e0 \u00e8 svolta materialmente proprio dalla polizia giudiziaria) si definisce l'insieme delle operazioni compiute dalla polizia giudiziaria, eventualmente coadiuvata da personale tecnico-scientifico, volte ad analizzare, in un ambiente, lo svolgimento di un reato avvenuto in un tempo precedente, allo scopo di conservare le tracce e le cose pertinenti al reato e risalire cos\u00ec al responsabile.\nIl sopralluogo di polizia giudiziaria e la ricostruzione della scena del fatto ed i riferimenti normativi.\nL'attivit\u00e0 espletata durante il sopralluogo di polizia giudiziaria (definito anche sopralluogo giudiziario) in conseguenza di un accadimento di rilevanza penale o che potrebbe far presumere la commissione di un reato trova i propri riferimenti normativi nel Titolo IV, articoli da 347 a 357, del Codice di procedura penale, dedicato all'attivit\u00e0 a iniziativa della polizia giudiziaria e nei corrispettivi articoli da 112 a 118 delle Norme di attuazione, coordinamento e transitorie dello stesso.\nIn particolare il sopralluogo risponde in modo puntuale alle esigenze fatte proprie dal combinato disposto dell'articolo 347, primo comma, dell'articolo 348 e dell'articolo 354 del Codice di procedura penale. L'articolo 357, che chiude il Titolo concernente l'attivit\u00e0 a iniziativa della polizia giudiziaria, prevede, infine, l'obbligo di documentazione degli adempimenti svolti nel corso di tale fase delle indagini preliminari, fra i quali rientra il sopralluogo. In generale l'articolo citato dispone l'annotazione degli atti e prescrive l'obbligo della redazione del verbale nei casi elencati nel secondo comma. La lettera e) del suddetto comma include proprio le operazioni e gli accertamenti esperiti ex articolo 354.\nIl sopralluogo pu\u00f2 costituire anche una forma particolare di attivit\u00e0 non a iniziativa ma delegata dalla Autorit\u00e0 giudiziaria secondo le disposizioni dell'articolo 370 del Codice di procedura penale. Ci\u00f2 sia perch\u00e9 direttamente previsto al comma terzo dell'articolo 348, con un rimando nel quale si precisa che dopo l'intervento del pubblico ministero, la polizia giudiziaria compie gli atti ad essa specificamente delegati a norma dell'articolo 370, e sia perch\u00e9 l'articolo 370 stesso prevede che il pubblico ministero possa delegare una serie di atti tipicamente definiti (interrogatori e confronti) ed una serie di attivit\u00e0 non specificate. Tra queste ultime ben pu\u00f2 rientrare un sopralluogo delegato e finalizzato a ricostruire con maggior precisione la scena del fatto o addirittura ad individuarla per la prima volta nel caso in cui la notizia di reato sia stata acquisita direttamente dall'Autorit\u00e0 giudiziaria (si pensi, a titolo di esempio, ai reati che rientrano nella cognizione del Giudice di pace in funzione penale e perseguibili a querela di parte, quando l'atto di denuncia sia direttamente depositato alla Procura della Repubblica competente e questa disponga l'indagine delegata).\nDi seguito, i testi o gli estratti degli articoli del Codice di procedura penale citati:\nLe finalit\u00e0 del sopralluogo di polizia giudiziaria.\n\u00c8 il titolo stesso dell'articolo 348 a definire lo scopo principale del sopralluogo di polizia giudiziaria: assicurare le fonti di prova, a cui pervenire tramite l'esame obiettivo dello stato dei luoghi a mente dell'articolo 354, avendo preventiva e massima cura che lo stato di fatto non venga alterato (oltre quanto non possa gi\u00e0 esserlo stato in funzione della tempestivit\u00e0 dell'intervento, dell'azione di altri soggetti quali operatori sanitari e di fattori di varia natura). Ritengo utile riportare le definizioni che dell'attivit\u00e0 prevista dai due articoli in esame fornisce l'autore del volume Gli atti di polizia giudiziaria nel nuovo processo penale, edizioni Laurus Robuffo, Roma, 1992 e seguenti (di Paolo Puoti). L'autore citato definisce gli adempimenti ex articolo 348 come il complesso di attivit\u00e0 che gli ufficiali e gli agenti di polizia giudiziaria compiono d'iniziativa durante il tempo che intercorre fra il verificarsi del fatto e fino a quando il pubblico ministero non ha impartito le direttive per lo svolgimento delle indagini, allo scopo di raccogliere ogni elemento utile alla ricostruzione del fatto e alla individuazione del colpevole. Pi\u00f9 sintetica ma efficace le definizione dell'attivit\u00e0 svolta ai sensi dell'articolo 354: gli accertamenti urgenti sui luoghi, sulle cose e sulle persone sono atti per mezzo dei quali l'ufficiale di polizia giudiziaria procede alla diretta osservazione dei luoghi, cose e persone, allo scopo di accertare le tracce e gli altri effetti materiali che il reato abbia lasciato. A questo punto occorre chiedersi che cosa intendiamo per prova. Nel campo del nostro interesse e, quindi, del diritto penale, la prova pu\u00f2 essere definita come la dimostrazione della sussistenza di fatti determinati anche tramite la dimostrazione dell'esistenza di altri fatti dai quali si possa desumere l'esistenza dei fatti giuridicamente rilevanti che si intende provare. In particolare, poi, l'attivit\u00e0 del sopralluogo di polizia giudiziaria conduce alla assicurazione della cosiddetta prova materiale, costituita da oggetti direttamente connessi ai fatti, prelevati dalle forze di polizia e custoditi sotto sequestro o, comunque, repertati, ovvero da rilievi di polizia (scientifica) su tali oggetti. Sono prove materiali anche le relazioni peritali, le consulenze tecniche ed in genere le relazioni di esperti qualificati. Il sopralluogo di polizia giudiziaria \u00e8, alla luce di quanto precedentemente esposto, un mezzo, uno strumento per la ricerca della prova. \u00c8 utile rammentare, comunque, che per il nostro sistema penale, di norma, la prova si forma in aula e, cio\u00e8, durante la fase dibattimentale \u2013 processuale (ad eccezione dell'incidente probatorio di cui all'articolo 392 e seguenti del C. p. p. e degli accertamenti tecnici non ripetibili ex articolo 360 C. p. p.). Nella fase delle indagini preliminari, nella quale si pone il sopralluogo di polizia giudiziaria sia esso di iniziativa che delegato, si raccolgono elementi di prova, la cui valutazione giudiziale far\u00e0 assumere ai medesimi il valore di prova, se non confutati da altri elementi.\n\u00c8 bene, per\u00f2, soffermarsi meglio sul punto. In uno schema di classificazione degli articoli 348 e 354 del C. p. p. \u00e8 infatti possibile ricondurre le attivit\u00e0 compiute genericamente ex articolo 348 fra gli atti di ricerca e di assicurazione delle fonti di prova, mentre, nello specifico, fra le attivit\u00e0 ex articolo 354 rientrano veri e propri atti di ricerca ed assicurazione della prova. Si pensi ai sequestri ed alle perquisizioni che, una volta eseguite ed ottenuto il risultato cercato, non avrebbe certamente alcun senso ripetere in sede di giudizio, avendo esplicato appieno la loro funzione nella fase preliminare. Per quanto attiene, invece, il complesso di attivit\u00e0 definite come accertamenti e rilievi questo pu\u00f2 essere ricondotto ad un doppio binario a seconda della qualit\u00e0 delle stesse:\nNel primo caso si avr\u00e0 un atto tipico con efficacia probatoria piena ed utilizzabilit\u00e0 sia prima del giudizio che durante la fase dibattimentale-processuale. V'\u00e8 da segnalare che, generalmente, la ricostruzione complessiva della scena del fatto non \u00e8 ripetibile per una serie di eventi (per es. gli omicidi colposi derivati da incidenti stradali, infortuni sul lavoro, investimenti ferroviari e via dicendo) data l'impossibilit\u00e0 di conservare lo stato dei luoghi oltre un limite abbastanza ristretto di tempo sia per ragioni di circolazione e di sicurezza pubblica che di esposizione agli agenti atmosferici (nei luoghi aperti) oppure per dispersione delle tracce.\nNota: per un approfondimento dell'argomento trattato e per una completa trattazione e classificazione degli atti di polizia giudiziaria, si rimanda al volume Manuale pratico della polizia giudiziaria, di Raffaello Cantagalli gi\u00e0 Procuratore generale della repubblica in Venezia, edizioni Laurus Robuffo, Roma, 1993 e seguenti.\nL'esecuzione del sopralluogo di polizia giudiziaria.\nNon si intende fornire una metodologia generale che possa raccogliere in un unico concetto l'esecuzione del sopralluogo di polizia giudiziaria. Troppo diverse ed influenzate da fattori contingenti risultano, infatti, le singole situazioni reali nelle quali si trovano ad operare gli addetti di polizia.\nDiversi, anche, gli approcci che vengono compiuti in ragione della attivit\u00e0 specialistica, combinata con la specificit\u00e0 dell'evento, in funzione del sopralluogo.\nSi delineano le attivit\u00e0 sul campo, raggruppando le ipotesi di evento in schemi generali mutuando anche da discipline diverse, seppur affini, una serie di metodi pi\u00f9 che di metodologie vere e proprie.\nLe tecniche di lavoro tendono a specializzarsi a seconda della fattispecie presa in esame: incidenti stradali con lesioni od esiti mortali; infortuni sul lavoro gravi, invalidanti e mortali; rinvenimenti di cadaveri dovuti a morte sospetta o violenta; incendi; scoppi; esplosioni; crolli; disastri di varia natura. Nel sopralluogo di polizia giudiziaria rientrano, per\u00f2, anche fatti reato non necessariamente cruenti o che abbiano quale esito la morte di persone ma che richiedono una attenta indagine specialistica quali: abusi edilizi; reati paesistici ed ambientali; inquinamenti; reati in danno di beni culturali ed opere d'arte; reati contro la salute e l'igiene; frodi alimentari e commerciali.\nTrattandosi nella maggior parte dei casi, di un atto irripetibile, gli operatori devono porre la massima cura e precisione nell'attivit\u00e0 di sopralluogo per non lasciare nulla al caso.\nOccorre precisare che gli esecutori del promo sopralluogo e, tanto meno, l'ufficiale di polizia giudiziaria che lo dirige, non sono operatori di polizia scientifica e, di conseguenza, non si richiede al personale impegnato sulla scena del fatto alcuna attivit\u00e0 che non sia quella di compiere un buon lavoro consistente nelle seguenti fasi:\nSia per l'effettuazione dei rilievi fotografici che per la descrizione accurata di ciascun reperto, che si tratti di corpo di reato o cosa pertinente al reato, \u00e8 utile avvalersi di strumenti che permettano di capire le reali dimensioni dell'oggetto. Quindi, avendo ovviamente cura oltre che di fotografare anche di descrivere l'oggetto interessato, fornendone le dimensioni, nel dossier fotografico sar\u00e0 opportuno inquadrarlo con un righello recante l'intestazione ed il sigillo dell'Ufficio operante. Sulla scena del fatto, in mancanza di altro, per fornire un'idea delle dimensioni dell'oggetto, si potr\u00e0 ovviare inquadrando a fini di contrasto altri oggetti di uso e di dimensioni generalmente note e standard come, per esempio, pacchetti di sigarette, accendini, carte da gioco e via dicendo.\nNel punto 7. si \u00e8 accennato al rinvenimento di cadavere. L'esame del corpo della vittima \u00e8 essenziale. Esso va attuato riscontrando:\nAffine all'esame del cadavere \u00e8 la repertazione delle tracce ematiche. Le macchie di sangue si distinguono in spruzzi e gocciolature. Lo spruzzo pu\u00f2 avere due forme: una a punto esclamativo e l'altra a clava. Nel primo caso la direzione del sangue \u00e8 indicata dalla parte panciuta che \u00e8 rivolta verso il luogo di origine, se il getto ha investito obliquamente la parete o l'oggetto. Nel secondo, invece, si evidenziano una forza d'urto ed una obliquit\u00e0 minori. Le gocciolature sono dovute alla caduta del sangue per la sola forza di inerzia. Prove sperimentali hanno permesso di stabilire una relazione fra altezza di caduta, diametro e contorno delle macchie. Quando la persona che perde sangue si muove, le macchie assumono un contorno ellittico con spruzzi allungati nella direzione del movimento. Infine, la pozza di sangue si ha solamente nel caso di deflusso copioso di sangue da un corpo immobile disteso a terra. \u00c8 importante anche la descrizione del sangue rinvenuto sulla scena del fatto. La gradazione varia dal rosso vivo per eventi recentissimi, al rosso brunastro per eventi meno recenti sino al bruno caff\u00e8 trascorso maggior tempo, ovviamente con tendenza alla coagulazione.\nParticolare attenzione va posta al rinvenimento di armi da fuoco e munizioni. In primo luogo occorre tenere conto della condizione dell'arma, apparentemente carica o scarica che sia. Bisogna verificare che abbia inserita la sicura e controllare se vi sono bossoli nelle zone limitrofe (indicativi dell'uso dell'arma prima del rinvenimento), contandoli per verificare almeno in prima battuta l'eventualit\u00e0 che il caricatore sia stato completamente scaricato. Diverso il discorso per le armi non automatiche, come i revolver, che non emettono bossoli dopo lo sparo. Si dovr\u00e0, quindi, procedere alla messa in sicura dell'arma, scarrellandola (se automatica) o aprendo il tamburo (in caso di arma non automatica) per estrarre le munizioni e sparando il colpo di prova in direzione di materiali assorbenti o meglio ancora, uscire all'aperto e sparare in aria in una zona libera da ostacoli ed abitazioni, dopo aver creato un'area di rispetto sufficientemente ampia e fatto porre al riparo i presenti. In caso di dubbi, particolare vetust\u00e0 dell'arma, modello del tutto ignoto od altro, conviene rivolgersi ad un armiere esperto prima di effettuare qualsiasi maneggio. Espletate tutte le operazioni di messa in sicurezza, la repertazione dovr\u00e0 avvenire mostrando l'arma nel suo complesso e nei suoi particolari, con il caricatore (che vuoto viene definito serbatoio) e le munizioni a parte. Si rammenta che le armi comuni da sparo sono elencate nel Catalogo nazionale mentre parecchie armi da guerra sono state, nel tempo, declassificate in comuni. Elemento essenziale \u00e8 la lettura del numero di matricola che, per le armi clandestine o utilizzate per compiere reati, \u00e8 generalmente abraso o limato con incisione pi\u00f9 profonda (tecnicamente bulinato). \u00c8 fondamentale far rilevare all'Autorit\u00e0 giudiziaria se si tratti di un'arma illegalmente detenuta o portata ma munita di matricola leggibile oppure se si tratti di arma clandestina, cos\u00ec come se si tratti di arma comune o di arma da guerra. Buona cosa \u00e8 reperire notizie tecniche e storiche sul tipo di arma rinvenuta anche tramite rapide ricerche in internet. Le munizioni andranno esaminate attentamente per stabilire se siano dello stesso calibro dell'arma, l'et\u00e0 apparente, la marca e lo stato di conservazione (occorre la massima attenzione perch\u00e9 si ha che fare con materiale esplosivo). L'arma sar\u00e0 sottoposta a sequestro e messa a disposizione della Autorit\u00e0 giudiziaria.\nNella documentazione fotografica \u00e8 essenziale riportare le reali dimensioni dei reperti, specialmente se si tratta di armi lunghe.\nLesioni e fenomeni cadaverici.\nSi pu\u00f2 indicare il seguente schema generale per la classificazione delle lesioni:\nLesioni cutanee minori.\nUn breve cenno alle lesioni cutanee minori, prima di trattare le lesioni di maggior interesse per l'attivit\u00e0 di polizia locale e stradale.\nCome abbiamo visto trattando dell'esecuzione del sopralluogo di polizia giudiziaria, l'esame del cadavere pu\u00f2 far rilevare tracce di interesse fra le quali rientrano le lesioni cutanee. Esse si distinguono in: reazioni cutanee o irritazioni, sono ad effetto estremamente limitato nel tempo e sono dovute ad urti lievi o lievissimi; in generale non si osservano sui cadaveri \u2013 ecchimosi, si tratta di infiltrazioni di sangue nei tessuti dovute alla rottura traumatica dei vasi sanguigni. Possono avere estensione variabile \u2013 ematomi, raccolta voluminosa di sangue con tipica colorazione bluastra \u2013 escoriazioni od abrasioni, esportazioni dello strato superficiale della cute \u2013 ferite lacero contuse, si tratta di tagli a bordi ed andamento non regolare.\nPer passare ai fenomeni cadaverici, occorre precisare che cosa si intende in diritto ed in medicina legale per morte: \u00e8 la cessazione irreversibile delle tre funzioni respiratoria, circolatoria e nervosa. Le risposte che debbono essere fornite alle corrispondenti domande nel caso di morte traumatica, violenta, accidentale o sospetta sono: l'accertamento inconfutabile dell'avvenuto decesso, l'epoca a cui risale e la causa. Si d\u00e0 per inequivocabile e per certo, anche senza certificazione medica, il decesso sopraggiunto per dilaniamento da esplosione, amputazione della testa, distacco del corpo in pi\u00f9 parti. L'epoca della morte \u00e8 basata sull'esame dei fenomeni cadaverici. Vengono divisi in tre categorie:\nLe lesioni da investimento e scontro.\nI termini di investimento e scontro sono tenuti distinti dalla medicina legale: per investimento si intende la collisione tra un veicolo ed una persona, per scontro si indica, invece, la collisione tra due o pi\u00f9 veicoli o tra un veicolo ed un ostacolo fisso o mobile.\nLe lesioni da investimento presentano precise caratteristiche nel caso di azione da parte di un veicolo a quattro ruote e, cio\u00e8, dotato di una sagoma di ingombro rilevante. Esiste una serie di fasi nell'investimento che comportano ciascuna lesioni particolari e diverse. Le fasi sono distinte in:\nAlla fase dell'abbattimento pu\u00f2 sostituirsi quella del caricamento. Nella realt\u00e0, non necessariamente ed, anzi, in minor misura, si manifestano tutte le fasi sopra descritte in sequenza completa. Di norma le fasi pi\u00f9 frequenti sono quella dell'urto, dell'abbattimento e del caricamento.\nLe lesioni provocate dall'urto si evidenziano, in genere, agli arti inferiori con ecchimosi, fratture e ferite lacero contuse nel punto di impatto del veicolo sul corpo. Le tracce dell'urto possono rilevarsi anche sugli indumenti della vittima come imbrattamenti, scaglie di vernice, frammenti di vetri, lacerazioni e strappi. L'abbattimento, che consiste nella caduta della vittima a terra spesso a distanza dal punto d'urto, a seguito della proiezione (cosiddetto lancio balistico), genera lesioni estese a tutto il corpo con massima frequenza al capo. L'accostamento consiste nella fase seguente alla caduta dell'investito davanti al veicolo quando il mezzo investitore non ferma la propria marcia. La vittima viene posta di lato al veicolo, subendo lesioni contusive dovute sia alle parti di veicolo antistanti le ruote sia alle ruote stesse. L'arrotamento \u00e8 la conseguenza della prosecuzione della marcia del veicolo con passaggio del mezzo sopra la vittima. Si hanno lesioni ossee con schiacciamento del capo, fratture costali, del bacino e lesioni interne. Tipico l'effetto di scuoiamento degli arti dovuto all'attrito delle ruote sul corpo. Nel caso di arrotamento, si potranno rinvenire le impronte degli pneumatici del veicolo sui vestiti e sulla cute della vittima. Le tracce degli pneumatici si distinguono in positive (reperite sui vestiti e raffiguranti le parti sporgenti del battistrada) e negative (rilevate sulla cute, raffiguranti le rientranze del battistrada). La fase del trascinamento si ha nel caso in cui la vittima resti agganciata al veicolo investitore e ne sia trascinata. Si avranno lesioni alla cute prodotte secondo il senso dell'avvenuto trascinamento e lacerazioni dei vestiti. Infine, il caricamento consiste nella caduta della vittima sul cofano del veicolo investitore, seguito, spesso, dall'urto del capo contro il parabrezza o contro il tettuccio. La vittima, in genere, termina la sequenza con una caduta a terra di fianco al veicolo.\n\u00c8 bene sottolineare che esistono casi di investimento e di scontro nei quali la vittima non presenta lesioni esterne o, almeno, non presenta lesioni esterne tali da farne presupporre la morte. Si tratta di casi di politraumatismo agli organi interni accompagnato da decesso immediato o in pochi minuti (si pensi alla rottura dell'arteria aorta con deflusso di due/tre litri di sangue in pochi istanti). Chiudono la casistica descritta l'investimento plurimo, dove la vittima risulta essere stata investita da pi\u00f9 veicoli, e l'investimento di cadavere che comporta l'azione traumatica su di un corpo deceduto in precedenza per altri motivi.\nLe lesioni da scontro presentano un quadro complessivo riconducibile alla dinamica degli scontri stessi: frontali, laterali, posteriori (tamponamenti) e fronto-laterali.\nTipiche dello scontro frontale sono le lesioni al capo, al torace ed agli arti inferiori, derivanti dall'urto del corpo contro le parti dure interne all'abitacolo. Si possono avere anche lesioni interne, alcune delle quali dovute alla decelerazione brusca in caso di forte e fortissima velocit\u00e0, consistenti in danni cardio-vascolari.\nGli urti laterali e fronto-laterali producono lesioni da trauma cranico, alle scapole ed agli arti superiori. Molte lesioni sono dovute all'impatto fra i vari occupanti del mezzo.\nColpo di frusta con conseguente stiramento muscolare, nei casi lievi, e fratture vertebrali con danneggiamento del midollo osseo, negli eventi pi\u00f9 gravi, sono i risultati del tamponamento.\nBrevemente sulle lesioni ai danni di ciclomotoristi: frequenti (seppur indossando il casco protettivo, ma dovute alla forte velocit\u00e0 ed alle caratteristiche dei sinistri che vedono coinvolti cicli e motocicli) le fratture alla volta cranica e gli sfondamenti della base cranica. L'utilizzo degli scooter evidenzia lesioni alla parte anteriore del tronco ed al torace. Lesioni alla faccia interna degli arti inferiori per urti contro il serbatoio e lesioni alle caviglie ed ai piedi sono ulteriori conseguenze degli incidenti motociclistici. Non \u00e8 da dimenticare che gli esiti dei sinistri stradali che vedono coinvolti ciclomotoristi e, particolarmente i motociclisti, possono essere \u2013 in certi casi \u2013 devastanti con grandi traumatismi risolventisi in amputazioni e sub amputazioni per urti violentissimi contro barriere, manufatti stradali e parti taglienti o sporgenti dei veicoli. Per altra parte, l'utilizzo corretto dei sistemi di sicurezza (cinture, caschi) evidenzia nella maggior parte degli eventi il minor effetto lesivo dei sinistri.\nGli organi di polizia scientifica nazionali.\nLa polizia scientifica italiana \u00e8 organizzata secondo un duplice sistema che fa capo rispettivamente alla Polizia di Stato ed all'Arma dei Carabinieri.\nLa specialit\u00e0 di polizia scientifica \u00e8 incardinata nella Direzione Centrale AntiCrimine della Polizia di Stato che opera su tre servizi, di cui uno \u00e8 il Servizio di Polizia Scientifica. A sua volta il Servizio di Polizia Scientifica, istituito nel 1902 per opera del medico legale astigiano Salvatore Ottolenghi (1861 \u2013 1934), annoverando famosi direttori, fra cui Giovanni Gasti (1869 \u2013 1939) che ha dato il nome all'omonimo metodo di classificazione delle impronte digitali in uso sino al 2000, \u00e8 suddiviso in: un Ufficio centrale con sede a Roma - sei Gabinetti interregionali - otto Gabinetti regionali e i Gabinetti provinciali, uno per ciascuna Questura, eccetto le citt\u00e0 in cui hanno sede i Gabinetti interregionali e/o regionali (al variare del numero delle Questure, varia anche il numero dei Gabinetti provinciali). Infine, centonovantasette Posti di segnalamento e documentazione dislocati presso i pi\u00f9 importanti Commissariati di pubblica sicurezza ovvero presso i maggiori posti di polizia di frontiera (ovviamente anche per questi il numero pu\u00f2 variare a seconda delle esigenze organizzative).\nNell'Arma dei Carabinieri la specialit\u00e0 di polizia scientifica \u00e8 strutturata nel Ra.C.I.S., Raggruppamento Carabinieri Investigazioni Scientifiche, il quale opera, a sua volta, su quattro Reparti Investigazioni Scientifiche (R.I.S.). I Reparti hanno sede rispettivamente a: Roma, Parma, Messina e Cagliari. Le competenze sono suddivise per territorio. Per l'Italia centrale il Reparto di Roma; in Italia meridionale, Sicilia ed isole minori il Reparto di Messina; il Reparto di Parma per l'Italia del Nord mentre la Sardegna \u00e8 di competenza del Reparto di Cagliari. Il Reparto di Roma tratta, inoltre, i casi di maggiore rilevanza nazionale.\nOgni Reparto investigazioni scientifiche \u00e8 articolato in Sezioni interne alla struttura: balistica, biologica, chimica, dattiloscopia e fotografia giudiziaria, grafica. Il Reparto di Roma ha anche una sezione fonica. Di pi\u00f9 recente costituzione \u00e8 il Reparto Tecnologia Informatica, derivante dallo scorporamento della preesistente Sezione Telematica.\nLe polizie scientifiche estere e nell'Unione Europea.\nLa Francia attua il doppio sistema simile a quello italiano. I due principali organi di polizia nazionali, la Police Nationale e la Gendarmerie, hanno sviluppato due strutture parallele dedicate al servizio di polizia scientifica: l'\"Institut national de police scientifique\" (INPS, in capo da una divisione del Ministero dell'Interno francese) e l\"'Institut de recherche criminelle de la gendarmerie nationale\" (IRCGN).\nLa Confederazione Elvetica, che per quanto attiene le attivit\u00e0 di polizia ordinaria, aderisce al Centro comune di cooperazione di polizia e doganale attivato in funzione di un accordo bilaterale in vigore tra Italia e Svizzera (sede logistica a Chiasso presso la Stazione ferroviaria), ha una realt\u00e0 frammentata in polizie cantonali e municipali. Per quanto attiene la polizia scientifica esistono strutture federali e locali a competenza nazionale: l'AFIS Service dell'Ufficio Federale di Polizia (UFP) a Berna; l'Istituto di Polizia Scientifica e di Criminologia (IPSC) che fa capo alla Universit\u00e0 di Losanna; il Servizio Scientifico o \"Wissenchaftlicher Dienst\" (WD), il Servizio Documenti e il \"Wissenschafetlicher Forschungsdienst\" (WFD che si occupa solamente di attentati in cui si \u00e8 fatto uso di esplosivi), tutti della Polizia Comunale di Zurigo. Del tutto particolare, poi, il contributo che viene offerto dall'Istituto nazionale svizzero di assicurazione contro gli infortuni, INSAI , in materia di indagini per infortuni sul lavoro.\nIn Germania, dove vige una organizzazione federale dello Stato, la polizia scientifica, particolarmente per l'identificazione delle persone, \u00e8 deputata alla struttura di polizia federale nota come \"Bundeskriminalamt\" (BKA) che ha tre sedi nelle citt\u00e0 di Berlino, Wiesbaden (capoluogo della regione dell'Assia, zona renana) e Meckenheim (nei pressi di Bonn). Il servizio di polizia scientifica del BKA \u00e8 affidato alla \"Division KT\" (polizia tecnica e scientifica).\nIn Belgio la \"Police F\u00e9d\u00e9rale/Federale Politie\" ha organizzato il proprio servizio di polizia scientifica nella struttura interna della \"Police technique et scientifique\".\nLa pi\u00f9 nota polizia del Regno Unito \u00e8 certamente quella di Londra, \"Metropolitan Police\", conosciuta come New Scotland Yard, dotata dei servizi di polizia scientifica.\nA livello europeo \u00e8 attivo l'ENFSI (\"European Network of Forensic Science Institutes\" \u2013 rete europea degli istituti di scienze forensi, istituito il 20 ottobre 1995). L'Italia vi partecipa sia con il servizio di polizia scientifica della Polizia di Stato che con il RaCIS dell'Arma dei Carabinieri. Specifico per il profilo del DNA - rif. figure n. 20, 21 e 22 - \u00e8, sempre in ambito europeo, l'EDNAP con sedici Paesi membri e venti laboratori specializzati in genetica forense.\nFonti.\nAggiornamento bibliografico. Interessantissimo il volume intitolato \"Dal Pensiero di Lombroso all'Impronta Digitale\", Edizioni Libreria Cortina, Torino, 2011. L'autore \u00e8 l'Ispettore Superiore della Polizia di Stato Andrea Giuliano, responsabile del settore Dattiloscopia del Gabinetto Interregionale di Polizia Scientifica della Questura di Torino. Si segnala, particolare, la riproduzione fotostatica integrale della Circolare 24 luglio 1910 a firma dell'allora Ministro di Grazia e Giustizia Fani, che forniva dettagliate disposizioni per le attivit\u00e0 relative agli accertamenti dei reati e, cio\u00e8 del sopralluogo giudiziario, alla luce delle innovative tecniche investigative in materia di polizia scientifica."}
{"id": "1053939", "revid": "120095620", "url": "https://it.wikipedia.org/wiki?curid=1053939", "title": "Christian Wiyghan Tumi", "text": "Biografia.\n\u00c8 stato nominato da Giovanni Paolo II vescovo di Yagoua il 6 dicembre 1979. Lo stesso Pontefice ha proceduto alla sua consacrazione nella Basilica di San Pietro in Vaticano il 6 gennaio dell'anno successivo.\n\u00c8 stato poi nominato arcivescovo coadiutore di Garoua il 19 novembre 1982. Succede al dimissionario arcivescovo il 17 marzo 1984.\nPapa Giovanni Paolo II lo ha innalzato alla dignit\u00e0 cardinalizia nel concistoro del 28 giugno 1988.\nDal 1990 al 1994 ha rappresentato tutti i vescovi del suo continente essendo stato presidente del Simposio delle Conferenze Episcopali dell'Africa e del Madagascar.\nIl 31 agosto 1991 papa Giovanni Paolo II lo trasferisce alla sede arcivescovile di Douala. Ne sar\u00e0 arcivescovo fino al 17 novembre 2009.\nHa partecipato al conclave dell\u2019aprile 2005 che ha eletto Papa Benedetto XVI.\nCompiendo ottanta anni, il 15 ottobre 2010, ha perso il diritto di voto in Conclave e cessa di essere membro dei Dicasteri della Curia Romana.\nNel 2011 viene insignito del premio \"Integrity Award\" da parte della organizzazione internazionale \"Transparency International\", definendolo nella motivazione \"In un paese dove la fiducia nel governo e le leggi sono state erose dalla corruzione, Sua Eminenza \u00e8 divenuta un faro di integrit\u00e0 per oltre tre decenni\".\nIl 5 novembre 2020 viene rapito da un commando armato sulla strada tra Bamenda e Kumbo, ma viene liberato il giorno seguente.\n\u00c8 deceduto il 3 aprile 2021 a Douala, all'et\u00e0 di novant'anni. In seguito ai funerali celebrati il 20 aprile dall\u2019arcivescovo Samuel Kleda, \u00e8 stato sepolto nella cripta vescovile del cimitero adiacente alla cattedrale dei Santi Pietro e Paolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1053940", "revid": "327773", "url": "https://it.wikipedia.org/wiki?curid=1053940", "title": "LINEAR", "text": "Il progetto LINEAR (acronimo di Lincoln Near-Earth Asteroid Research), \u00e8 un programma di ricerca del Lincoln Laboratory del MIT, in collaborazione con l'USAF e la NASA, per l'individuazione sistematica dei NEO (\"near-Earth object\") tramite un telescopio robotico.\nIl progetto divenne operativo nel 1996 coi primi test su un telescopio di un metro di apertura GEODSS \"(Ground-based Electro-Optical Deep Space Surveillance)\" dell'aviazione americana, che venne dotato di una camera CCD da 2560x1960 pixel. Varie migliorie vennero fatte col tempo e la magnitudine limite della strumentazione arriv\u00f2 a circa 20,5.\nAl 15 settembre 2011 il programma contava la scoperta di 231.082 oggetti dei quali almeno 2423 erano NEO e 279 erano comete.\nStoria del progetto.\nLa fattibilit\u00e0 tecnologica del progetto \u00e8 nata negli anni '90, in seguito al miglioramento raggiunto dai laboratori Lincoln nello sviluppo di nuovi dispositivi CCD di grande formato retroilluminati, testati ed utilizzati con successo per aggiornare i telescopi del progetto GEODSS, finalizzato al tracciamento e sorveglianza di oggetti artificiali in orbita terrestre. Nel 1996 il Lincoln ha cos\u00ec svolto un programma biennale sui GEODSS per rilevare asteroidi (a quel tempo denominati pianeti minori) e comete. Nel 1998 nasce il programma LINEAR, supportato anche dalla NASA che, quasi contemporaneamente attiva il programma \"Near Earth Object Observations\" (NEOO) finalizzato alla scoperta e catalogazione degli oggetti naturali orbitanti nella regione denominata \"near-Earth\", cio\u00e8 entro i 150 milioni di chilometri dal Sole. Tale programma, nato con lo scopo di catalogare oggetti di circa un chilometro di diametro, cio\u00e8 quelli a rischio di disastro globale in seguito ad impatto, fu ampliato nel 2005 per la ricerca dei NEO aventi un diametro superiore ai 140 metri; cos\u00ec LINEAR inizi\u00f2 una collaborazione con la NASA ed altre indagini osservative che congiuntamente condividono da allora i dati risultanti nell'archivio NEO del Minor Planet Center (MPC) dell'Unione Astronomica Internazionale, gestito dallo Smithsonian Astrophysical Observatory.\nNel 2013, il programma LINEAR \u00e8 proseguito utilizzando lo Space Surveillance Telescope (SST), un telescopio ottico con un ampio piano focale curvo da 3,5 metri per il tracciamento dei detriti spaziali situato presso il complesso militare di White Sands Missile Range. Il programma \u00e8 sostenuto anche dall'agenzia governativa DARPA.\nNel 2017 il telescopio \u00e8 stato trasferito in Australia presso la stazione di comunicazione navale Harold E. Holt, sulla costa nord occidentale vicino a Exmouth.\nTitolazione dei corpi scoperti.\nA seguito del notevole numero di asteroidi scoperti dal progetto, dal 2001 il laboratorio Lincoln, in collaborazione con l'organizzazione divulgativa no-profit Society for Science &amp; the Public premia con il diritto di nomina dei corpi gli studenti meritevoli distintisi in competizioni scientifiche delle scuole primarie e secondarie di tutto il mondo. Il programma di sensibilizzazione, chiamato \"Ceres Connection after Ceres, the first asteroid ever discovered\" premia annualmente circa 250 persone a cui viene offerto di titolare con il proprio nome, o il nome dell'istituto scolastico di appartenenza, un asteroide scoperto da LINEAR."}
{"id": "1053942", "revid": "86355", "url": "https://it.wikipedia.org/wiki?curid=1053942", "title": "Saiyyd Qutb", "text": ""}
{"id": "1053944", "revid": "409613", "url": "https://it.wikipedia.org/wiki?curid=1053944", "title": "Protocollo di aggiornamento a due fasi", "text": "Nelle reti di calcolatori e nei database, il protocollo di aggiornamento a due fasi (conosciuto come 2PC - \"Two-phase commit protocol\") \u00e8 un algoritmo distribuito che comprende tutti i nodi in un sistema distribuito per convalidare una transazione.\nIl protocollo deriva da tutti i nodi che convalidano la transazione o la fanno abortire, anche nel caso di errori di rete o dovuti ai nodi. Comunque sia, in base al lavoro svolto da Skeen e Stonebraker, il protocollo non gestir\u00e0 pi\u00f9 di un errore alla volta.\nLe due fasi dell'algoritmo sono la fase di \"richiesta di validazione', nella quale il coordinatore si occupa di preparare tutti i gruppi e richiedere una convalida, e la \"fase di validazione\", nella quale il coordinatore completa la transazione a tutti i gruppi. \nSin dagli anni '80, la tecnologia di aggiornamento a due fasi \u00e8 stata usata per il controllo automatico, per monitorare le validazioni e/o il ripristino delle attivit\u00e0 riguardanti le transazioni in un sistema di database distribuito. La tecnologia di aggiornamento a due fasi \u00e8 usata quando gli aggiornamenti dei dati necessitano di avvenire simultaneamente in database multipli all'interno di un sistema distribuito. Nei sistemi di database distribuiti gli aggiornamenti a due fasi sono pensati per garantire l'integrit\u00e0 e l'accuratezza dei dati attraverso bloccaggi sincronizzati di ogni parte di una transazione. \u00c8 dimostrato che l'aggiornamento a due fasi \u00e8 una soluzione quando \u00e8 richiesta l'integrit\u00e0 dei dati in un sistema distribuito. La tecnologia di aggiornamento a due fasi \u00e8 principalmente utilizzata per le prenotazioni di hotel e aerei, transazioni di merci, transazioni bancarie e per le carte di credito.\nPresupposti.\nIl protocollo lavora nella seguente maniera: un nodo \u00e8 designato come \"coordinatore\", il quale \u00e8 il sito principale, mentre il resto dei nodi della rete sono designati come \"gruppi\". Il protocollo presuppone che ci sia un immagazzinamento stabile a ogni nodo con un write-ahead log, che nessun nodo sia sistematicamente corrotto, che il dato nel write-ahead log non sia mai perso o corrotto, e che ogni coppia di nodi possa comunicare tra di loro. L'ultimo presupposto non \u00e8 molto restrittivo dato che la comunicazione di rete pu\u00f2 tipicamente essere deviata. I primi due presupposti invece sono pi\u00f9 forti, perch\u00e9 se un nodo viene totalmente distrutto i dati possono andare perduti. \nIl protocollo \u00e8 iniziato dal Coordinatore dopo che l'ultimo punto della transazione sia stato raggiunto. I gruppi quindi rispondono con un messaggio di concordo o con un messaggio di aborto a seconda del successo.\nFase di validazione.\nSuccesso.\nSe il coordinatore riceve un messaggio di concordo da \"tutti\" i gruppi durante la fase di richiesta di validazione:\nFallimento.\nSe \"almeno un\" gruppo invia un messaggio di aborto durante la fase di richiesta di validazione:\nSvantaggi.\nIl pi\u00f9 grande svantaggio del protocollo di aggiornamento a due fasi \u00e8 quello di essere un protocollo bloccante. Un protocollo sar\u00e0 bloccato mentre \u00e8 in attesa di un messaggio. Ci\u00f2 significa che gli altri processi che competono per le risorse bloccate applicate dai processi di bloccaggio, dovranno attendere fino a che i blocchi non saranno rilasciati. Il singolo nodo continuer\u00e0 ad aspettare sino a che gli altri siti avranno fallito. Se il coordinatore fallisce in modo permanente, alcuni gruppi non risolveranno mai la loro transazione. Ne deriva che le risorse sono legate per sempre. L'algoritmo pu\u00f2 essere bloccato a tempo indeterminato nel seguente modo: se un gruppo ha inviato un messaggio di concordo al coordinatore, sar\u00e0 bloccato finch\u00e9 una convalida o un contenimento venga ricevuto. Se il coordinatore \u00e8 permanentemente fuori uso, il gruppo sar\u00e0 bloccato indefinitamente, a meno che non ottenga una decisione globale di convalida/aborto da qualche altro gruppo. Quando il coordinatore invia la \"richiesta di convalida\" ai gruppi, verr\u00e0 bloccato fino a che tutti i gruppi abbiano inviato la loro decisione locale. Inoltre, se un gruppo \u00e8 permanentemente fuori uso, il coordinatore non sar\u00e0 bloccato a tempo indeterminato: dato che il coordinatore \u00e8 l'unico che decide se la decisione \u00e8 validata o abortita, il blocco permanente pu\u00f2 essere evitato introducendo una pausa: se il coordinatore non ha ricevuto tutti i messaggi attesi quando la pausa \u00e8 terminata, opter\u00e0 per l'aborto. Questo comportamento conservatore da parte del protocollo comporta un altro svantaggio: \u00e8 influenzato dal caso del aborto pi\u00f9 che dal caso di completamento.\nMolte ricerche di database sono state fatte in modo da ricevere il massimo dei benefici dal protocollo di aggiornamento a due fasi senza costi.\nProtocollo di aggiornamento a due fasi (tree).\nUna comune variante del 2PC in un sistema distribuito \u00e8 il \"protocollo Tree 2PC\". In questa variante il coordinatore \u00e8 la radice di un albero di comunicazione, mentre i gruppi sono gli altri nodi. I messaggi da parte del coordinatore vengono propagati nel \"sotto\" l'albero, mentre i messaggi al coordinatore sono \"collezionati\" da un gruppo proveniente da tutti i gruppi al di sotto di esso, prima che invii il messaggio appropriato al di sopra dell'albero (ad eccezion fatta per un messaggio di aborto, che \u00e8 propagato verso l'alto immediatamente dopo la sua ricezione, o se questo gruppo decide di abortire).\nIl protocollo di \"aggiornamento dinamico a due fasi\" (Dynamic two-phase commitment, D2PC) \u00e8 una variante del protocollo Tree 2PC senza un coordinatore predeterminato. D2PC ha un tempo ottimale (tra le istanze di una specifica transazione ad albero, e ogni specifica implementazione di protocollo Tree 2PC; tutte le istanze hanno lo stesso albero; ogni istanza ha un nodo differente come coordinatore): impegna il coordinatore ed ogni in gruppo nel minor tempo possibile, permettendo brevi rilasci delle risorse bloccate."}
{"id": "1053946", "revid": "121123654", "url": "https://it.wikipedia.org/wiki?curid=1053946", "title": "G\u00f6sta Mittag-Leffler", "text": "Biografia.\nMittag-Leffler nacque a Stoccolma, figlio del preside \"John Olof Leffler\" e di \"Gustava Wilhelmina Mittag\". Sua sorella era la scrittrice Anne Charlotte Leffler, divenuta moglie del matematico Pasquale Del Pezzo.\nSi laure\u00f2 all'Universit\u00e0 di Uppsala nel 1865, concluse il dottorato di ricerca nel 1872 e divenne docente all'Universit\u00e0 nello stesso anno.\nFu membro dell'Accademia Reale Svedese delle Scienze (1883), della Societ\u00e0 finlandese delle scienze-\"Suomen Tiedeseura, Finska Vetenskaps-Societeten\" (1878), della Regia Societ\u00e0 delle scienze di Uppsala-\"Kungliga Vetenskaps-Societeten i Uppsala\" e da oltre 30 societ\u00e0 scientifiche straniere, inclusa la Royal Society di Londra (1896) e l'Accademia delle scienze di Parigi. Gli furono conferite Lauree onorarie dall'Universit\u00e0 di Oxford e da molti altri atenei.\nMittag-Leffler era un convinto assertore dei diritti delle donne ed ebbe un ruolo cruciale nel permettere a Sof'ja Kovalevskaja di accedere alla cattedra ordinaria di matematica all'Universit\u00e0 di Stoccolma - la prima donna nel mondo a ottenere una simile professione.\nMittag-Leffler fond\u00f2, nel 1882, la rivista \"Acta Mathematica\" (in parte finanziata con le fortune della moglie Signe Lindfors, di facoltosa famiglia finlandese), e raccolse una vasta letteratura matematica nella sua villa di Djursholm, sobborgo di Stoccolma. La dimora, insieme al suo contenuto, furono poi donati all'Accademia reale delle scienze e costituiscono oggi l'Institut Mittag-Leffler."}
{"id": "1053950", "revid": "671029", "url": "https://it.wikipedia.org/wiki?curid=1053950", "title": "J\u0101nis Pujats", "text": "Biografia.\nJ\u0101nis Pujats \u00e8 nato il 14 novembre 1930 nella parrocchia civile di Nautr\u0113ni, comune di R\u0113zekne ed arcidiocesi di Riga (oggi nella diocesi di R\u0113zekne-Aglona), nella parte orientale dell'allora Repubblica di Lettonia (diversa dall'omonima odierna). La sua era una famiglia di agricoltori e cattolici devoti, come la maggioranza degli abitanti della regione storica della Letgallia: infatti aveva quattro sorelle e tre fratelli, due dei quali divenuti sacerdoti.\nFormazione e ministero sacerdotale.\nDopo aver terminato l'istruzione primaria, ha cominciato gli studi secondari al liceo di R\u0113zekne, dove ha conseguito il diploma nel 1948; lo stesso anno, sentendo maturare la vocazione al sacerdozio, si \u00e8 iscritto al Seminario teologico di Riga, dove ha studiato filosofia e teologia. Tuttavia il seminario \u00e8 stato chiuso il 18 gennaio 1951 dalle autorit\u00e0 della Repubblica Socialista Sovietica Lettone e cos\u00ec l'arcivescovo metropolita di Riga Antonijs Springovi\u010ds, con il permesso speciale pontificio, ha deciso di ordinare sacerdoti tutti gli studenti del terzo anno: ha quindi ricevuto l'ordinazione sacerdotale il 29 marzo successivo, in segreto, per imposizione delle mani dello stesso arcivescovo nella sua cappella privata; si \u00e8 incardinato, a soli vent'anni, come presbitero della medesima arcidiocesi.\nNei suoi primi anni di ministero, anche per via del clima di persecuzione sempre maggiore nei confronti della Chiesa cattolica, ha servito in numerose parrocchie nelle zone limitrofe della capitale: fino al 3 luglio 1951 \u00e8 stato assegnato alla parrocchia \"Jaunavas Marijas Debes\u012bs Uznem\u0161anas\" a Prei\u013ci, dove aveva celebrato la sua prima messa il 15 aprile precedente; ha ricoperto poi gli incarichi di parroco delle parrocchie \"Sv. Ercen\u00e9\u012ba Mi\u0137e\u012ba\", con giurisdizione su Zosna e Balta, e \"Jaunavas Marijas\" a Dukstigals, oltre che quello di cappellano di \"Sv. Krusta pagodin\u0101\u0161anas\" a Rozentova fino al 22 settembre 1953; \u00e8 divenuto cappellano di \"Sv. Anna\" a B\u0113r\u017ei fino al 13 settembre 1954; fino all'8 aprile 1957 \u00e8 stato parroco di \"Sv. J\u0113kaba\" a Rudz\u0101ti; \u00e8 stato a capo della parrocchia \"Sv. Laurencija\" a Stirnien\u0113 fino al 28 febbraio 1958.\nA partire dalla fine degli anni 1950 ha svolto il proprio ministero a Riga: fino al 28 giugno 1958 gli sono stati affidati gli uffici di cappellano di \"Sv. Alberta\" a Riga e di \"Sv. P\u0113tera\" a P\u0113ternieki; \u00e8 stato parroco della parrocchia \"Kristus Kara\u013ca\" fino al 1\u00ba luglio 1959; \u00e8 stato cappellano della parrocchia \"Sv. Franciska\", la chiesa del seminario, fino al 7 marzo 1962; \u00e8 stato trasferito al ruolo di cappellano di \"S\u0101pju Dievm\u0101\u0101tes\" fino al 22 aprile 1964, quando infine \u00e8 divenuto parroco di \"Sv. Antona\". \u00c8 stato anche capo della Commissione per l'attuazione della riforma liturgica del Concilio Vaticano II e grazie al suo operato diversi testi, tra cui il primo messale in lingua lettone, sono stati introdotti in molte parrocchie del Paese.\nL'11 ottobre 1966 \u00e8 stato nominato professore di storia e liturgia del Seminario teologico di Riga e vicario della chiesa del seminario medesimo, \"Sv. Franciska\", dove era gi\u00e0 stato cappellano; contemporaneamente \u00e8 divenuto anche ispettore del seminario dal 28 ottobre 1974. Inoltre, il 14 novembre 1972 papa Paolo VI gli aveva conferito il titolo onorifico di cappellano di Sua Santit\u00e0. Per volere di Julijans Vaivods, vescovo titolare di Macriana Maggiore ed amministratore apostolico di Riga, il 9 novembre 1979 \u00e8 stato nominato vicario generale dell'arcidiocesi, divenendo anche arciprete della cattedrale di San Giacomo a partire dal 1981.\nIl 27 dicembre 1984 \u00e8 stato costretto ad abbandonare tutti gli incarichi nella Curia diocesana perch\u00e9 dichiarato \"persona non grata\" dalle autorit\u00e0 del regime comunista sovietico, per cui da quel giorno e per i successivi tre anni \u00e8 stato relegato al ruolo di segretario della Commissione liturgica ed \u00e8 tornato ad essere cappellano della chiesa del seminario; il 9 ottobre 1986 ha riacquisito anche l'ispettorato del seminario. Solo dopo che la situazione ha cominciato a distendersi, il 22 dicembre 1987 \u00e8 divenuto professore di storia e liturgia, membro di facolt\u00e0 del seminario teologico e decano del decanato di Riga, svolgendo tali uffici fino alla promozione all'episcopato. Il 23 febbraio 1988 il pontefice gli ha anche conferito il titolo di prelato d'onore di Sua Santit\u00e0.\nMinistero episcopale.\nDopo l'acquisizione dell'indipendenza da parte della Lettonia e degli altri Stati satelliti, nel processo che sarebbe culminato con la dissoluzione dell'Unione Sovietica, l'8 maggio 1991 papa Giovanni Paolo II lo ha nominato, sessantenne, arcivescovo metropolita di Riga; la sede era vacante dal 1\u00ba ottobre 1958, giorno della morte di Antonijs Springovi\u010ds, ed era stata governata per ben trentatr\u00e9 anni dagli amministratori apostolici Vaivods e Cakuls. Ha ricevuto la consacrazione episcopale il 1\u00ba giugno seguente, nella cattedrale di San Giacomo a Riga, per imposizione delle mani di Francesco Colasuonno, arcivescovo titolare di Tronto e rappresentante della Santa Sede nella Federazione Russa nonch\u00e9 futuro cardinale, avendo come co-consacranti i vescovi ausiliari di Riga J\u0101nis Cakuls, vescovo titolare di Tinista, e Vilhelms Nuk\u0161s, vescovo titolare di Acci; ha preso possesso dell'arcidiocesi durante la stessa cerimonia. Il 29 giugno, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede. Come suo motto episcopale ha scelto \"Ad Jesum per Mariam\", che tradotto vuol dire \"A Ges\u00f9 attraverso Maria\".\nDal 28 novembre al 14 dicembre dello stesso anno ha preso parte alla I assemblea speciale per l'Europa del Sinodo dei vescovi, svoltasi nella Citt\u00e0 del Vaticano, con tema \"Siamo testimoni di Cristo che ci ha liberato\".\nLa sua opera pastorale, muovendosi tra molteplici ostacoli, si \u00e8 incentrata principalmente sulla rinascita della Chiesa cattolica in Lettonia, dopo mezzo secolo di dominio e persecuzione sovietica che hanno messo a dura prova i cattolici lettoni; inoltre si \u00e8 impegnato anche nel dialogo ecumenico con i luterani, che rappresentano la maggioranza cristiana nel Paese.\nNel 1993 papa Giovanni Paolo II ha compiuto un importante e storico viaggio apostolico nelle Repubbliche baltiche (4 \u2013 10 settembre), il primo di un pontefice in queste Nazioni da poco indipendenti, e monsignor Pujats lo ha ricevuto nella sua tappa in Lettonia: l'8 settembre lo ha accolto all'Aeroporto Internazionale di Riga, ha assistito alla celebrazione nella cattedrale di Riga con il restauro del culto di San Meinardo, era presente all'incontro con il presidente Guntis Ulmanis e gli altri membri del governo e del corpo diplomatico, all'incontro ecumenico nella cattedrale protestante di Riga ed alla messa nel parco urbano di Me\u017eaparks; il 9 settembre ha partecipato alla messa nella basilica dell'Assunzione della Beata Vergina Maria ad Aglona, il santuario nazionale mariano, con la preghiera sulla tomba del cardinale Vaivods, poi al convegno con gli accademici nell'aula magna dell'Universit\u00e0 della Lettonia ed infine all'incontro con i vescovi; infine il 10 settembre lo ha accompagnato alla cerimonia di congedo in aeroporto.\nHa preso parte come membro di nomina pontificia alla IX assemblea generale ordinaria del Sinodo dei vescovi, svoltasi nella Citt\u00e0 del Vaticano dal 2 al 9 ottobre 1994, con tema \"La vita consacrata e la sua missione nella Chiesa e nel mondo\".\nIl 29 giugno 1998, durante un'assemblea riunitasi nel santuario di Aglona, \u00e8 stato eletto presidente della Conferenza episcopale della Lettonia, incarico rimasto vacante dal 24 maggio 1990, giorno della morte del cardinale Vaivods; gli stati erano stati approvati il 15 novembre 1997. Il 26 ottobre 1998 \u00e8 stato decorato con la croce al merito, di seconda classe, dell'Ordine delle Tre stelle lettone.\nIl 18 settembre 1999 si \u00e8 recato in Vaticano, assieme agli altri membri dell'episcopato lettone, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale. Inoltre dal 1\u00ba al 23 ottobre successivi ha partecipato anche alla II assemblea speciale per l'Europa del Sinodo dei vescovi con tema \"Ges\u00f9 Cristo, vivente nella sua Chiesa, sorgente di speranza per l'Europa\".\nL'8 novembre 2000 ha assistito a Riga alla firma dell'accordo-quadro tra la Santa Sede e la Repubblica di Lettonia, che definisce e garantisce lo statuto giuridico della Chiesa cattolica e regola vari ambiti tra cui il libero esercizio della sua missione (culto, governo pastorale, insegnamento, vita ecclesiale), la valenza civile del matrimonio canonico, il diritto alla cura pastorale dei fedeli in difficolt\u00e0 (ospedali, centri di assistenza sanitaria e sociale, orfanotrofi, istituti penitenziari), la possibilit\u00e0 di istituire e gestire opere caritative nell'ambito sociale, l'equiparazione delle scuole cattoliche di ogni grado a quelle pubbliche, la regolamentazione dell'insegnamento della religione nelle scuole pubbliche, la salvaguarda del patrimonio culturale; era prevista anche l'erezione di un ordinariato militare ma ci\u00f2 non \u00e8 avvenuto.\nCardinalato.\nIl 18 gennaio 1998, al termine dell'angelus domenicale, papa Giovanni Paolo II ha annunciato la creazione di ventidue nuovi cardinali, tra cui due riservati \"in pectore\", nel concistoro del 21 febbraio seguente: uno di loro era proprio monsignor Pujats, il cui nome non \u00e8 stato proclamato subito probabilmente a causa della situazione politica ancora instabile della Lettonia. Il 28 gennaio 2001, prima dell'angelus, il pontefice ha pubblicato i nomi dei due porporati \"in pectore\" ed ha creato altri quarantadue cardinali, record storico, nel concistoro del 21 febbraio successivo; settantenne, \u00e8 il secondo cardinale lettone nella storia della Chiesa dopo Julijans Vaivods. Durante la cerimonia, svoltasi alle 10:30 sul sagrato della basilica di San Pietro in Vaticano, gli sono stati conferiti la berretta, l'anello ed il titolo presbiterale di Santa Silvia, istituito nello stesso concistoro.\nIl 29 marzo il pontefice gli ha indirizzato uno speciale messaggio in occasione del 50\u00ba anniversario della sua ordinazione sacerdotale mentre il 15 maggio lo ha nominato membro della Congregazione delle cause dei santi. Inoltre \u00e8 tornato nuovamente a Roma per prendere parte alla X assemblea generale ordinaria del Sinodo dei vescovi, svoltasi dal 30 settembre al 6 novembre successivi, con tema \"Il Vescovo: Servitore del Vangelo di Ges\u00f9 Cristo per la speranza del mondo\"; durante il soggiorno, il 10 ottobre \u00e8 stato anche ricevuto in udienza dal papa assieme ad altri partecipanti all'assemblea e poi ha preso possesso della sua chiesa titolare durante una cerimonia svoltasi il 14 ottobre seguente alle ore 11:00.\nIl 25 ottobre 2002 ha assistito allo scambio degli strumenti di ratifica dell'accordo tra Santa Sede e Repubblica di Lettonia, avvenuto nella Sala dei Trattati del Palazzo Apostolico.\nIl 19 aprile 2004 \u00e8 stato insignito della croce al merito, di terza classe, dell'Ordine al merito della Repubblica italiana.\nDopo la morte di papa Giovanni Paolo II, ha preso parte al conclave del 2005, che si \u00e8 concluso il 19 aprile con l'elezione al soglio pontificio di Benedetto XVI; \u00e8 stato il primo porporato lettone a partecipare ad un conclave. Il 7 settembre dello stesso anno \u00e8 stato decorato con la croce al merito, di seconda classe, dell'Ordine al merito della Repubblica di Polonia. Ha preso parte anche alla XI assemblea generale ordinaria del Sinodo dei vescovi, svoltasi dal 2 al 23 ottobre seguenti, con tema \"L'Eucaristia: fonte e culmine della vita e della missione della Chiesa\"; il 20 ottobre successivo \u00e8 stato anche ricevuto in udienza dal papa assieme ad altri cardinali.\nIl 19 giugno 2006 ha compiuto una seconda visita \"ad limina\" assieme agli altri membri dell'episcopato lettone, lituano ed estone.\nIl 19 giugno 2010 papa Benedetto XVI ha accettato la sua rinuncia dal governo pastorale dell'arcidiocesi di Riga per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito dopo diciannove anni di governo pastorale; gli \u00e8 succeduto il cinquantacinquenne Zbig\u0146evs Stankevi\u010ds, fino ad allora direttore spirituale del Seminario e direttore dell'Istituto superiore di Scienze religiose di Riga. Contestualmente \u00e8 cessato anche nella presidenza della Conferenza episcopale lettone. Ha ricoperto l'incarico di amministratore apostolico dell'arcidiocesi fino al 21 agosto successivo, giorno dell'installazione del suo successore. Dal 1\u00ba settembre officia come cappellano della parrocchia \"S\u0101pju Dievm\u0101tes\" a Riga ed il 14 novembre seguente, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nDal 5 settembre 2020, giorno della morte del novantaquattrenne Marian Jaworski, arcivescovo emerito di Leopoli, \u00e8 l'unico cardinale vivente ad essere stato prima creato \"in pectore\".\nOltre al lettone, parla le lingue russa, polacca, lituana e tedesca; inoltre \u00e8 uno dei pochi a parlare correntemente anche il latino, con cui \u00e8 stato l'unico ad esprimersi in occasione dei Sinodi del 1991, del 1994, del 1999, del 2001 e del 2005.\nPosizioni e controversie.\nOmosessualit\u00e0.\nNel maggio 2007 Pujats ha descritto l'omosessualit\u00e0 come un \"completo deragliamento nel campo della sessualit\u00e0\" e come una \"forma innaturale di prostituzione\" in una lettera aperta. In un'intervista del marzo 2009 ha affermato che l'omosessualit\u00e0 non \u00e8 un orientamento sessuale ma una perversione, un vizio acquisito, una dipendenza come l'abuso di droghe o l'alcolismo, motivo per cui gli omosessuali non fanno riferimento ai diritti umani, sostenendo che \"chi \u00e8 incline al vizio deve essere chiamato alla disciplina e trattato. Quando pensi al sesso tra persone dello stesso sesso, \u00e8 difficile immaginare una vita felice\". Per quanto riguarda la richiesta di riconoscimento delle unioni omosessuali ha affermato che \"sebbene l'inferno sia il luogo della sofferenza illimitata, non mancano ancora aspiranti che vogliono assolutamente andare all'inferno\", confrontandolo al sistema dell'Unione Sovietica. Nella sua lettera aperta ha anche affermato che l'adesione all'Unione europea ha \"sessualizzato\" la societ\u00e0 e che gli omosessuali ne stanno approfittando: \"Ci attaccano con le loro perversioni\", ha detto Pujats, che ha descritto gli omosessuali come \"persone sessualmente pazze\".\nNello stesso anno Pujats ha invitato le persone a scendere in piazza contro il Christopher Street Day pianificato a Riga: \"Se 1.000 persone sessualmente matte tengono il loro Pride sul mercato, almeno da 40.000 a 50.000 persone dovrebbero marciare contro di esso\". Il CSD si \u00e8 quindi svolto sotto la protezione della polizia ed i partecipanti sono stati infine evacuati dagli autobus. Nel marzo 2009 il cardinale ha affermato: \"Certo la Chiesa condanna l'uso della forza, ma non pu\u00f2 essere ritenuta responsabile di ci\u00f2 che accade nelle strade quando i partecipanti alla parata incontrano degli avversari. Mantenere l'ordine nelle strade \u00e8 una delle responsabilit\u00e0 della polizia\".\nI 40 punti.\nIl 10 giugno 2019 il cardinale Pujats, assieme al cardinale Raymond Leo Burke ed ai vescovi Tomasz Peta, Jan Pawe\u0142 Lenga ed Athanasius Schneider, ha pubblicato una \"Dichiarazione di verit\u00e0\" di 40 punti con l'intento di riaffermare l'insegnamento tradizionale della Chiesa. I vescovi hanno scritto che tale dichiarazione era necessaria in un momento di \"confusione e disorientamento dottrinale quasi universali\". Specifici passaggi della dichiarazione si riferiscono implicitamente a diversi scritti di papa Francesco. La dichiarazione afferma che \"la religione nata dalla fede in Ges\u00f9 Cristo\" \u00e8 \"l'unica religione voluta positivamente da Dio\", alludendo apparentemente al documento \"Fratellanza Umana per la pace mondiale e la convivenza comune\", firmato dal pontefice il 4 febbraio precedente ad Abu Dhabi insieme al Grande Imam di al-Azhar Ahmad al-Tayyib, in cui si affermava che la \"diversit\u00e0 delle religioni \" \u00e8 \"voluto da Dio\". In seguito alle recenti modifiche al Catechismo per opporsi alla pena capitale, la dichiarazione afferma che la Chiesa \"non ha sbagliato\" nell'insegnare che le autorit\u00e0 civili possono \"esercitare legittimamente la pena capitale\" quando \u00e8 \"veramente necessario\" e per preservare il \"giusto ordine delle societ\u00e0\".\nAppello di Carlo Maria Vigan\u00f2.\nJ\u0101nis Pujats \u00e8 anche uno dei firmatari di un appello multilingue dell'arcivescovo e nunzio apostolico Carlo Maria Vigan\u00f2 del 7 maggio 2020, dal titolo latino \"Veritas liberabit vos!\" (\"La verit\u00e0 vi render\u00e0 liberi\", Gv 8, 32), che sul sito internet della Conferenza episcopale tedesca \u00e8 stato definito un \"conglomerato di miti della cospirazione e pseudoscienza\". L'appello espone che, con il pretesto della pandemia di COVID-19, i diritti e le libert\u00e0 fondamentali di molti cittadini sarebbero stati \"limitati in modo sproporzionato e ingiustificato\"; la salute pubblica non deve diventare un alibi \"per liberare le autorit\u00e0 civili dal dovere di agire con saggezza per il bene comune\". Il testo esprime crescenti dubbi sull'effettivo rischio di contagio del coronavirus e denuncia la pandemia come \"allarmismo\" designato. Le misure di contenimento adottate hanno favorito l'ingerenza di \"poteri stranieri\" con gravi conseguenze sociali e politiche, secondo il testo firmato da clero cattolico, giornalisti, medici e avvocati. Ci sono forze \"interessate a creare panico nella popolazione\" e a promuovere \"l'isolamento degli individui\" per poterli manipolare e controllare meglio. Questo \u00e8 \"l'inquietante preludio alla creazione di un governo mondiale al di fuori di ogni controllo\". Il testo \u00e8 stato descritto da vari media come assurdo e le tesi espresse come teorie del complotto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1053951", "revid": "124123", "url": "https://it.wikipedia.org/wiki?curid=1053951", "title": "Enrico Purgotti", "text": "Biografia.\nSuo padre Sebastiano era stato a sua volta docente universitario ricoprendo le cattedre di chimica e matematica tra il 1827 e il 1871. \nPer pi\u00f9 di dieci anni insegn\u00f2 Chimica analitica e farmaceutica, all'Universit\u00e0 di Perugia. Dal continuo ed instancabile lavoro, dalle sue ricerche e i suoi esperimenti, nel 1871 scopr\u00ecuna nuova pasta per produrre fiammiferi senza fosforo, adottata ed applicata in tutte le fabbriche del tempo."}
{"id": "1053957", "revid": "188116", "url": "https://it.wikipedia.org/wiki?curid=1053957", "title": "Capitaneria di Porto", "text": ""}
{"id": "1053958", "revid": "339392", "url": "https://it.wikipedia.org/wiki?curid=1053958", "title": "Universit\u00e0 di Cassino", "text": ""}
{"id": "1053961", "revid": "1317408", "url": "https://it.wikipedia.org/wiki?curid=1053961", "title": "Lisa con ombrello", "text": "Lisa con ombrello \u00e8 un dipinto del pittore francese Pierre-Auguste Renoir, realizzato nel 1867 e conservato al Folkwang Museum di Essen.\nDescrizione.\nSi tratta questo di un ritratto di Lise Tr\u00e9hot, una delle modelle predilette dal Renoir, la cui fisiognomia si pu\u00f2 riconoscere in molti capolavori del periodo giovanile del pittore, come la \"Ragazza seduta all'aperto\" (1869), la \"Ninfa alla sorgente\" (1869) e la \"Donna di Algeri\" (1870). L'opera fu portata a termine durante un soggiorno a Chailly: si tratta di villaggio poco distante da Barbizon dove Renoir si insedi\u00f2 insieme a Lise, Sisley e Le C\u0153ur, nella prospettiva di esercitarsi nel \"plein air\". Una volta esposta, l'opera conobbe un'accoglienza abbastanza calorosa: particolarmente acuta fu l'osservazione del critico Thor\u00e9-B\u00fcrger, il quale not\u00f2 che due colori accostati tra di loro tendevano a tingersi l'un l'altro del corrispettivo colore complementare: fu un'intuizione vincente, che sar\u00e0 alla base delle ricerche di cromatica di Chevreul e delle sperimentazioni pittoriche di Seurat e Signac. Un altro critico, Julius Meier-Graefe, non esit\u00f2 a sottolineare la valenza onirica del quadro:\nL'opera, collocata \u00absul confine tra la ritrattistica e la pittura di genere\u00bb (come osservato dal critico John House), raffigura proprio Lisa che veste un cappello alla maschietta e un candido abito in mussola, cinto da un nastro nero presso la vita che scintilla per via dei luminosi riflessi della luce. Il fatto che la Tr\u00e9hot sia citata nel titolo per nome (\"Lise con ombrello\" \u00e8 il titolo del quadro) sottolinea inoltre la confidenzialit\u00e0 che legava Renoir con la modella."}
{"id": "1053962", "revid": "838137", "url": "https://it.wikipedia.org/wiki?curid=1053962", "title": "Bernard Panafieu", "text": "Biografia.\nBernard Panafieu nacque a Ch\u00e2tellerault, nell'arcidiocesi di Poitiers, il 26 gennaio 1931 ed era figlio di Andr\u00e9, direttore di banca, e di Madeleine Doussi\u00e8re.\nFormazione e ministero sacerdotale.\nStudi\u00f2 nei seminari maggiori di Albi e di Issy-les-Moulineaux.\nIl 22 aprile 1956 fu ordinato presbitero per l'arcidiocesi di Albi. Inizi\u00f2 quindi il servizio pastorale come vicario parrocchiale di Saint-Sauveur di Mazamet per poi addentrarsi subito nella pastorale della cultura come cappellano del liceo \"La P\u00e9rouse\" di Albi, come responsabile della parrocchia universitaria e della cappellania della pubblica istruzione, oltre che come padre spirituale degli studenti a Tolosa dal 1967 al 1970. Fu quindi parroco decano di Brassac tra il 1971 e il 1974 e segretario generale del consiglio presbiterale di Albi dal 1973 al 1974.\nMinistero episcopale.\nIl 18 aprile 1974 papa Paolo VI lo nomin\u00f2 vescovo ausiliare di Annecy e titolare di Tibili. Ricevette l'ordinazione episcopale il 9 giugno successivo dall'arcivescovo metropolita di Albi Claude Marie Joseph Dupuy, coconsacranti il vescovo di Annecy Jean-Baptiste-\u00c9tienne Sauvage e quello di Tarbes e Lourdes Henri Cl\u00e9ment Victor Donze. Come motto episcopale scelse la frase \"Parare viam Domini\" che scand\u00ec tutto il suo servizio nella Chiesa.\nIl 30 novembre 1978 venne promosso alla sede arcivescovile di Aix-en-Provence.\nIl 24 agosto 1994 papa Giovanni Paolo II lo nomin\u00f2 arcivescovo coadiutore di Marsiglia. Il 22 aprile 1995 succedette al cardinale Robert-Joseph Coffy, del quale pochi mesi dopo, il 18 luglio, presiedette le esequie. Nell'omelia, dopo averne ricordato il profilo umano e spirituale, parl\u00f2 della fede cristiana per tracciare il programma del suo servizio episcopale: \"\u00c8 la follia della fede - aveva detto tra l'altro - che ci fa credere nella risurrezione di Ges\u00f9, Figlio di un Dio Padre di tutti. \u00c8 la follia della fede che ci fa credere nella nostra stessa risurrezione\". Rilanciando il valore delle antiche radici cristiane della regione marsigliese, \"celebrate dal popolo di Dio attraverso il culto dei santi\", indic\u00f2 l'urgenza di una nuova evangelizzazione che arrivasse davvero al cuore delle persone. L'8 dicembre 2002 divenne arcivescovo metropolita quando Marsiglia fu elevata a sede metropolitana.\nIl 21 ottobre 2003 papa Giovanni Paolo II lo cre\u00f2 cardinale e gli assegn\u00f2 il titolo di San Gregorio Barbarigo alle Tre Fontane del quale prese possesso il 14 dicembre successivo. Partecip\u00f2 al conclave del 2005 che elesse papa Benedetto XVI.\nFu membro del consiglio permanente della Conferenza episcopale di Francia dal 1980 al 1986 e del comitato della Missione di Francia. Presiedette la commissione episcopale per il mondo scolastico e universitario dal 1986 al 1992, a conferma della sua particolare attenzione a questo specifico ambito pastorale.\nFu anche particolarmente attivo nel campo ecumenico e in quello del dialogo tra le religioni. In modo particolare, affront\u00f2 la questione della presenza musulmana in Francia, nella sua veste di presidente della commissione episcopale per i rapporti interreligiosi e le nuove correnti religiose. Insieme al comitato ecumenico interconfessionale francese, cerc\u00f2 sempre di creare un clima di unit\u00e0 e di dialogo, invitando a una maggiore conoscenza e solidariet\u00e0 reciproca. Ebbe sempre particolarmente a cuore la questione degli immigrati, i quali, secondo lui, devono divenire \"oggetto di un'attenzione privilegiata da parte degli organismi caritativi attivati dalla Chiesa cattolica per assicurare loro l'accoglienza: essi sono i veri poveri delle nostre societ\u00e0 occidentali, venuti dapprima dall'Africa del nord e subsahariana e successivamente dall'Europa orientale e dal Medio oriente\". Per mettere in evidenza il cambiamento di prospettiva avvenuto in Francia, fece notare che \"non molto tempo fa abbiamo incontrato i musulmani, oggi troviamo l'islam\". La sua particolare attenzione al tema del dialogo emerse anche nella sua attivit\u00e0 di presidente della segreteria per i rapporti religiosi con l'islam e di membro della commissione episcopale per la missione universale della Chiesa. Fece parte, inoltre, della commissione episcopale per i ministeri ordinati. Fu membro del Pontificio consiglio della giustizia e della pace e del Pontificio consiglio per il dialogo interreligioso dal 24 novembre 2003.\nNell'aprile del 1996 fu annoverato tra i membri dell'Acad\u00e9mie des sciences, lettres et arts di Marsiglia.\nIl 12 maggio 2006 papa Benedetto XVI accett\u00f2 la sua rinuncia al governo pastorale dell'arcidiocesi per raggiunti limiti di et\u00e0. Gli succedette monsignor Georges Paul Pontier. Prese residenza all'Institut Notre-Dame-de-Vie di Venasquenella, nella Vaucluse.\nIl 26 gennaio 2011, giorno del suo ottantesimo compleanno, divenne cardinale non elettore e perse la possibilit\u00e0 di partecipare al futuro conclave del 2013.\nMor\u00ec all'ospedale di Carpentras nelle prime ore del 12 novembre 2017 per una polmonite. Le esequie si tennero il 17 novembre nella cattedrale di Santa Maria Maggiore a Marsiglia e furono presiedute dall'arcivescovo Georges Paul Pontier. Al termine del rito fu sepolto nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1053970", "revid": "716642", "url": "https://it.wikipedia.org/wiki?curid=1053970", "title": "Archie Gemmill", "text": "Assieme a Colin Todd, \u00e8 primatista di presenze (21) con il Derby County nelle competizioni calcistiche europee.\nNella carriera di club vinse quattro titoli di campione d'Inghilterra e una Coppa dei Campioni; ha inoltre partecipato al in Argentina.\nAnche suo figlio Scot \u00e8 stato un calciatore professionista.\nCarriera.\nGiocatore.\nClub.\nL'inizio della carriera professionistica di Gemmill fu caratterizzata da una serie di infortuni, il pi\u00f9 grave dei quali fu la rottura della caviglia all'inizio del 1966, ai tempi della militanza nel St. Mirren. Gemmill vanta un record nel calcio scozzese: il 13 agosto 1966, durante un incontro di Coppa di Lega scozzese, egli fu il primo giocatore a subentrare in una partita ufficiale in Scozia, grazie alla neo-istituita norma che autorizzava le sostituzioni durante il gioco\nNel 1967 fu ceduto agli inglesi del Preston per 13.000 sterline e l\u00ec, nel campionato inglese, fu notato qualche anno dopo dal tecnico del Brian Clough. Quando il contratto con il Preston stava per scadere, nel 1970, Clough cerc\u00f2 di far recedere Gemmill dal proposito di firmare per i campioni in carica dell', e per far ci\u00f2 guid\u00f2 da Derby a Preston fino a casa dello scozzese. Una volta incassato il suo ennesimo rifiuto, Clough annunci\u00f2 che avrebbe dormito in automobile per quella notte, ma la moglie di Gemmill lo invit\u00f2 a dormire in casa. La mattina dopo, a colazione, Clough riusc\u00ec a mettere Gemmill sotto contratto per 60.000 sterline.\nNella stagione 1970-1971 Gemmill segn\u00f2 solo 3 goal, ma in quella successiva fu uno dei punti fermi della squadra che conquist\u00f2 il suo primo titolo di campione inglese e, nel 1972-1973, arriv\u00f2 fino alla semifinale di Coppa dei Campioni contro la , nel corso della quale Gemmill fu protagonista di una discussa squalifica, che diede a Clough l'occasione di abbandonarsi a un'uscita infelice sulla supposta abitudine degli italiani di tramare trucchi e inganni. Nel 1975 il Derby vinse il suo secondo titolo nazionale con Gemmill capitano.\nQuando Clough lasci\u00f2 il Derby per il Nottingham Forest, cerc\u00f2 di portare con s\u00e9 parte del nucleo della squadra che gli aveva fatto vincere due titoli nazionali e arrivare in semifinale di Coppa: riusc\u00ec nel suo intento nel settembre 1977 con John O'Hare, John McGovern e, appunto, Archie Gemmill, che fu ceduto per 25.000 sterline. Il ruolo che Clough ritagli\u00f2 per Gemmill nel Nottingham fu quello di rilanciatore dell'azione e ribaltatore del gioco, visto che la squadra faceva del contropiede una delle sue armi pi\u00f9 efficaci. Alla prima stagione arriv\u00f2 il titolo di campione d'Inghilterra e, l'anno dopo, la finale di Coppa dei Campioni a Monaco di Baviera: ma contro il Malm\u00f6 Gemmill non fu schierato e la conquista del titolo di campione d'Europa (insieme al secondo titolo di campione d'Inghilterra consecutivo) non serv\u00ec a evitare la rottura tra Gemmill e Clough e, in definitiva, con il Nottingham che, infatti, poco dopo lo scozzese lasci\u00f2 per andare al Birmingham.\nIl 18 agosto 1979 Gemmill debutt\u00f2 in campionato in una sconfitta casalinga per 3-4 contro il . L'avventura a Birmingham dur\u00f2 due stagioni e mezza, fino al gennaio 1982, anno in cui lo scozzese tent\u00f2 l'avventura nella North American Soccer League, firmando un contratto con i Jacksonville Tea Men (Florida), squadra dalla vita breve e ormai scomparsa fin dalla met\u00e0 degli anni ottanta. A fine stagione, nel settembre dello stesso anno, dopo 32 partite, Gemmill torn\u00f2 in Inghilterra nel relativamente giovane club (nato nel 1932) del Wigan. Dopo sole 11 partite, tuttavia, torn\u00f2 al Derby County come giocatore / allenatore, fino al suo definitivo ritiro dal calcio giocato nel 1984.\nNazionale.\nGemmill esord\u00ec in Nazionale nel 1971 e gioc\u00f2 43 volte per la rappresentativa maggiore del suo Paese, prendendo parte alla fase finale del in Argentina. L'11 giugno, nell'ultimo incontro del primo turno, la Scozia aveva bisogno di battere i Paesi Bassi con almeno tre gol di scarto per poter guadagnare l'accesso alla seconda fase: al 68', con la Scozia ancora sul 2-1, Gemmill al termine di una serpentina e di un triangolo con Dalglish scart\u00f2 tre difensori olandesi e realizz\u00f2 il 3-1 che teneva ancora aperta la speranza. \u00abLa Scozia si porta sul 3-1 con uno dei pi\u00f9 bei goal, fin qui, di questa Coppa del Mondo. Dopo un uno-due con Dalglish, Gemmill si inserisce in area e batte alle spalle di Jongbloed tenendo ancora in vita le chance di qualificazione. Un bellissimo momento che ha fatto sognare tutta la Scozia\u00bb, anche se Rob Rensenbrink segn\u00f2 il gol che chiudeva le speranze. La Scozia fu eliminata nonostante la vittoria per 3-2, e di questo episodio c'\u00e8 la citazione in epigrafe dal film \"Trainspotting\").\nNonostante quell'episodio, la vita di Gemmill in nazionale non fu sempre facile: gli fu tolta la fascia di capitano quando, mettendosi contro la Federazione, parl\u00f2 in difesa di Graeme Souness e Alan Hansen: una sua presunta responsabilit\u00e0 in una sconfitta contro gli eterni rivali dell' fu il pretesto per un tacito bando di circa tre anni dalla nazionale. Recentemente, inoltre, sono state fatte accuse, rivelatesi poi infondate, di aver assunto stupefacenti durante il ritiro argentino del 1978.\nAllenatore.\nGemmill inizi\u00f2 l'attivit\u00e0 da allenatore al Derby County, mentre era ancora un calciatore in attivit\u00e0. Nel 1984 torn\u00f2 al Nottingham come vice di Clough per due stagioni. In seguito, negli anni novanta, allen\u00f2 il Rotherham Utd. Dal 2003 al 2009 \u00e8 stato l'allenatore della squadra nazionale scozzese Under-19."}
{"id": "1053985", "revid": "120787690", "url": "https://it.wikipedia.org/wiki?curid=1053985", "title": "Demagnetizzazione", "text": "La demagnetizzazione \u00e8 il procedimento con il quale si elimina la carica magnetica da un oggetto, sia di natura metallica ferrosa che di altra natura; Il procedimento \u00e8 usato, ad esempio, per la creazione di acciaio amagnetico, come anche sullo scafo di una nave, per renderla meno individuabile da mine magnetiche.\nL'operazione pu\u00f2 essere inoltre effettuata sullo schermo a raggi catodici di un computer o di un televisore, per eliminare le macchie di colore introdotte da perturbazioni magnetiche, causate ad esempio dall'avvicinamento allo schermo di diffusori acustici, i quali dispongono di grossi magneti permanenti al loro interno. Le ultime generazioni di televisori e monitor a tubo catodico dispongono di un de-magnetizzatore automatico fisso montato esternamente al tubo catodico, comandato da un apposito temporizzatore termico (PTC) che mette in funzione il demagnetizzatore ad ogni accensione, o anche a comando, nei monitor per computer con un apposito comando eseguibile da men\u00f9 (degauss). Le generazioni pi\u00f9 vecchie di CRT, non disponendo della bobina di demagnetizzazione integrata, dovevano essere degaussati manualmente, utilizzando una spira circolare percorsa da corrente alternata. Questa bobina veniva avvicinata spenta allo schermo, poi veniva accesa e lentamente allontanata in un unico movimento omogeneo e controllato, diversi passaggi potevano essere necessari. \nPer questo motivo, i diffusori costruiti per essere utilizzati nei televisori a colori a tubo catodico erano provvisti di un apposito schermo anti magnetico, e tale tecnica permane anche nella costruzione dei monitor audio per studi di registrazione, a suo tempo adottata per evitare la formazione delle citate macchie di colore su eventuali televisori presenti in studio (specialmente negli studi di doppiaggio) e per evitare la contaminazione magnetica (cancellazione accidentale dei nastri registrati). \nUn altro impiego della de-magnetizzazione nel campo audio \u00e8 quello della manutenzione periodica dei registratori analogici, sia a nastro in bobine, che a cassette. Lo scorrimento del nastro sulle testine e sulle parti metalliche degli apparecchi a lungo andare aumenta in magnetismo residuo di tali parti metalliche, che ha come conseguenza il peggioramenti dei parametri di risposta in frequenza e Rapporto segnale/rumore . \nLa prassi di normale manutenzione periodica include sia la pulizia del percorso del nastro che delle testine con alcool isopropilico o similari e la de-magnetizzazione con un apposito generatore portatile di campo magnetico alternato, (simile ad un saldatore a stilo di medie dimensioni) in grado di ridurre al minimo il magnetismo residuo delle masse metalliche. Tale operazione va condotta descrivendo movimenti circolari partendo da un raggio ampio e avvicinandosi man mano alle parti da de-magnetizzare riducendo il raggio per poi procedere all'esatto inverso. Avvicinare un de-magnetizzatore spento ad una testina magnetica e poi accenderlo pu\u00f2 creare gravi danni alla testina magnetica e va assolutamente evitato.\nNon \u00e8 generalmente possibile eliminare del tutto il campo magnetico di un oggetto, cosicch\u00e9 il processo induce un piccolissimo campo \"noto\", a cui ci si riferisce col termine bias.\nLa de-magnetizzazione nelle costruzioni navali.\nIl termine fu usato dalla prima volta dal (allora) Cmdr Charles F. Goodeve, RCNVR, durante la seconda guerra mondiale, mentre cercava di contrastare le mine magnetiche tedesche, che stavano devastando la flotta Britannica. Le mine individuavano l'incremento nel campo magnetico quando l'acciaio dello scafo delle navi concentrava su di esso il campo magnetico terrestre. Gli scienziati dell'Ammiraglio, compreso Goodeve, svilupparono una serie di sistemi per indurre un piccolo campo \"A polo Nord in su\" nelle navi per contrastare questo effetto, cosicch\u00e9 il campo magnetico complessivo fosse lo stesso dello \"sfondo\". Dal momento che i tedeschi usavano il Gauss come unit\u00e0 di misura dell'intensit\u00e0 del campo magnetico negli inneschi delle loro mine, Goodeve si rifer\u00ec ai vari procedimenti di de-magnetizzazione con il termine degaussing, che divenne di uso comune.\nDopo lo studio di un esemplare da parte degli inglesi, le navi alleate vennero sottoposte alla procedura di degaussing, che consisteva nel sottoporre la nave ad intense correnti elettriche per ridurre il campo magnetico generato a livelli tali da non poter essere rilevata dalle mine. L'efficacia durava alcuni mesi dopo di che il processo andava ripetuto, ma il tasso di perdite cal\u00f2 drasticamente."}
{"id": "1053987", "revid": "12290", "url": "https://it.wikipedia.org/wiki?curid=1053987", "title": "Willy, principe di Bel Air", "text": ""}
{"id": "1053992", "revid": "110157", "url": "https://it.wikipedia.org/wiki?curid=1053992", "title": "Eden (Akino Arai)", "text": " \u00e8 il settimo album ufficiale di Akino Arai pubblicato nel 2004, tre anni dopo l'ultimo album in studio, Kouseki Radio.\nIl disco.\nPubblicato nel 2004, Eden \u00e8 il settimo album ufficiale di Akino Arai. Composto da 13 tracce j-pop suddivise in classiche ballate e canzoni che fanno largo uso di campionature elettroniche, Eden mantiene lo stile dolce e raffinato dei lavori precedenti della cantautrice nipponica. Nonostante diverse canzoni abbiano un titolo in lingua inglese, i testi sono in giapponese (fatta eccezione per il ritornello, ad esempio in \"Roundabout Drive\" o \"New World\").\nL'album si apre con \"New World\", canzone dal ritmo dinamico e incalzante dalle sfumature prettamente pop, per poi passare ad un'atmosfera eterea e nostalgica con la terza traccia \"Ruby no Tsuki Hisui no Umi\" in cui il sussurro della cantante \u00e8 affiancato da leggeri archi. \"Pool\" introduce le prime partiture esclusivamente elettroniche con loop continui di varie campionature. Si passa quindi all'onirica \"N. Y.\" il cui ritornello \u00e8 costruito sull'intrecciarsi della voce della cantautrice con un sottofondo di pianoforte e suoni eseguiti al contrario.\n\"Pansy\" reintroduce un sound elettronico persistente e un andamento pi\u00f9 veloce, che viene subito smorzato dalla lenta ballata \"Rain Forest\" (chitarra, basso e pianoforte). L'inglese ritorna nel ritornello di \"Kamisama no Gogo\", mentre \"Tune\" riprende l'andamento e le sonorit\u00e0 di \"Rain Forest\". A chiudere l'opera infine ci pensa \"Suna no Kishibe\", canzone che riassume lo stile generale dell'intero album, partendo con leggere strofe sussurrate per evolversi in un ritornello di maggiore carattere, in cui la batteria torna a farsi sentire con forza."}
{"id": "1053999", "revid": "767487", "url": "https://it.wikipedia.org/wiki?curid=1053999", "title": "Doro Pesch", "text": "\u00c8 stata una delle pi\u00f9 note voci femminili nella scena heavy metal degli anni ottanta, periodo ancora in cui dominavano soprattutto cantanti maschili.\nBiografia.\nOriginariamente, Doro faceva parte di una heavy metal band tedesca chiamata Snakebite, che abbandon\u00f2 nel 1983, formando nello stesso anno i Warlock. Verso la fine dell'anno, il gruppo realizza una prima demo e firma per l'etichetta indipendente Mausoleum Records. A novembre inizieranno invece a comporre alcuni nuovi brani ed a registrare il loro primo album. Agli inizi del 1984 i Warlock pubblicano il loro debutto \"Burning the Witches\" mentre nel 1985 firmeranno per la major Polygram Records. Rispettivamente nel 1985 e 1986 vengono pubblicati due album, \"Hellbound\" e \"True as Steel\". Il 1987 \u00e8 l'anno del quarto ed ultimo album (considerato da molti il loro miglior lavoro) \"Triumph and Agony\", che viene accompagnato anche dai video delle canzoni \"\"All We Are\" e \"F\u00fcr Immer\". L'anno successivo per\u00f2, il gruppo decider\u00e0 si sciogliersi e cos\u00ec diede inizio alla carriera solista, che forma i Doro.\nNel febbraio 1989 il gruppo pubblica il suo primo album ufficiale, \"Force Majeure\" accompagnato dai video delle canzoni \"Hard Times\" e \"A Whiter Shade of Pale\". La formazione di \"Force Majeure\" vede alla batteria l'ex Rainbow Bobby Rondinelli, alla chitarra Jon Levin e al basso l'ex Warlock Tommy Henriksen. Nel maggio dell'anno successivo invece \u00e8 il turno del loro secondo album, intitolato semplicemente \"Doro\" che venne prodotto dal leggendario bassista dei Kiss Gene Simmons. Anche in questo caso \u00e8 circondata da una all-star band: Tommy Thayer (Black 'N Blue), e Lanny Cordola (House of Lords) alla chitarra; Chuck Wright (Quiet Riot, House of Lords, Impellitteri) al basso e altri musicisti fra cui Kevin Valentine (Kiss, Cinderella) alla batteria, e Paul Morris (Rainbow, From the fire) alle tastiere.\nNel 1991 venne pubblicata la raccolta \"Rare Diamonds\", che contiene canzoni delle sue due band, Doro e Warlock. Sempre nel '91 viene pubblicato anche il terzo lavoro dei Doro, \"True At Heart\". Durante gli anni seguenti, la band pubblica album dopo album, alternando grandi concerti e tour in tutto il mondo. Escono, nel 1993 \"Angels Never Die\", album prodotto da Jack Ponti che partecipa anche al songwriting del disco; nel 1995 \"Machine II Machine\"; nel 1998 \"Love Me in Black\". Durante la fine del decennio escono anche altre raccolte dedicate ai Warlock e ai Doro, come \"Warlock Earthshaker Rock\", ' e '.\nNel 2000, la cantante tedesca fa un'apparizione al concerto del venticinquennale di attivit\u00e0 dei Mot\u00f6rhead per la canzone \"Born to Raise Hell\", che verr\u00e0 anche pubblicata su DVD (\"25 &amp; Alive Boneshaker\") e su CD (\"Live at Brixton Academy\"). Parteciper\u00e0 anche ad un tribute dei Dio con il brano \"Egypt\"\".\nL'inizio del 2000 si presenta comunque molto prolifico per la band, che pubblica \"Calling The Wild\" e \"Fight\", nel 2002. Il 2003 coincide con il ventesimo anniversario di attivit\u00e0 della cantante, che festeggia con il suo gruppo il 13 dicembre, accompagnato anche da altri musicisti come alcuni membri degli U.D.O., Blaze Bayley, Lemmy e Mikkey Dee dei Mot\u00f6rhead.\nUn'importante testimonianza delle esibizioni live di Doro di quel periodo si pu\u00f2 trovare all'interno del DVD musicale del 2003 F\u00fcr Immer ricco di materiale interessante che comprende un concerto registrato in una grotta a Balve durante il \"Fight tour\" e una raccolta di tutti i suoi videoclip.\nNel 2004 registra un concerto dal vivo Classic diamonds avvalendosi della collaborazione dell'orchestra sinfonica di Bocum con in scaletta i suoi pezzi pi\u00f9 famosi.\nNel 2006 viene pubblicato il disco Warrior soul dove Doro dimostra ancora una volta che \u00e8 in grado di suonare del buon rock come ai vecchi tempi. L'album \u00e8 aperto dal brano \"You're my family\" dedicata ai suoi fans e continua con i pezzi in stile hard rock \"Haunted heart\", \"Thunderspell\" e \"Ungebrochen\". \u00c8 presente anche una canzone incisa nella sua lingua madre \"In liebe und freundschaft\". Doro parte per il tour promozionale e arriva anche in Italia, precisamente a Milano, Firenze e Treviso.\nFear no evil \u00e8 il titolo dell'album in studio del 2009, comprendente 11 brani nel suo stile classico. Il disco si apre con la solida \"Night of the Warlock\" e prosegue degnamente con \"Running from the Devil\" dove Doro sfoggia la sua voce cattiva come negli anni ottanta mentre \"Celebrate\" e \"25 Years\" rappresentano un bilancio della sua lunga carriera.\nNel 2010 viene distribuito il cofanetto 25 Years in Rock, contenente 2 DVD e 1 CD con inciso il concerto che ha celebrato il venticinquesimo anniversario della carriera di Doro Pesch. L'esibizione risale al 13 dicembre 2008 e si \u00e8 tenuto a D\u00fcsseldorf di fronte a 8.000 fans scatenati. All'interno dell'evento, Doro canta \"Big City Nights\" e \"Rock You Like a Hurricane\" assieme a Klaus Meine e Rudolph Schenker degli Scorpions prima che salgano sul palco i Warlock, con la formazione del 1986.\nIl 18 maggio 2012 \u00e8 stato annunciato il nome del nuovo album in studio al quale Doro sta lavorando, \"Raise Your Fist\", preceduto dall'EP \"Raise Your Fist In The Air\" che verr\u00e0 pubblicato il 3 agosto dalla Nuclear Blast.\nNel 2016 partecipa al brano \"A Dream that Cannot Be\" contenuto nell'album \"Jomsviking\" del gruppo svedese Amon Amarth."}
{"id": "1054003", "revid": "309289", "url": "https://it.wikipedia.org/wiki?curid=1054003", "title": "Many\u010d", "text": "Il Many\u010d () \u00e8 un fiume della Russia europea meridionale affluente di sinistra del fiume Don. \u00c8 chiamato anche Zapadnyj Many\u010d (\u0417\u0430\u0301\u043f\u0430\u0434\u043d\u044b\u0439 \u041c\u0430\u0301\u043d\u044b\u0447, \"Many\u010d occidentale\") per distinguerlo dal Vosto\u010dnyj Many\u010d (\u0412\u043e\u0441\u0442\u043e\u0447\u043d\u044b\u0439 \u041c\u0430\u043d\u044b\u0447, \"Many\u010d orientale\"). \u00c8 collegato al fiume Kuma dal canale artificiale Many\u010d-Kuma.\nDescrizione.\nLe sorgenti del Many\u010d occidentale sono situate nella regione della Calmucchia e il fiume scorre in direzione nord-occidentale; attraversa successivamente la cittadina di Proletarsk e si unisce al fiume Don a 99\u00a0km dalla foce, a Many\u010dskaja, a est della citt\u00e0 di Rostov sul Don. Ha una lunghezza di 420\u00a0km. Il bacino del fiume, che \u00e8 di 35\u00a0360\u00a0km\u00b2, \u00e8 delimitato a nord dalla cresta Salsko-Many\u010dskaja (lo spartiacque tra i fiumi Many\u010d e Sal, e a sud dalle Alture di Stavropol'. Il suo maggior affluente \u00e8 il Kalaus. Lungo il corso del fiume ci sono alcuni laghi e bacini idrici.\nConfine euro-asiatico.\nI due fiumi Many\u010d e il fiume Kuma scorrono in una depressione che da essi prende il nome: la depressione del Kuma-Many\u010d, scelta come confine convenzionale tra Europa ed Asia. Nella stessa depressione corre il canale Kuma-Many\u010d e si trovano diverse paludi salmastre. "}
{"id": "1054004", "revid": "1776051", "url": "https://it.wikipedia.org/wiki?curid=1054004", "title": "Jastrz\u0119bie-Zdr\u00f3j", "text": "Jastrz\u0119bie-Zdr\u00f3j (in slesiano \"Jastrzymbje\u2013Zdr\u016fj\", in tedesco \"Bad K\u00f6nigsdorff-Jastrzemb\") \u00e8 una citt\u00e0 del sud della Polonia con 94.072 abitanti.\nStoria.\nLa prima menzione dell'area viene fatta nel 1305 circa (\"Liber fundationis episcopatus Vratislaviensis\"). Il nome originale della citt\u00e0 era \"Jastrzemb\", derivante dalla parola polacca che significa \"falco\". \nLo sviluppo della citt\u00e0 si ebbe nel periodo 1858-1860, con la scoperta di giacimenti di carbone; subito dopo, per\u00f2, vennero trovate sorgenti termali contenenti iodio e bromo, il che fece della citt\u00e0 una sede termale esclusiva famosa in tutta Europa, soprattutto per merito dello spirito imprenditoriale di un medico polacco, Miko\u0142aj Witczak.\nDal 1939 al 1945 sotto l'occupazione della Germania nazista.\nJastrz\u0119bie-Zdr\u00f3j come sede termale perse la sua importanza a partire dagli anni '60, con l'estrazione intensiva del carbone.\nAmministrazione.\nGemellaggi.\nJastrz\u0119bie-Zdr\u00f3j \u00e8 gemellata con le seguenti citt\u00e0:"}
{"id": "1054006", "revid": "122716144", "url": "https://it.wikipedia.org/wiki?curid=1054006", "title": "Proletarsk", "text": "Proletarsk (in russo \u041f\u0440\u043e\u043b\u0435\u0442\u00e1\u0440\u0441\u043a) \u00e8 una citt\u00e0 situata nell'Oblast' di Rostov, nella Russia europea meridionale, sul fiume Many\u010d, capoluogo del Proletarskij rajon.\nStoria.\nAll'inizio era una\u00a0\"stanica\" (in russo \u0441\u0442\u0430\u043d\u0438\u0446\u0430) cosacca, villaggio all'interno dell'esercito cosacco, col nome di \"Velikoknja\u017eeskaja\" (\u0412\u0435\u043b\u0438\u043a\u043e\u043a\u043d\u044f\u0436\u0435\u0441\u043a\u0430\u044f)."}
{"id": "1054007", "revid": "1881272", "url": "https://it.wikipedia.org/wiki?curid=1054007", "title": "Resistor-transistor logic", "text": "La tecnologia Resistor-transistor logic (RTL) indica un processo realizzativo (ormai obsoleto) di circuiti digitali basato sull'utilizzo di transitor bipolari (BJT) e di resistori. Questa tecnologia fu la prima storicamente usata per realizzare circuiti logici a transistor.\nUna delle limitazioni pi\u00f9 grandi di questo tipo di logica era il limitatissimo Fan-in, dato che il massimo numero di ingressi ammessi in un normale circuito era 3, prima che il margine di rumore della cella si riducesse oltre livelli accettabili."}
{"id": "1054008", "revid": "599013", "url": "https://it.wikipedia.org/wiki?curid=1054008", "title": "70\u00ba Stormo", "text": "Il 70\u00ba Stormo \"Giulio Cesare Graziani\" con sede sull'Aeroporto Militare di Latina, \u00e8 una scuola di volo dipendente dal Comando scuole A.M./3\u00aa Regione Aerea con sede a Bari. I suoi compiti sono: selezionare ed addestrare i futuri piloti militari dell'Aeronautica Militare, di altre Forze Armate, Corpi Armati e di cadetti di altre Nazioni.\nStoria.\nL'aeroporto di Littoria oggi Latina, che ospita il 70\u00ba Stormo, fu inaugurato il 28 marzo del 1938 e intitolato al capitano pilota Enrico Comani. Fu trasformato da \"campo di manovra\" in \"aeroporto attrezzato\" e conseguente vennero soppressi i campi di fortuna di Cisterna e, Terracina, mentre il campo di volo Sezze con la Scuola di Volo a Vela rimase attivo fino al 1943,\nL'aeroporto dopo un anno dalla sua inaugurazione il 1\u00ba maggio del 1939, accolse la \"Scuola di volo senza visibilit\u00e0\" (SVSV) costituita nel dicembre del 1938 sull'aeroporto di Ciampino. Presso la quale si addestravano piloti e specialisti dei vari reparti della Regia Aeronautica ad operare in condizioni meteorologiche avverse e di notte. Tale attivit\u00e0 prosegu\u00ec fino al 15 giugno 1940, momentaneamente messa in posizione quadro, poi riaperta nel novembre dello stesso anno e terminando la sua attivit\u00e0 nell'aprile del 1943.\nDopoguerra.\nAll'aeroporto di Latina agli inizi del 1955, con la riorganizzazione della Forza armata, fu costituita la Scuola addestramento plurimotori (SAP), nata dalla chiusura della Scuola Istruzione Equipaggi (S.I.E.) proveniente da Frosinone alla fine del 1954. La S.A.P. per assolvere compiti assegnati fu dotata di velivoli Beechcraft Model 18 (C-45) e DC-3.\nNel 1961 la \"Scuola addestramento plurimotori\" (SAP) viene trasformata in \"Scuola volo basico avanzato elica\" (SVBAE), con compiti pi\u00f9 ampi, tra i quali spicca quello della formazione di piloti militari per i velivoli plurimotori, compito che integrer\u00e0, a partire dal 1973, nell'attivit\u00e0 di selezione al volo, inizialmente con il velivolo Piaggio P.148 e successivamente tramite i SIAI-Marchetti SF260AM entrato in linea nel marzo del 1976, che costitu\u00ec da allora la sua prerogativa principale ed esclusiva.\nIl 70\u00ba Stormo.\nDal 1985 la Scuola ha assunto la denominazione di 70\u00ba Stormo.\nIl 9 giugno 2005 lo Stormo ha festeggiato i suoi 50 anni di vita (dalla costituzione della SAP) sull'aeroporto di Latina con una manifestazione aerea aperta al pubblico. Per l'occasione \u00e8 stato ideato uno \"special color\" dell'SF260AM con una livrea dorata a voler simboleggiare le nozze d'oro tra lo Stormo e la comunit\u00e0 pontina. \nNella cerimonia \u00e8 stato presentato il nuovo addestratore SF260EA ed \u00e8 stata inaugurata una stele commemorativa, in onore ai caduti della scuola di volo. Per l'occasione \u00e8 stato \"restaurato\" un vecchio Piaggio P.148, velivolo utilizzato negli anni settanta come addestratore.\nIl 13 dicembre 2007, lo Stormo ha organizzato, in occasione delle festivit\u00e0 natalizie, un volo in formazione con 20 SF260EA, realizzando un albero di Natale volante, forse la pi\u00f9 grande formazione di SF260 mai realizzata.\nDal 4 all'11 aprile 2008, il 70\u00ba Stormo ha partecipato, per la prima volta nella sua storia, all'esercitazione Spring Flag, rischierando sull'aeroporto di Alghero tre SF260EA per l'addestramento degli assetti della difesa aerea con compiti di \"slow movers interceptor\" (intercettazione di velivoli a basse prestazioni).\nIl 14 marzo 2009, il 70\u00ba Stormo \u00e8 stato intitolato alla memoria della MOVM \"Giulio Cesare Graziani\", generale della Regia aeronautica ed eroe della seconda guerra mondiale che prest\u00f2 servizio, tra l'altro, sull'aeroporto di Littoria durante il periodo bellico.\nAttivit\u00e0.\nLo Stormo continua la grande tradizione delle scuole di volo dell'Aeronautica Militare. La sua principale missione consiste nello \u00absvolgere le previste selezioni e corsi per il conseguimento del brevetto di pilota/navigatore d'aeroplano e per l'addestramento iniziale su velivoli ad elica, per gli allievi naviganti dell'A.M., delle altre FF.AA. e Corpi Armati dello Stato\u00bb.\nPresso il 70\u00ba Stormo si effettua:\nOrganigramma e struttura.\nLo Stormo \u00e8 organizzato secondo la seguente struttura:\nLe principali articolazioni del 70\u00ba Stormo sono:\nSono organi di staff del 70\u00ba Stormo:\nDipendono a vario titolo dal 70\u00ba Stormo, il teleposto (Tlc-Meteo) di San Felice Circeo, il teleposto (Tlc) di Ponza e il distaccamento ordinario lavori del demanio.\nAraldica dei reparti.\nDi seguito sono rappresentati i distintivi dei reparti su cui \u00e8 attualmente organizzato il 70\u00ba Stormo.\nAraldica storica.\nDi seguito sono rappresentati i distintivi storici del 70\u00ba Stormo e dei reparti su cui era organizzato."}
{"id": "1054010", "revid": "1573940", "url": "https://it.wikipedia.org/wiki?curid=1054010", "title": "Threskiornis molucca", "text": "L'ibis bianco australiano (Threskiornis molucca ) \u00e8 un uccello trampoliere della famiglia degli ibis, i Threskiornithidae, conosciuto anche come \"uccello pastore\". \u00c8 diffuso in Australia orientale e sud-occidentale.\nQuesto ibis vive in aree paludose, spesso vicino alle praterie aperte, ed \u00e8 divenuto comune nei parchi cittadini e nelle discariche di rifiuti.\nQuesto ibis si nutre di pesci, rane e di altre creature acquatiche, ma anche di insetti e rifiuti.\nQuesta specie ha la testa glabra e il collo di colore nero e un lungo becco nero ricurvo. Il piumaggio del corpo \u00e8 bianco, con alcune piume nere vicino alla coda. Le zampe sono scure e sotto le ali \u00e8 visibile la pelle, di colore rosso. I giovani hanno la testa e il collo ricoperti di piume."}
{"id": "1054011", "revid": "31886", "url": "https://it.wikipedia.org/wiki?curid=1054011", "title": "Regione di Qyzylorda", "text": "La regione di Qyzylorda (kazako, \"Qyzylorda oblysy\"; russo, \"Kyzylordinskaja oblast' \") \u00e8 una regione del Kazakistan situata nella parte meridionale del Paese ai confini con l'Uzbekistan; confina inoltre con le regioni kazake di Aqt\u00f6be, Kazakistan Meridionale e Qara\u01e7andy.\nIl territorio della regione ha, grosso modo, la forma di un tozzo rettangolo che si estende dal versante nord-occidentale delle ultime propaggini del massiccio del Tien Shan alle piane steppose o semi-desertiche del Kazakistan centrale, allungandosi fino a toccare, all'estremit\u00e0 nord-occidentale, quel che rimane del lago d'Aral. Il medio e basso corso del fiume Syr Darya taglia longitudinalmente l'intero territorio regionale.\nIl clima \u00e8 duramente continentale, con temperature medie estive (mese di luglio) intorno a 26 \u00b0C su tutta la regione e medie invernali (gennaio) oscillanti tra i -9\u00a0\u00b0C (Qyzylorda) e i -11\u00a0\u00b0C (Qazaly); l'aridit\u00e0 \u00e8 molto marcata (Qazaly, 140 mm di precipitazioni medie annue).\nIl capoluogo della regione \u00e8 la citt\u00e0 di Qyzylorda; come spesso succede in Kazakistan, le altre citt\u00e0 sono di dimensione nettamente inferiore e sono di importanza esclusivamente locale. Tra gli altri centri, qualche rilievo hanno Qazaly (ex \"Kazalinsk\") e soprattutto Bajqo\u0144yr, pi\u00f9 nota con il nome russo di \"Bajkonur\", sede di un cosmodromo e tuttora, insieme all'area circostante, sotto amministrazione russa. Il resto della regione \u00e8 pressoch\u00e9 spopolato (densit\u00e0 di popolazione di meno di 3 ab./km2).\nDistretti.\nLa regione \u00e8 suddivisa in 7 distretti (\"audan\") e una citt\u00e0 autonoma (\"qalasy\"): Qyzylorda.\nI distretti sono:"}
{"id": "1054013", "revid": "22475", "url": "https://it.wikipedia.org/wiki?curid=1054013", "title": "Threskiornis spinicollis", "text": "L'ibis dal collo paglierino o ibis collospinoso (Threskiornis spinicollis, Jameson 1835) \u00e8 un ibis, un uccello appartenente alla famiglia Threskiornithidae. \n\u00c8 diffuso in Australia e Nuova Guinea. Presenta delle caratteristiche piume paglierine sul collo."}
{"id": "1054014", "revid": "1610933", "url": "https://it.wikipedia.org/wiki?curid=1054014", "title": "Ibis bianco australiano", "text": ""}
{"id": "1054015", "revid": "1522738", "url": "https://it.wikipedia.org/wiki?curid=1054015", "title": "Zaino protonico", "text": "Lo zaino protonico (\"proton pack\") \u00e8 un'arma fittizia apparsa nel film di fantascienza \"Ghostbusters\" del 1984 e nel seguito \"Ghostbusters II\". Nella finzione scenica, viene definito come un acceleratore di protoni portatile, capace di catturare i fantasmi. \u00c8 costituito da un fucile (\"fucile protonico\", in originale \"proton gun\") collegato a uno zaino posteriore chiamato appunto acceleratore protonico.\nCaratterizzazione.\nNel film.\nNel film lo zaino protonico funziona concentrando protoni (nel primo film si definisce come \"collisore\" di positroni e la pistola \u00e8 definita \"neutrona wand\", cio\u00e8 bacchetta a neutroni) utili per attaccare le entit\u00e0 ectoplasmatiche caricate negativamente. In pratica il \"fucile protonico\" forma uno schermo di energia utile per immobilizzare fantasmi e posizionarli sopra una trappola per catturarli.\nIl dott. Egon Spengler ha ideato lo zaino ed il dott. Ray Stantz l'ha realizzato. In una scena tagliata si vede Egon inserire lo zaino ad una presa della corrente per ricaricarlo.\nIn un dialogo del film \"Ghostbusters\", si dice che funzioni come un ciclotrone, in quanto produce un flusso ad alta potenza di particelle cariche, affermazione confermata dal dott. Peter Venkman che li definisce \"acceleratori nucleari non autorizzati\".\nContrariamente a un ciclotrone reale, che produce un flusso di particelle coerente, il flusso del proton pack tende a curvare in modo evidente (bench\u00e9 rimanga nella zona in cui lo si sta sparando), \u00e8 molto distruttivo su oggetti solidi e pu\u00f2 causare gravi danni.\nNel film \"Ghostbusters II\" Egon afferma che la cella di energia dello zaino protonico ha una durata di 5000 anni.\nSul fucile ci sono i pulsanti che modificano la lunghezza del raggio, dell'intensit\u00e0 ed i gradi del flusso di polarizzazione.\nL'incrocio dei flussi\nL'incrocio dei flussi \u00e8 stato inizialmente sconsigliato ed Egon lo definisce come \u201cun'inversione protonica totale\u201d che potrebbe portare a risultati catastrofici.\nTuttavia in uno sforzo disperato per fermare Gozer il Gozeriano, i Ghostbusters decidono di incrociare 4 flussi contemporaneamente, direttamente nel portale causando un'inversione protonica totale nella loro dimensione e in quella fantasma senza per\u00f2 intaccare la struttura molecolare della nostra.\nI Ghostbusters sparando hanno mirato al portale di Gozer facendo esplodere cos\u00ec ogni particella fisica di Gozer e facendolo ritornare alla sua dimensione d'origine. Il portale si \u00e8 distrutto con la distruzione di Gozer.\nNel videogame.\nIl videogioco \"\" presenta una versione modificata dello zaino protonico (un prototipo sperimentale), che viene affidato al giocatore (impersonante una recluta del gruppo) per testarlo sul campo. Lo strumento \u00e8 dotato di varie e altre funzioni e aggiornamenti, oltre al flusso protonico. Questo tipo di zaino \u00e8 anche impermeabile sotto l'acqua piovana, come testato verso le parti finali del gioco. Ecco un elenco delle sue varie funzioni:\nI modelli usati nei film.\nI Proton Pack usati per i film sono stati creati dal dipartimento della Columbia Pictures; sono stati modellati con resina e vetroresina, e la piastra che appoggia come schienale \u00e8 di alluminio, unito all'Alice Frame (struttura in ferro dello zaino militare A.L.I.C.E.). Gli zaini protonici presentano una barra di 15 led blu in alto sulla sinistra, e 4 led rossi nella parte circolare inferiore del proton pack, che si illuminano a rotazione.\nLa superficie dello zaino \u00e8 composta da vari materiali:\nIn \"Ghostbusters II\" ai proton pack sono stati apportati dei leggeri cambiamenti per differenziarli da quelli primo film:\nMolte comunit\u00e0 online di fan hanno riprodotto i vari oggetti usati nei due film.\nPer i bambini sono stati creati dalla Kenner degli zainetti giocattolo, disponibili nei negozi di giocattoli durante la prima serie animata (1987)."}
{"id": "1054016", "revid": "80339", "url": "https://it.wikipedia.org/wiki?curid=1054016", "title": "Manych", "text": ""}
{"id": "1054017", "revid": "1610933", "url": "https://it.wikipedia.org/wiki?curid=1054017", "title": "Ibis dal collo paglierino", "text": ""}
{"id": "1054018", "revid": "1711941", "url": "https://it.wikipedia.org/wiki?curid=1054018", "title": "Bsisa", "text": "La bsisa (; in berbero: \"a\u1e0demmin\") \u00e8 un cibo maghrebino.\nPresso gli ebrei della Libia viene mangiato il primo giorno (Rosh Chodesh) del mese ebraico del Nissan. Consiste in una polvere di farina di grano e orzo. A ci\u00f2 vanno aggiunte varie spezie come coriandolo, cumino, mandorle, oltre a datteri e zucchero. Prima di mangiare la bsisa, il capofamiglia benedice in arabo libico, tenendo nella mano destra una chiave e impastando, con la sinistra, gli ingredienti, con le seguenti parole:\n\"Ya fetchah,\"\n\"Bla Neftchah,\"\n\"Ya atai,\"\n\"Bla menai,\"\n\"Ar zikna wa zikmana!\"\nOppure:\n'Ia Fettah la fettah bla' meftah,\n'ia Attai Bla Menna'\n'Terzekna' Uterzek menna',\n'Fettah ia alena, ada am Mabruk alena\nIn italiano, ci\u00f2 vuol dire: \"Signore, tu che apri senza bisogno di chiavi, tu che dai con mano generosa, tu che dai senza compenso, concedici il tuo bene affinch\u00e9 noi possiamo fare del bene agli altri!\"\nLa celebrazione commemora la costruzione del primo Bet Hamikdash (il tabernacolo), inaugurato proprio nel primo giorno del mese di Nissan. In quella occasione, a tutti gli ebrei venne chiesto di portare tutto ci\u00f2 che fosse nelle loro possibilit\u00e0 affinch\u00e9 si desse il via alla costruzione del tabernacolo. Per ricordare questa donazione, alla fine della preghiera le donne depositano un monile d'oro nell'impasto."}
{"id": "1054019", "revid": "3358", "url": "https://it.wikipedia.org/wiki?curid=1054019", "title": "Architettura di reti sicure", "text": ""}
