{"id": "783779", "revid": "2204851", "url": "https://it.wikipedia.org/wiki?curid=783779", "title": "Terlizzi", "text": "Terlizzi (\"Terr\u00e9zze\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. Dista 30\u00a0km a Ovest del capoluogo. \u00c8 rilevante la floricoltura. All'interno del territorio di Ruvo di Puglia c'\u00e9 un'exclave appartenente a Terlizzi.\nGeografia fisica.\n\u00c8 situata nella Murgia bassa su un rilievo del primo gradino murgiano. Nel periodo medioevale era circondata da selve boscose, di cui si hanno riscontri sia nelle testimonianze scritte, sia in quelle toponomastiche (Sovereto, frazione di Terlizzi, deve il suo nome al latino \"Suberito\", che ricorda gli alberi di sughero, \"suber\", che circondavano le localit\u00e0).\nStoria.\nLe origini di Terlizzi risalgono al VI secolo d.C., bench\u00e9 le prime testimonianze concrete della sua esistenza risalgano solo alla Donazione di Wacco (VIII secolo), feudatario longobardo che dona al Monastero di Montecassino il \"casale in Trelicio\" in quel tempo circondato da macchia mediterranea e querceti (\"quercus ilex\"). Da qui deriva, plausibilmente, il toponimo \"Trelicium\" o pi\u00f9 diffusamente, nelle pi\u00f9 antiche pergamene, \"Terlicium\", equivalente a \"terra ilicium\", \"locus inter ilicia\", \"terra di lecci\" o \"luogo posto fra i lecci\" oppure \"Terlitium\" ovvero \"terra contesa\", \"Terlicio \"\"tre luoghi\", \"Terlizzo, Terlizo\" o \"Terricium\" ovvero \"terra circondata da torri\".\nDopo la dominazione bizantina, a partire dall'XI, secolo Terlizzi rientra nella sfera d'influenza di Giovinazzo, sotto il dominio del normanno conte Amico, artefice delle fortificazioni in entrambe le citt\u00e0 (e a Terlizzi, del poderoso castello con tre torri, ripreso nello stemma cittadino), all'epoca ancora identificata come \"castellum\". Ma fu nel 1123 che Terlizzi acquis\u00ec il titolo di citt\u00e0 (come testimonia una stele affissa alla Torre Maggiore del Castello normanno, unica superstite della struttura, in gran parte crollato tra XVIII e XIX secolo).\nNel Duecento fu capoluogo di contea infeudata alla famiglia Tuzziaco; in seguito fu dominio di Federico Wrunfort. Nel 1230 l'imperatore Federico II di Svevia, imperatore del Sacro Romano Impero Germanico vinse la lotta contro il papa Gregorio IX. Subito dopo la vittoria Federico riconobbe tutte le citt\u00e0 che lo avevano affiancato negli scontri con il pontefice, tra cui Terlizzi. \nNel 1361 divenne signore di Terlizzi Guglielmo Sanseverino, per eredit\u00e0 di uno zio. Tale famiglia detenne la signoria fino al 1407, quando Ottavio/Ottaviano Sanseverino, che \u00e8 anche signore di Parabita e di Cellino, viene privato di tutti i possedimenti per ribellione a re Ladislao di Durazzo. Subito dopo verr\u00e0 investito della signoria di Terlizzi (assieme ad altri feudi) Francesco Orsini, conte e poi duca di Gravina. Nel 1532, per\u00f2, il suo discendente Ferdinando Orsini, 5\u00ba duca di Gravina, perde definitivamente la signoria di Terlizzi, che passa ai Grimaldi principi di Monaco marchesi di Campagna che l'amministrarono fino al 1641.\nDal 1607 \u00e8 amministrata dai baroni de Gemmis di Castel Foce, luogotenenti del feudo. Dai Grimaldi pass\u00f2 ai Giudice Caracciolo duchi di Giovinazzo e principi di Cellamare, fino a quando, morta Donna Eleonora Giudice Caracciolo senza figli n\u00e9 eredi diretti nel 1770, tutti i corpi feudali furono devoluti alla Regia Corte. Messa all'asta nel 1778 dalla Regia Camera della Sommaria per ordine regale, i cittadini terlizzesi, tra cui il Barone letterato Ferrante de Gemmis, per non far nuovamente ricadere la citt\u00e0 sotto la servit\u00f9 feudale del probabile acquirente il duca Carafa di Andria, promossero il riscatto feudale versando 90.000 ducati alla regia corte nel 1779 e Terlizzi divenne citt\u00e0 demaniale. Tale somma per\u00f2, non essendo nella disponibilit\u00e0 dell\"'universit\u00e0\" di Terlizzi, fu prestata dal barone Gennaro Rossi di Napoli il quale aveva ipotecato a s\u00e9 tutti i corpi feudali di Terlizzi compreso il castello, fu rimborsata nell'arco di oltre un secolo e mezzo con molte difficolt\u00e0 e vicissitudini giudiziarie chiusasi addirittura nel 1930.\nDurante il fascismo venne edificata la scuola primaria Don Pietro Pappagallo che inizialmente venne chiamata scuola primaria \"Benito Mussolini\". Con la caduta del fascismo, venne rinominata \"Don Pietro Pappagallo\" proprio in ricordo di quel presbiterio e antifascista terlizzese che lott\u00f2 fino alla fine pur di liberare la sua patria dal Fascismo.\nMonumenti e luoghi d'interesse.\nCentro storico.\nCoincide con la cittadella medievale. L'insieme di case e viuzze disposte a raggiera convergenti verso la cattedrale di San Michele Arcangelo, \u00e8 delineato da quello che i terlizzesi chiamano \"stradone\" ovvero l'antico fossato della citt\u00e0 ricoperto nell'Ottocento per permettere il transito del Carro trionfale. I due rami semicircolari dello stradone sono gli attuali Corso Dante e Corso Garibaldi. Durante i lavori di riqualificazione architettonica di Largo Lago Dentro, nel settembre del 2016, \u00e8 emersa l'antica pavimentazione della piazzetta che da pi\u00f9 di duecento anni giaceva nel sottosuolo. Erano ben visibili anche delle cisterne, per la raccolta dell'acqua piovana e due segmenti di antiche strutture murarie. Il tutto \u00e8 stato ricoperto da una nuova pavimentazione. \nLa piazza principale, dedicata a Cavour, presenta un monumento ai Caduti realizzato dallo scultore molfettese Giulio Cozzoli nel 1923.\nArchitetture civili.\nTorre maggiore.\n\u00c8 il simbolo della citt\u00e0. Possente e ultima testimonianza dell'antico Castello normanno, dall'alto dei suoi 31 metri, domina lo scenario circostante. La torre, sormontata da un'edicola campanaria, mostra sulla facciata orientale un orologio avente un diametro di 3.45 metri. Edificato dal Conte Amico nel 1075, il Castello fu dal XIX secolo residenza del noto giurista Michele de Gemmis. Durante il fascismo, inoltre, la torre dell'orologio di Terlizzi, che ospitava gi\u00e0 l'odierno orologio, venne privata delle lancette in oro di cui disponeva l'orologio, molto probabilmente per fonderle in lingotti d'oro per poi venderli e investire il ricavato nel sostenimento della seconda guerra mondiale.\nPalazzo baronale de Gemmis.\nPalazzo monumentale dei Baroni de Gemmis edificato su progetto dell'architetto Luigi Vanvitelli.\nVilla di San Giuliano.\nPrincipesca villa della famiglia de Gemmis, costruita sull'antica Chiesa di San Giuliano, passata alla ribalta della notoriet\u00e0 nel XX secolo come cenacolo culturale dell'ing. Gennaro de Gemmis. L'immensa tenuta annessa alla Villa fu sede di coltivazioni floricole, dando impulso a tale attivit\u00e0 in tutto il paese. La preziosa raccolta di libri e documenti storici che conteneva la Villa, cio\u00e8 l'attuale biblioteca provinciale de Gemmis, la rese meta di pellegrinaggi da tutto il mondo, Benedetto Croce ne fu un assiduo frequentatore.\n\u00c8 oggi ridotta ad un anonimo edificio sede dell'Istituto di Stato per l'agricoltura dedicato al barone.\nVilla Lamparelli.\nVilla settecentesca edificata da Michele Lamparelli a ridosso dell'ampia tenuta di Sovereto. , presenta pregevoli finiture.\nEdifici religiosi.\nChiesa di Santa Maria delle Grazie.\nPeriferica rispetto al centro della citt\u00e0, conserva con i suoi quattro altari i tratti discreti del fascino francescano, offrendo un clima di grande serenit\u00e0. L'interno presenta un colpo d'occhio che svela un panorama artistico di grande attrazione. Da notare sull'altare maggiore un elegante tabernacolo finemente lavorato in noce.\nConcattedrale di San Michele Arcangelo.\nCostruita a cavallo del XVIII e XIX secolo secondo canoni neoclassici sulle fondazioni dell'antico duomo romanico (XIII sec). Conserva preziose tele e una buona raccolta di statue lignee. Il culto dell'Arcangelo \u00e8 stato inaugurato a Terlizzi dai Normanni (XI sec.), che vollero anche l'edificazione della prima chiesa entro le mura della citt\u00e0, il cui nome si \u00e8 conservato nel corso dei secoli.\nChiesa di Santa Maria la Nova.\nDi notevole interesse artistico. La storia di questa chiesa, costruita ai primi del Cinquecento, si intreccia da un lato con quella dei Frati Minori Osservanti, dall'altro con la famiglia de Gemmis che la elev\u00f2 a proprio panteon, erigendovi lussuose cappelle gentilizie di famiglia quasi a consacrare un dichiarato bisogno di eternit\u00e0. Ha pianta basilicale a tre navate. Restaurata nel 1619, oltre a custodire iscrizioni lapidarie, stemmi della famiglia de Gemmis, un pregevole pulpito ligneo del 1714 e due altari settecenteschi dedicati all'Immacolata e al SS. Rosario, conserva anche le preziosissime opere pittoriche di \"Sant'Antonio in estasi\" (1660) del napoletano Giuseppe Marullo, la \"Nativit\u00e0\" del veneto Giovanni Girolamo Savoldo e la maestosa pala d'altare de il Pordenone intitolata \"Vergine e il Bambino in trono tra i santi Giovanni Battista e Francesco d'Assisi\"\nChiesa dell'Immacolata.\nSorge sulla pianta dell'antica chiesa medioevale dedicata a Maria Maddalena e poi al Purgatorio. \u00c8 presente una \"Nativit\u00e0\" di Corrado Giaquinto.\nPortale di Anseramo da Trani.\nProviene dall'antico duomo cittadino distrutto nel 1782, venne realizzato da Anseramo da Trani. Attualmente si trova incastonato sulla vecchia facciata della chiesa del Rosario. Costituisce una delle testimonianze pi\u00f9 belle nel panorama pugliese della scultura svevo-angioina. La scena \u00e8 dominata dall'Ultima Cena, da cui prendono significato le altre raffigurazioni intestate al classico ciclo cristologico (Annunciazione, Nativit\u00e0 e Crocifissione).\nChiesa di Santa Maria di Cesano.\nSorge nella frazione di Cesano, a 1\u00a0km da Terlizzi. Fu eretta nel 1055 al posto di un'antichissima e fatiscente cappella. Nel corso di alcuni lavori di restauro \u00e8 stato rinvenuto nello spazio absidale un pregevole affresco di sicura matrice bizantina raffigurante al centro il Cristo nel tradizionale atteggiamento del Pantocrator. Ai lati la Madre e San Giovanni Battista.\nSociet\u00e0.\nEvoluzione demografica.\nNel corso della prima met\u00e0 del Novecento Terlizzi sub\u00ec l'emigrazione e soffr\u00ec la mancanza di lavoro. Dagli anni sessanta, grazie alle attivit\u00e0 floricole e all'insediamento della piccola e media impresa manifatturiera, ha avuto un imponente sviluppo economico.\nCultura.\nMedia.\nTerlizzi \u00e8 dotata di un proprio canale radiofonico: Radio FiorLevante e radio Terlizzi stereo.\nEventi.\nIn seguito al ritrovamento dell'Icona della Vergine a Sovereto, territorio tra Terlizzi e Bitonto, nacque la contesa di quest'ultimo tra le due citt\u00e0. Si lasci\u00f2 il giudizio alla Provvidenza, ponendo l'icona su un carro al bivio tra le due cittadine, guidato da due buoi provenienti dalle due citt\u00e0. Al bivio, il bue di Terlizzi accec\u00f2 quello di Bitonto con una cornata, costringendolo a muoversi in direzione di Terlizzi. A partire dal XVIII secolo si commemora l'evento costruendo un \"Carro trionfale\" alto 22 metri, completamente in legno, che viene portato per le strette e tortuose vie della citt\u00e0, mosso a spinta dai fedeli e guidato da 4 \"timonieri\" vestiti con abiti del Settecento.\nGeografia antropica.\nFrazioni.\nSovereto.\nLa frazione nasce nell'XI secolo grazie alla costruzione del Santuario dedicato alla S.S. Maria di Sovereto un'icona bizantina raffigurante la Vergine Nera con il Bambino Ges\u00f9. Secondo la tradizione popolare l'icona fu ritrovata da un pastore all'interno di una cavit\u00e0 sotterranea nella zona del \"Sovero\" nell'Agro di Terlizzi, ma le origini di questo quadro sono abbastanza sconosciute, anche se si suppone che essa sia stata lasciata l\u00ec da alcuni monaci cattolici fuggiti dall'Impero Bizantino a seguito delle persecuzioni dei cattolici da parte dei Bizantini dato come il Grande Scisma fosse avvenuto qualche anno prima di l\u00ec e quindi di come fosse avvenuta la separazione del Cristianesimo in Cristianesimo Ortodosso e Crisitianesimo Cattolico (i Bizantini erano Ortodossi ed erano contrari ai Cattolici).\nUbicato lungo la via Appia Traiana, il Santuario era retto dall'Ordine Gerosolimitano e dalle monache dell'Ordine di S. Marco. Di fronte vi era un ospedaletto, ricovero dei crociati feriti che ritornavano dalla Terra Santa.\nEconomia.\nL'economia della citt\u00e0 \u00e8 caratterizzata dalla floricoltura, che dagli anni cinquanta si \u00e8 affiancata alle tradizionali coltivazioni di olivo, vite, mandorli e cereali, favorendo una rapida espansione del settore commerciale. Queste attivit\u00e0 sono legate alla figura dell'ingegnere Gennaro de Gemmis, a cui si intitola l'Istituto Professionale di Stato per l'Agricoltura della citt\u00e0. Ci sono industrie tessili, dei materiali da costruzione e di trasformazione dei prodotti agricoli (oleifici, aziende enologiche e molitorie). Attivo l'artigianato, con produzione di ceramiche e terrecotte. Dall'agricoltura trae reddito il 19% della popolazione. Si stima che il fatturato complessivo superi i 400 miliardi, con una produzione per ettaro superiore ai 4000\u20ac (la pi\u00f9 alta della Puglia, dopo Palagiano). La gran parte del fatturato proviene dalla floricoltura. Le aziende agricole a conduzione diretta sono oltre 4.400, quelle con salariati circa 220. La superficie coltivata \u00e8 dominata dall'olivicoltura (67%); seguono la coltivazione di mandorle e la viticoltura. L'altro ramo economico importante \u00e8 quello industriale; vi operano una cinquantina di aziende, con circa 500 addetti. Le costruzioni sono rappresentate da una trentina di imprese, con una settantina di addetti. Il commercio \u00e8 presente con circa 500 ditte; gli addetti sono pi\u00f9 di 800, che rappresentano un quarto degli occupati nei settori non agricoli. Nel ramo dei servizi \u00e8 rilevante la presenza della pubblica amministrazione, che d\u00e0 lavoro a un migliaio di persone. Nei servizi privati prevale il settore dei trasporti e quello delle attivit\u00e0 immobiliari. Nei circa 260 laboratori artigiani, rinomata la produzione di ceramiche dipinte a mano, lavorano oltre 550 persone. Nella composizione socioprofessionale della popolazione risaltano due caratteristiche: il bassissimo numero delle casalinghe e l'alto numero dei lavoratori dipendenti. Si tratta evidentemente di due fenomeni correlati, per la presenza di un'alta quota di lavoro femminile dipendente nelle attivit\u00e0 agricole (floricoltura) e in quelle manifatturiere collegate.\nA Terlizzi l'arte della ceramica (principalmente vasellame da cucina e arredo decorativo) risale ai primi dell'Ottocento e, in epoca contemporanea, si avvale di una decina di aziende.\nSecondo le recenti stime, il reddito pro capite cittadino ammonta a 7.300\u20ac, risultando tra i pi\u00f9 bassi della regione\nInfrastrutture e trasporti.\nTerlizzi \u00e8 servita da una stazione posta sulla ferrovia Bari-Barletta, gestita dalla Ferrotramviaria, che ricalca il tracciato della precedente tranvia a vapore. Inoltre si trova anche un'altra stazione a Sovereto.\nAmministrazione.\nGemellaggi.\n, dal 10 settembre 1979 per il gran numero di terlizzesi che risiedono nella citt\u00e0 lombarda.\nSport.\nCalcio.\nTerlizzi Calcio principale squadra di calcio che militer\u00e0 nel Campionato di Eccellenza nella stagione 2019/2020 dopo aver vinto il campionato di Promozione Girone A classificandosi al 1\u00ba posto, \u00e8 reduce da due promozioni consecutive, oltre al campionato di Promozione, l'anno precedente ha vinto il campionato di Prima Categoria\nPallavolo.\nTerlizzi ha una squadra di pallavolo femminile, che milita nella serie C e una squadra di pallavolo maschile,che milita in serie D. Nel 2008 la squadra maschile Volley 2000 Terlizzi ha dovuto vendere il titolo perdendo la promozione in serie A2.\nPallacanestro.\nLa squadra di maschile di basket \u00e8 la Barile Flowers Service Nike Terlizzi che gioca nella Serie C regionale\nTennis.\nL'Asd Tennis Terlizzi, regolarmente affiliata alla Federazione Italiana Tennis, \u00e8 attiva dal 1992 presso i campi da tennis del parco comunale e svolge attivit\u00e0 sociale, organizzando corsi di tennis per tutti, ed agonistica, iscrivendo proprie formazioni di atleti ai campionati regionali a squadre. In primavera organizza il torneo open \"Citt\u00e0 dei Fiori\".\nImpianti sportivi.\nLo stadio comunale, realizzato nel 1932 , ha due tribune con una capienza complessiva di circa 1200 spettatori, 200 dei quali per il settore ospiti: il terreno di gioco \u00e8 in erba sintetica. L\u2019ingresso principale \u00e8 inagibile da almeno 10/15 anni, quando era funzionante la biglietteria, in stato di totale degrado molto pericoloso con il rischio che crolli e sparisca il Campo Sportivo polivalente Comunale. Il PalaChicoli, realizzato nel 2004 e con una capienza di circa 1000 posti, ospita le gare della pallavolo e del basket e inoltre c' \u00e8 anche un terzo grande impianto sportivo: il PalaFiori, realizzato nel 2016. Presso il parco comunale sono presenti e attivi n.2 campi da tennis in mateco, con annessa tribuna a cielo aperto ospitante circa 400 spettatori.\nCiclismo.\nPer quanto riguarda lo sport delle due ruote, non \u00e8 presente nessuna associazione sportiva. Resta comunque la presenza di atleti agonisti, quali Mattia Colasanto, nella specialit\u00e0 del Mountain Bike XCO."}
{"id": "783781", "revid": "1226", "url": "https://it.wikipedia.org/wiki?curid=783781", "title": "Potere di acquisto", "text": ""}
{"id": "783785", "revid": "228333", "url": "https://it.wikipedia.org/wiki?curid=783785", "title": "James Prescott Joule", "text": "Biografia.\nSi dedic\u00f2 sin da giovane a ricerche scientifiche che eseguiva cercando di spingere all'estremo limite l'accuratezza e la precisione delle misurazioni. L'eccezionale esperienza pratica di Joule era dovuta alla rielaborazione di antiche tradizioni non collegate tra di loro. Durante il periodo Vittoriano, infatti, era raro possedere le sue capacit\u00e0 di misura: grazie al padre birraio, egli eredit\u00f2 diverse conoscenze dai meccanismi di produzione della birra. Si interess\u00f2 del calore e delle sue connessioni con l'elettricit\u00e0 e la meccanica. \nA 25 anni effettu\u00f2 il primo tentativo di definire l'unit\u00e0 di misura della corrente elettrica, attualmente rappresentata dall'ampere. Nel 1841, indagando sugli effetti termici, invi\u00f2 alla Royal Society un articolo in cui dimostrava che un conduttore attraversato da corrente elettrica produce calore in quantit\u00e0 proporzionale alla resistenza del conduttore e al quadrato della corrente stessa. Questo fenomeno \u00e8 oggi chiamato effetto Joule.\nSuccessivamente Joule enunci\u00f2 ad un congresso in Irlanda il principio noto come \"equivalente meccanico del calore\". Grazie alle sue sperimentazioni (e usando uno strumento che prende il suo nome) dimostr\u00f2 che calore e lavoro meccanico potevano convertirsi direttamente l'uno nell'altro, mantenendo per\u00f2 costante il loro valore complessivo: nelle macchine idrauliche e meccaniche gli attriti trasformano la potenza meccanica perduta (lavoro) in calore e, viceversa, nelle macchine termiche l'effetto meccanico prodotto (lavoro) deriva da una quantit\u00e0 equivalente di calore. In tal modo Joule cominci\u00f2 a porre le basi sperimentali del primo principio della termodinamica. \nInizialmente la scoperta non suscit\u00f2 molto interesse, ma in seguito egli ricevette per questo la Royal e la Copley Medal da parte della Royal Society. In pratica egli dimostr\u00f2 il principio di conservazione dell'energia per i sistemi termodinamici (il calore \u00e8 una forma di energia meccanica).\nPer misurare l'equivalente meccanico del calore, nel 1845 egli costru\u00ec una macchina, ora chiamata \"mulinello di Joule\", che consente di misurare il calore prodotto in conseguenza della dissipazione di una quantit\u00e0 nota di energia meccanica.\nQuesta macchina \u00e8 formata da un calorimetro contenente acqua, all'interno del quale \u00e8 inserito un mulinello libero di ruotare attorno a un asse verticale; il mulinello \u00e8 collegato con un sistema di funi e pulegge a una coppia di pesi, mantenuti inizialmente fermi.\nSe i pesi vengono sbloccati, essi incominciano a scendere, mettendo in rotazione il mulinello. Tale movimento viene rallentato dall'attrito viscoso dell'acqua contro le pale del mulinello. Una volta che i pesi sono scesi a terra, tutta la loro differenza di energia potenziale \"iniziale-finale\" si \u00e8 convertita in calore, che si pu\u00f2 quantificare misurando la variazione di temperatura che subisce l'acqua durante l'esperimento. Joule prov\u00f2 che per fornire una quantit\u00e0 di calore pari a una caloria occorrono circa 4,41 J di lavoro.\nIl valore dell'equivalente meccanico della caloria oggi accettato \u00e8 di 4,186 J/cal e in onore dello scienziato si chiama joule (J), unit\u00e0 di misura dell'energia del Sistema Internazionale (SI). \nLe iscrizioni sulla tomba significano quanto segue: D.C.L. Doctor of Civil Law, L.L.D. Legum Doctor, F.R.S. Fellow of the Royal Society; cio\u00e8: Dottore in Diritto Civile, Dottore in Legge, Membro della Royal Society."}
{"id": "783786", "revid": "599013", "url": "https://it.wikipedia.org/wiki?curid=783786", "title": "Tms", "text": ""}
{"id": "783789", "revid": "1468664", "url": "https://it.wikipedia.org/wiki?curid=783789", "title": "Consonante laterale", "text": "Nella fonetica articolatoria una consonante laterale \u00e8 una consonante, classificata secondo il modo di articolazione.\nEssa viene prodotta mediante una parziale occlusione del canale orale (la bocca), provocata dalla lingua che ne ostruisce la parte centrale lasciando spazio solo ai lati: l'aria proveniente dai polmoni \u00e8 dunque costretta a defluire sui due lati, o su uno solo.\nLe consonanti.\nLe consonanti laterali possono essere solo sonore; inoltre, dato il processo che le produce, alcune articolazioni sono impossibili, come quelle che coinvolgono le labbra o le articolazioni faringali (nella faringe). Infine, le consonanti laterali sono consonanti continue, in quanto possono essere prolungabili a piacere.\nL'alfabeto fonetico internazionale divide le consonanti laterali in:\nConsonanti laterali approssimanti.\nL'alfabeto fonetico internazionale registra le seguenti consonanti laterali approssimanti:\nConsonanti laterali fricative.\nL'alfabeto fonetico internazionale registra le seguenti consonanti laterali fricative:\nLe laterali in italiano.\nIn lingua italiana esistono solo due di queste consonanti, e cio\u00e8 la laterale alveolare , corrispondente alla &lt;l&gt;, e la palatale , resa graficamente col trigramma &lt;gli&gt;: quest'ultima, nella trascrizione fonetica, \u00e8 trascritta sempre doppia in posizione intervocalica, come per esempio in \"paglia\" trascritto ['pa\u028e\u028ea] (si noti che la non viene trascritta in quanto non se ne percepisce il suono nella pronuncia).\nCaratteristiche fisiche.\nIn fisica acustica, lo spettrogramma delle laterali mostra una struttura molto simile a quella di una vocale, cio\u00e8 presenta delle formanti: la loro intensit\u00e0 \u00e8 intermedia tra quella delle vocali e quella delle nasali.\nLa laterale alveolare ha una frequenza F di circa 400-500 Hz e una F di circa 1200\u00a0Hz; la palatale ha una F di circa 300\u00a0Hz e una F di circa 2000\u00a0Hz.\nLa percezione.\nNella fonetica uditiva, che studia il modo in cui l'orecchio percepisce e categorizza i suoni, si \u00e8 osservato che il riconoscimento di una laterale avviene allo stesso modo di quello di una consonante approssimante: la percezione si basa sulla struttura formantica della consonante, ma anche sulla direzione e velocit\u00e0 delle transizioni con le vocali adiacenti."}
{"id": "783791", "revid": "276327", "url": "https://it.wikipedia.org/wiki?curid=783791", "title": "Consonante laterale fricativa", "text": ""}
{"id": "783802", "revid": "67712", "url": "https://it.wikipedia.org/wiki?curid=783802", "title": "Fricativa laterale", "text": ""}
{"id": "783805", "revid": "67712", "url": "https://it.wikipedia.org/wiki?curid=783805", "title": "Approssimante laterale", "text": ""}
{"id": "783806", "revid": "1305772", "url": "https://it.wikipedia.org/wiki?curid=783806", "title": "White Music", "text": "White Music \u00e8 il primo album degli XTC, pubblicato nel 1978.\nIl disco.\nDisco d'esordio della band di Swindon, pubblicato il 20 gennaio 1978, raggiunge il 38\u00ba posto nelle classifiche inglesi.\nRegistrato in due settimane a partire dal 15 ottobre 1977 nei Manor Studios della Virgin con il produttore e ingegnere del suono John Leckie.La maggior parte dei brani di questo primo disco sono composte attorno al 1975, con \"Neon Shuffle\" composto addirittura nel 1973, quando il gruppo ancora si chiamava The Helium Kidz. \"Radios in Motion\" originariamente si intitolava \"Volcano\". \"All Along the Watchtower\" \u00e8 praticamente registrata dal vivo. Come \"cover\" alternativa gli XTC avrebbero inciso \"Citadel\" dei Rolling Stones.Dei 17 brani registrati durante le sedute per \"White Music\", ne sono stati usati 10. \"I'm Bugged\" e \"New Town Animal in a Furnished Cage\" sono stati presi dalle session per il \"3D EP\" per arrivare ad un totale di 12 brani.Brani registrati ma non pubblicati (i cosiddetti \"outtake\") sono: \"Let's Have Fun\" (pubblicato sulla raccolta \"Coat of Many Cupboards\"); \"Hang On to the Night\" (lato B del singolo \"Statue of Liberty\"; \"Traffic Light Rock\" (sul LP promozionale Guillotine); \"Refrigeration Blues\" (mai finito e mai pubblicato); \"Heatwave\" (pubblicato col titolo \"Heatwave Mark 2 Deluxe\" su \"Coat of Many Cupboards\"); \"Fireball XL5/Fireball Dub\" (pubblicato su \"Coat of Many Cupboards\"). Da notare che il brano \"Heatwave\" presente sulla versione CD di \"White Music\" non proviene dalle sedute di registrazione per \"White Music\".\nLa band vorrebbe intitolarlo Black Music, in riferimento all'umorismo inglese, ma la casa discografica decide che potrebbe creare dei problemi data la tensione razziale del periodo in Inghilterra, e chiede di cambiargli titolo. Da qui la decisione di intitolarlo White Music, in riferimento al rumore bianco; purtroppo l'effetto raggiunto \u00e8 proprio l'opposto, e viene interpretato come un segno di tendenza alla supremazia bianca.\nLa copertina originale inglese ha il titolo stampato in bianco opaco sullo sfondo bianco lucido, rendendo il titolo pressoch\u00e9 invisibile. Alcune edizioni di altri paesi hanno maggiore contrasto tra la scritta e lo sfondo per rendere un po' pi\u00f9 leggibile il titolo.\nSulla copertina delle copie italiane del disco la casa discografica aggiunge la scritta \u201cpunk\u201d, con l'evidente intenzione di cavalcare l'onda musicale del momento.\nLe canzoni di questo disco sono semplici, dissonanti; i testi parlano di noia, grandi bevute, il sesso e lo spazio siderale.\nCon l'avvento del CD il disco viene ripubblicato con l'aggiunta di sette brani tratti dai singoli. Nel 2001 il CD \u00e8 rimasterizzato a 24 bit con gli stessi brani ma con un differente ordine di esecuzione (i brani aggiuntivi sono spostati alla fine del CD).\nTracce.\nLato A\nLato B\nCD bonus tracks"}
{"id": "783808", "revid": "123329949", "url": "https://it.wikipedia.org/wiki?curid=783808", "title": "Vibonati", "text": "Vibonati (\"Livun\u00e0ti\" nel dialetto cilentano meridionale) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro agricolo del golfo di Policastro, situato nell'entroterra a NW di Sapri, su uno sprone sottile ed allungato, la cui configurazione \u00e8 ricalcata sulla struttura dell'abitato, compreso tra due valli tributarie del torrente Cacafava, presso la cui foce \u00e8 Villammare. Vibonati si trova ai margini del parco Nazionale del Cilento e Vallo di Diano a pochi chilometri dalla Basilicata e dalla Calabria.\nIl centro del paese \u00e8 arroccato ed \u00e8 composto di un centro storico di origine medioevale. La frazione Villammare si estende sul mare ed \u00e8 a forte vocazione turistica. Da segnalare la presenza nella frazione di una Torre telegrafica risalente al periodo vicereale spagnolo conservata in ottimo stato. Il capoluogo ospita il museo della civilt\u00e0 contadina realizzato da un abitante del luogo, il quale ha raccolto vari strumenti utilizzati dai contadini del secolo scorso. Il prodotto tipico \u00e8 la soppressata, il capicollo e i \"migliatieddi\". \nStoria.\nChiamato in passato li Bonati, Libonati o semplicemente Bonati,\nsecondo storici locali, Vibonati sarebbe stata fondata da coloni romani e sia la Vibo ad Siccam di cui parla Cicerone. Altri studiosi ipotizzano una sua fondazione da parte di esuli fenici provenienti da Tiro, visto che una parte del paese \u00e8 denominata Tirone. Comunque la prima menzione del borgo risale al 1415, quando fu concesso a Masello conte di Ravello. Nel 1603 Carlo Caracciolo ne fece vendita a Diego Simone, da cui pass\u00f2 a Francesco Pertinet, e Fabio di Bologna e a Francesco Galuppo. Al termine del periodo feudale era possesso di Teresa Caracciolo, principessa di Policastro. Vibonati \u00e8 stato al centro dei sanguinosi moti cilentani del 1848 e, il 3 settembre 1860, ha ospitato Giuseppe Garibaldi, come ricorda una lapide posta sulla facciata del palazzo De Nicolelis. Questo borgo ha sempre assunto un ruolo molto importante nel golfo di Policastro in quanto fino all'immediato dopoguerra \u00e8 stato sede del Real Ufficio del Registro, della Pretura e delle Carceri. Successivamente, con l'emigrazione di molti vibonatesi, tale importanza si \u00e8 andata via via riducendosi.\n Di notevole valore artistico sono, inoltre, le chiese in cui si osservano dipinti del XII e del XIII secolo. Le pi\u00f9 importanti sono senza dubbio la chiesa di Sant'Antonio abate, santo patrono, e la chiesa della Santissima Annunziata, da poco restaurata. Delle mura che un tempo cingevano Vibonati non ci sono tracce se non per un torrino che si pu\u00f2 ammirare in Piazza Nicotera, e che ora \u00e8 annesso alla chiesa della Santissima Trinit\u00e0.\nDurante il regno di Napoli, dal 1806 al 1811, \u00e8 stato capoluogo dell'omonimo distretto fino alla sua soppressione e, di seguito elevato a capoluogo di circondario (dipendente dal distretto di Sala) fino al 1860. Dall'unit\u00e0 d'Italia fino al 1924 \u00e8 stato capoluogo dell'omonimo mandamento (sostituito poi da Sapri fino alla soppressione del 1927) appartenente al circondario di Sala Consilina.\nSociet\u00e0.\nReligione.\nChiesa cattolica.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Teggiano-Policastro, ed ha due parrocchie:\nIl culto dei santi, soprattutto quello di Sant'Antonio abate, \u00e8 molto radicato tra la popolazione. I festeggiamenti del santo patrono, che si svolgono dall'8 al 17 gennaio richiamano centinaia di emigrati vibonatesi e fedeli da tutto il golfo di Policastro. Sono, inoltre, presenti due confraternite: l'arciconfraternita della Santissima Trinit\u00e0, la cui fondazione risale al 1400, e la confraternita dei discepoli di Sant'Antonio abate, di recente istituzione. In occasione del giubileo antoniano, la parrocchia di Vibonati ha ospitato dal 22 al 28 gennaio 2007 le sacre reliquie di Sant'Antonio con una partecipazione di fedeli da tutto il sud Italia. In questo periodo la Penitenzieria Apostolica ha accordato ai pellegrini l'indulgenza plenaria. Il 16 gennaio 2010 la chiesa di sant'Antonio abate \u00e8 stata elevata a santuario diocesano alla presenza del vescovo della diocesi, Angelo Spinillo, e del cardinale Jos\u00e9 Saraiva Martins.\nChiesa evangelica.\nL'altra confessione cristiana presente \u00e8 quella evangelica, con una chiesa presso il confine con Sapri in localit\u00e0 Fortino.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "783809", "revid": "1568601", "url": "https://it.wikipedia.org/wiki?curid=783809", "title": "Acqua di rose", "text": "Lacqua di rose, o giulebbe, \u00e8 una bevanda fatta con acqua, succo di erbe o frutti, zucchero o miele, che deve il nome al suo tipico colore rosato derivato appunto dalla presenza dell'estratto di rosa.\nIn Turchia viene utilizzata nella preparazione del G\u00fclla\u00e7, un dolce tipico del Ramadan.\nL'acqua di rose \u00e8 usata anche come profumo nell'industria cosmetica.\nEtimologia.\n\"Giulebbe\" deriva dal persiano \"gulab\", composto di \"gul\" = rosa e \"ab\" = acqua, attraverso l'arabo \"giulab\".\nCuriosit\u00e0.\nIl giulebbe viene citato nella commedia \"Il malato immaginario\" di Moli\u00e8re: e nel romanzo \"L'isola del giorno prima\" di Umberto Eco.\nLeonardo Da Vinci, nel \"Codice Atlantico\", conservato alla Biblioteca Ambrosiana di Milano, cita l'\"acquarosa\", una bevanda i cui ingredienti sono estratto di rose, zucchero e succo di limone.\nIn conformit\u00e0 al divieto di consumo di alcool vigente nei paesi islamici, l'acqua di rose \u00e8 usata come sostituto dello champagne sul podio dei Gran Premi del Bahrain e di Abu Dhabi.\nL'espressione italiana \"all'acqua di rose\" si usa come attributo per qualificare una cosa fatta con leggerezza o qualcosa di blando, poco efficace."}
{"id": "783820", "revid": "125415890", "url": "https://it.wikipedia.org/wiki?curid=783820", "title": "Villafranca di Verona", "text": "Villafranca di Verona (\"Vilafr\u00e0nca\" in veneto; talvolta indicata come \"Villafranca Veronese\") \u00e8 un comune italiano di abitanti della provincia di Verona in Veneto. \u00c8 attualmente il secondo per numero di abitanti della provincia.\nGeografia fisica.\nVillafranca \u00e8 a 15 chilometri a sud ovest da Verona. \u00c8 in posizione intermedia fra il suo capoluogo di provincia e la citt\u00e0 di Mantova. \nNella sua parte sud ovest \u00e8 attraversata dal fiume Tione dei Monti, che poi confluisce nel Tartaro nel territorio del comune di Povegliano Veronese.\nGeologia.\nAppartiene all'alta pianura veronese, la quale rappresenta quanto rimane della conoide dell'Adige. Su buona parte della conoide si depositarono le morene glaciali. Nella zona villafranchese la pianura si presenta con pendenza pressoch\u00e9 uniforme da nord a sud e da ovest ad est. Si tratta di una pianura ghiaioso-sabbiosa molto permeabile ma con una falda acquifera abbondante tutto l'anno. Considerate le caratteristiche del suolo \u00e8 possibile ipotizzare che nel medioevo le acque tendessero ad affiorare, da cui la necessit\u00e0 dello scavo di fossati e interventi di regolazione dell'alveo del Tione dei Monti.\nOrigini del nome.\nIl toponimo deriva dalla sua caratteristica fondativa di affrancamento dagli oneri fiscali da cui \"Burgus Liber\", poi \"Villa libera\" quindi Villafranca. Il postfisso \"di Verona\" \u00e8 stato aggiunto successivamente all'accorpamento al Regno d'Italia (precisamente con decreto legge dell'11 agosto 1867) per distinguerla da altre cittadine omonime. \nStoria.\nStoria antica.\nLa posizione sull'antica via Postumia e la struttura viaria ad intersezioni perpendicolari testimoniano l'origine probabile di accampamento romano.\nStoria medievale.\nNel medioevo, in occasione della fondazione da parte del Consiglio dei Rettori di Verona il 9 marzo 1185, assunse le caratteristiche di borgo di confine affrancato dagli oneri fiscali, da cui deriv\u00f2 il nome \"Burgus Liber\", poi \"Villa libera\" quindi \"villa franca\". Lo scopo principale della fondazione era la difesa dei confini veronesi; dopo la battaglia di Ponte dei Molini presso Mantova (1199) fu completato il castello (1202). Assedi e distruzioni accompagnarono l'epoca di Ezzelino da Romano e parallelamente si assistette al rinforzo delle fortificazioni e dei fossati di confine. Con l'ascesa della Signoria Scaligera anche Villafranca e il suo castello entrarono nell'orbita della dinastia veronese; nel 1285 Alberto della Scala rinnov\u00f2 l'atto di fondazione di Villafranca, confermando i diritti formalizzati un secolo prima. Nel XV secolo gli Scaligeri ampliarono il castello ed eressero la lunga cinta muraria detta Serraglio che arrivava fino a Borghetto sul fiume Mincio.\nStoria contemporanea.\nIl 14 novembre 1796, durante la campagna d'Italia, Napoleone trasfer\u00ec a Villafranca il quartier generale e soggiorn\u00f2 nel palazzo Comini (ora caff\u00e8 Fantoni). Fu la notte che precedette la battaglia di Arcole.\nNel periodo del Risorgimento Villafranca \u00e8 stata coinvolta in quasi tutte le fasi salienti dell'epoca; sia per la posizione vicino al Mincio che per la strada postale tra Mantova e Verona (due citt\u00e0 del Quadrilatero) che la attraversava. Nel 1848 (prima guerra d'Indipendenza) fu sede del quartier generale piemontese (presso l'albergo \"Il Sole\") e da palazzo Gandini Morelli Bugna poi Bottagisio il generale toscano Cesare de Laugier osservava il volgersi in sconfitta della battaglia di Custoza. Nel 1859 fu sede del quartier generale austriaco (ospitando anche l'imperatore Francesco Giuseppe) e l'11 luglio dello stesso anno ospit\u00f2 (presso il palazzo Bottagisio, oggi in via Pace) l'incontro tra Francesco Giuseppe e Napoleone III, che in quel giorno firmarono l'armistizio di Villafranca, che concluse la seconda guerra d'Indipendenza. Nel 1866 fu coinvolta nella terza guerra d'Indipendenza, in particolare il 24 giugno 1866, ai margini della citt\u00e0, in direzione di Verona, nei pressi dell'attuale via Quadrato, si svolse uno scontro tra la 16\u00aa divisione di fanteria comandata dal principe Umberto di Savoia e la cavalleria austriaca; la fanteria italiana si dispose a \"quadrato\" respingendo gli assalti del nemico.\nIl 1\u00ba agosto 1918 si tenne in localit\u00e0 Ganfardine (zona del neonato campo di volo, nucleo del moderno aeroporto) un incontro tra Vittorio Emanuele III e il vescovo di Verona mons. Bacilieri; l'occasione fu lo schieramento del 332\u00ba fanteria dello stato dell'Ohio.\nIl Fascismo fu accolto tutto sommato senza ostilit\u00e0 a Villafranca; alcuni villafranchesi parteciparono alla marcia su Roma. Una delle poche impronte visibili lasciate da questo periodo \u00e8 il Monumento ai Caduti della Prima guerra mondiale del 1929. L'impatto sull'assetto urbanistico fu di continuit\u00e0 con l'esistente, fu aperta una nuova via parallela (ad est) al corso Vittorio Emauele II, chiamata via dell'Impero (oggi via Marconi). Sempre del 1929 \u00e8 l'inaugurazione dell'acquedotto. Nel 1930 venne girato nel capoluogo un film a titolo \"Villafranca\" del regista G. Forzano che si snoda attorno alle vicende della II Guerra d'Indipendenza e del trattato; al momento non esistono copie di questa pellicola, soltanto alcune scatti fotografici del set.\nLa Seconda guerra mondiale arriv\u00f2 a Villafranca anche con attacchi aerei alleati. Si ricordano come particolarmente devastanti quelli del 28 agosto 1944 e del 18 novembre 1944. Il motivo principale degli attacchi era la presenza dell'aeroporto, utilizzato dopo il 1943 dai tedeschi; approntato dopo Caporetto, negli anni quaranta si trovava pi\u00f9 ad ovest rispetto all'attuale, con una conformazione a triangolo la cui punta arrivava a Villafranca (\u00e8 ancora visibile all'imbocco di via Quadrato, nei pressi dell'Obelisco, un edificio appartenente alle caserme del campo di volo). L'area \u00e8 stata poi occupata da una zona artigianale e in parte residenziale (tra cui una indicazione toponomastica come \"via ex-campi di aviazione\") che ingloba ancora oggi in costruzioni come stalle, capannoni e abitazioni alcune parti (pilastri in cemento armato) delle vecchie strutture degli hangar.\nNegli anni sessanta del XX secolo Villafranca partecip\u00f2 al boom economico del resto della penisola. L'11 luglio 1961 fu aperto l'aeroporto civile (il cui nome attuale \"Valerio Catullo\" \u00e8 stato scelto e assegnato solo nel 1987), il 3 agosto 1964 \u00e8 stato inaugurato l'ospedale \"Magalini\", costruito a sud del fiume Tione nei pressi del Castello (distrutto da un incendio nel 2003 e sostanzialmente ricostruito ed ampliato nel 2011). Il fervore di rinnovamento anche edilizio ha portato anche alcuni eccessi come l'abbattimento dell'ottocentesco Teatro Comunale (costruito sulla antica chiesa parrocchiale) nel 1963-66 e di altri edifici del centro storico sostituiti da edifici pi\u00f9 moderni (la stessa situazione verificatasi in altri centri limitrofi, non senza discussioni, come a Povegliano Veronese e a Castel d'Azzano sempre per la demolizione di vecchi edifici di culto).\nMonumenti e luoghi d'interesse.\nArchitetture religiose.\nDuomo.\nIl Duomo di Santi Pietro e Paolo (XVIII/XIX secolo), iniziato nel 1786 e concluso nel 1882, anno in cui venne consacrato (costruzione interrotta e rallentata pi\u00f9 volte per cause belliche o mancanza di fondi), si trova giusto in mezzo al corso Vittorio Emanuele II e costituisce, dopo il castello, il pi\u00f9 importante monumento del paese. L'edificio \u00e8 pressoch\u00e9 identico alla basilica del Santissimo Redentore alla Giudecca di Venezia. Accanto ad essa un tempo si trovava la vecchia chiesa parrocchiale, che risaliva al XIV secolo, poi demolita dopo essere stata convertita in teatro; alcuni oggetti presenti nel vecchio edificio (altari, il coro ligneo) sono stati trasferiti nel nuovo Duomo.\nOratorio del Cristo.\nSi tratta della pi\u00f9 antica chiesa esistente su territorio villafranchese: ha seguito le vicende del maniero nel corso dei secoli. Di recente \u00e8 stata sottoposta a un restauro conservativo. Le tre pale originariamente conservate all'interno della piccola chiesa sono attualmente ubicate all'interno del palazzo municipale, mentre nell'oratorio sono presenti delle copie.\nChiesa della Disciplina o della Visitazione.\nDonato dal conte Giorgio Maffei nel 1499 alla Confraternita dei Disciplinati, l'oratorio Della Disciplina o della Visitazione, con facciata barocca con bassorilievo sopra il portale, custodisce al suo interno il prezioso \"Mortorio\" del XV secolo, recentemente restaurato, con nove statue lignee del XVI secolo, raffiguranti Cristo Morto, San Giovanni, Nicodemo, Giuseppe D'Arimatea, la Madonna, Maria di Cleofa, Maria Betania, Maria Maddalena e il donatore della Chiesa conte Giorgio Maffei, e quattro sagome settecentesche. Di notevole rilievo la \"Via Crucis\", della seconda met\u00e0 del Settecento, e la grande pala di Orazio Farinati del 1607 con la \"Visitazione della Madonna a Santa Elisabetta e i Santi Giuseppe e Zaccaria\".\nChiesa di San Rocco.\nEx voto per la superata pestilenza del 1478-80 e dedicata a san Rocco, fu decorata esternamente con affreschi da artisti della scuola di Domenico Morone e internamente da un notevole ciclo di affreschi, \"L'Annunciazione\", \"Fuga in Egitto\", \"San Rocco\" e la \"Madonna in trono\", realizzati da una bottega veronese all'inizio del XVI secolo. \nAll'interno sono conservati un ovale-lobato con la \"Madonna con Bambino e san Filippo Neri\" (XVIII sec.) della scuola del Balestra, la \"Madonna in trono con bambino\" statua lignea del XV sec. (tra le pi\u00f9 importanti del periodo nel veronese) e sull'altare una pala seicentesca con \"san Rocco, san Gerolamo e san Sebastiano\".\nDopo sei anni di lavori, nel 2004 \u00e8 terminato l'importante ciclo di restauri che ha riguardato l'edificio, le opere pittoriche, gli affreschi e le statue.\nSan Giovanni della Paglia.\nRealizzata nel XV secolo per opera dei Cavalieri Templari, oggi di propriet\u00e0 privata. Si tratta pi\u00f9 propriamente di un oratorio in cui il riferimento alla paglia \u00e8 probabilmente da ricondurre alla consuetudine di offire cibo e un giaciglio alle persone di passaggio (si trova ancora oggi all'inizio del centro abitato, dove la via Postumia si biforca, come gi\u00e0 in una mappa del Perini del 1723). All'interno conserva la pala d'altare di \"San Giovanni Battista\" attribuita ad Antonio Balestra (1666 - 1740). L'edificio \u00e8 stato restaurato nel 1970, opera durante la quale sono andate purtroppo perdute le pitture parietali e della volta.\nChiesa della Madonna del Popolo.\nEdificio di culto improntato a modelli di architettura contemporanea, costruito in cemento armato a partire dal 1982 e utilizzato dal 1984, \u00e8 situato nell'omonimo quartiere di Villafranca di Verona, \u00e8 il riferimento inoltre della parrocchia omonima.\nLuoghi di culto di altre confessioni\nTra le altre chiese, in ambito cristiano, i Bambini di Dio (conosciuti oggi come la \"Famiglia Internazionale\") in Italia hanno la loro sede principale a Villafranca di Verona.\nArchitetture civili.\nPalazzo Bottagisio, la casa del Trattato di Pace.\nIl palazzo Gandini - Bugna, luogo in cui fu stipulato l'armistizio del 1859 da Francesco Giuseppe Imperatore d'Austria e Napoleone III Imperatore di Francia, risale all'epoca austriaca.\nCaff\u00e8 Fantoni.\nIl celebre caff\u00e8 di Villafranca fu fondato nel 1842 da Giovanni Fantoni, che fu anche il creatore della ricetta e della forma delle celebri sfogliatine di Villafranca. A Giovanni succedette il nipote, il cavalier Marcello Fantoni, che aveva ereditato dal nonno l'arte pasticciera quando ancora la citt\u00e0 del Quadrato era austriaca. Marcello, con la sua grande fantasia, era riuscito in quegli anni a far filtrare la storia attraverso i dolci peccati di gola. Infatti, mentre attorno a Villafranca ruotava il Risorgimento, Fantoni sfornava la \" Torta della pace\" ed i \" Biscotti Umberto\", in onore del principe che si batt\u00e9 sul Quadrato. Per d'Annunzio e i suoi legionari, distill\u00f2 \" l'Acqua di Fiume\", \" limpida e leggera come quella che dal Carso scende ad alleviare l'ardore della citt\u00e0 Olocausta\", come scrisse lo stesso poeta al cavalier Marcello nel 1921. Il caff\u00e8 Fantoni fa parte dei Locali storici d'Italia.\nArchitetture militari.\nCastello scaligero.\nIl Castello scaligero (XIII secolo) si trova a sud dell'abitato, posizionato subito a nord del fiume Tione.\nSerraglio.\nIl Serraglio (o Serraglio scaligero o Serraglio veronese) (XIV secolo) era una muraglia difensiva costruita dagli Scaligeri per proteggere il lato sud occidentale del territorio.\nMonumenti.\nL'Obelisco del Quadrato.\nEretto nel 1880 (ma abbattuto da un fulmine nel 1888 fu ricostruito (con dimensioni maggiori) su disegno di P.E.Zuccalmaglio e inaugurato il 28 aprile 1895) in memoria delle gesta eroiche dei militi del 49\u00ba reggimento di fanteria che il 24 giugno 1866, durante la III guerra d'indipendenza, fecero quadrato intorno al principe ereditario Umberto di Savoia difendendolo dagli attacchi delle truppe austriache. Alto 17 metri si erge nel luogo dove si presume sia effettivamente avvenuto lo scontro con le truppe austriache. Sul basamento si legge \u201cQui nel mattino del 24 giugno 1866 il 49\u00ba reggimento fanteria disposto in quadrato per improvviso assalto degli austriaci salv\u00f2 Umberto di Savoia\u201d. Il basamento quadrangolare \u00e8 sostegno per un piano d'appoggio sostenuto da quattro zampe leonine e dal quale si erge un obelisco quadrangolare e affusolato verso la cima, sormontata da una stella di bronzo.\nUn episodio coinvolse dopo la battaglia il principe Umberto allorch\u00e9 una contadina di un casolare delle vicinanze (certa Pasquali) gli offr\u00ec dell'acqua da bere da un secchio (l'episodio \u00e8 stato illustrato da Walter Molino sul numero della Domenica del Corriere del 19 giugno 1966).\nMonumento ai Caduti.\nInaugurato nel 1929 il Monumento ai caduti della Prima guerra mondiale si deve all'architetto Ettore Fagiuoli e allo scultore Egidio Girelli. Posizionato dopo molte discussioni (si ipotizz\u00f2 anche di erigerlo all'interno del castello) nell'attuale Piazza Giovanni XXIII, vicino al Duomo, si compone di una colonna di marmo sormontata da una statua bronzea.\nMusei.\nMuseo del Risorgimento.\nIl museo del Risorgimento nacque nel 1959 dall'idea di rendere permanente una mostra allestita in occasione del centenario della Pace di Villafranca. Realizzato in alcuni locali adiacenti alla \"casa del Trattato\" (palazzo Bottagisio) vi rimase fino al 1981 quando il materiale fu imballato e immagazzinato in attesa di altra sede che arriv\u00f2 nel 1989, il muse\u00f2 riapr\u00ec infatti il 19 novembre di quell'anno presso la restaurata cantoria della chiesetta del Cristo. Nel 2009 il museo \u00e8 tornato nella sua sede naturale, al piano terra della \"casa del Trattato\".\nIl museo ospita armi, cimeli e stampe di entrambi gli eserciti che combatterono nel periodo del Risorgimento. Ben conservata \u00e8 una camicia rossa con berretto di un volontario garibaldino del 1866.\nMuseo Nicolis.\nFuori dal centro storico in direzione Verona un moderno edificio ospita al suo interno un ampio museo di auto d'epoca (oltre 200, molte delle quali iscritte all'Automotoclub Storico Italiano), di moto, di biciclette, di organetti meccanici, di macchine fotografiche, da scrivere e di altre memorabilia (ad esempio: i volanti ufficiali di Formula 1 autografati dai piloti).\nSociet\u00e0.\nEvoluzione demografica.\nAlla data del 1\u00ba gennaio 2012 la popolazione si presentava cos\u00ec dislocata: abitanti nel capoluogo (dei quali in centro storico), a Dossobuono, ad Alpo, a Rizza, 609 a Caluri, a Pizzoletta, a Quaderni, a Rosegaferro.\nGeografia antropica.\nA Villafranca sono presenti le seguenti localit\u00e0:\nEconomia.\nLa vocazione di Villafranca \u00e8 sempre stata quella del commercio (il tradizionale mercato settimanale del mercoled\u00ec \u00e8 stato istituito nel 1592). Il settore agricolo per secoli non \u00e8 mai stato particolarmente florido, anche a causa delle caratteristiche di questa zona dell'Agro Veronese (la \"Campagna\"), poco feconda e afflitta dalla siccit\u00e0; il terreno si presenta con un sottile strato di terra che lascia spesso trasparire i ciottoli e i sassi di cui abbonda. Solo la costruzione del Canale Alto Agro nel 1886 ha sovvertito questo stato di cose, in pochi decenni le colture hanno potuto trovare la necessaria irrigazione e progredire.\nTradizione commerciale: il mercoled\u00ec mattina \u00e8 dedicato al mercato, di rilevanza provinciale, che occupa la piazza principale e le vie centrali del paese.\nL'agricoltura \u00e8 specializzata nella frutticoltura. Villafranca \u00e8 sede di un importante mercato per il conferimento e la commercializzazione delle pesche.\nDal punto di vista gastronomico sono degni di nota il piatto tipico delle \"taiadele coi fegadini\" (tagliatelle in brodo coi fegatini di pollo) e le \"sfogliatine\", ciambelle di pasta sfoglia che ogni pasticcere interpreta secondo una propria ricetta segreta.\nSul territorio del comune di Villafranca, e precisamente nella frazione di Dossobuono, \u00e8 situato l'aeroporto di Verona-Villafranca \"Valerio Catullo\" che, insieme all'aeroporto di Brescia-Montichiari \"Gabriele D'Annunzio\", costituisce il \"Sistema Aeroportuale del Garda\".\nLa citt\u00e0 \u00e8 servita dalle stazioni di Stazione di Villafranca di Verona e di Dossobuono sulla linea Verona-Mantova-Modena.\nAmministrazione.\nIl comune fa parte del movimento patto dei sindaci \nSport.\nStrutture sportive.\nA Villafranca sono presenti:\nVillafranca \u00e8 dotata di un nuovo Palazzetto dello Sport inaugurato nel 2016 che in origine era previsto come opera a fianco della nuova struttura di allenamento del Chievo Verona. La struttura non \u00e8 poi stata costruita preferendo il Chievo Verona rinunciare al progetto.\nAssociazioni sportive del capoluogo.\nHockey su prato.\nA Villafranca gioca l'Hockey Villafranca, societ\u00e0 di Hockey su prato maschile.\nLa societ\u00e0 ha vinto 5 scudetti nel Campionato italiano di hockey su prato indoor.\nInoltre a Villafranca gioca l'Hockey Femminile Mori Villafranca, societ\u00e0 di Hockey su prato femminile.\nLa societ\u00e0 ha vinto 4 scudetti nel Campionato italiano di hockey su prato indoor femminile (di cui uno sotto il nome di U.F.I. Villafranca), 3 scudetti nel Campionato italiano di hockey su prato femminile e 2 Coppe Italia.\nCalcio.\nLa prima societ\u00e0 calcistica maschile di Villafranca di Verona \u00e8 l'A.S. Villafranca, che gioca allo Stadio Comunale. Fondata nel 1920, ha come colori sociali il blu e il granata.\nDopo aver lasciato il campionato di Promozione nel 1994 vi \u00e8 ritornato dal 1997 al 2008 anno in cui ha vinto i playoff del proprio girone (dopo aver perso contro Sona e Sommacampagna nelle due stagioni precedenti) venendo promosso cos\u00ec in Eccellenza.\nNel 2009, al primo anno, vincendo il girone davanti a Legnago e Monselice conquista la storica promozione in Serie D. La prima stagione (2009-10) nei dilettanti nazionali, si conclude con un decimo posto nel Girone C. Villafranca fu inserita l'anno successivo nel girone D chiuso con una amara retrocessione. L'anno 2016/2017 \u00e8 iscritta al campionato di Eccellenza. Nel campionato 2017/2018 si classifica al terzo posto nel campionato di Eccellenza perdendo poi nella fase nazionale di play off contro il Ladispoli .Tuttavia il 22 agosto viene ripescato in Serie D.\nSul territorio comunale hanno sede diverse altre societ\u00e0 dilettantistiche: nel corso della stagione 2021-2022 si contano \"AC Alpo Club 98\", \"Polisportiva Quaderni ASD\" e \"ACD Olimpica Dossobuono\" in Prima Categoria, \"ASD Alpo Lepanto\", \"ASD\" \"Dorial\" e \"Polisportiva Pizzoletta\" in Seconda Categoria e \"Polisportiva Rosegaferro\" in Terza Categoria.\nPallacanestro.\nA Villafranca gioca in Serie A2 femminile la Alpo Basket, mentre in campo maschile ci giocano i Villafranca Basket Jets, che militano nel campionato di Serie D.\nTamburello.\nA Villafranca giocano l'A.D.T. Citt\u00e0 di Villafranca e l'A.T.D. Capitel Caluri. Quest'ultima rappresentante dell'omonima frazione villafranchese.\nPallavolo.\nA Villafranca giocano le squadre maschile e femminile del Villafranca Volley La squadra femminile milita nel campionato di seconda divisione, mentre la squadra maschile in prima divisione.\nRugby.\nA Villafranca si allenano le formazioni del West Verona Rugby. Squadra di rugby maschile con sede a Sona, nata dalla fusione delle squadre di rugby di Lugagnano, Sommacampagna e Villafranca.\nAssociazioni sportive delle frazioni.\nDossobuono.\nA Dossobuono sono presenti: la Pallamano Olimpica Dossobuono societ\u00e0 di pallamano femminile che ha raccolto l'eredit\u00e0 della Pallamano Dossobuono, societ\u00e0 che ha vinto 1 scudetto nel Campionato italiano di pallamano femminile e 1 Coppa Italia femminile. Attualmente la prima squadra milita in A2 (girone A); la Pallamano Dossobuono societ\u00e0 di pallamano maschile rifondata nel 2010 che milita in B1.\nAlpo.\nAll'Alpo ha la sede l'Alpo Basket 99 societ\u00e0 di basket femminile che finche militava in Serie B d'Eccellenza femminile (ex B1) giocava nel locale palazzetto, ma dal 2016, con la promozione in Serie A2 femminile si \u00e8 spostata nel capoluogo.\nQuaderni.\nA Quaderni la Polisportiva Quaderni conta sia su una squadra di pallavolo maschile che su una femminile. La squadra maschile ha ottenuto la promozione in B1 nel 2006 mentre la squadra femminile nello stesso periodo militava in 3\u00aa Divisione."}
{"id": "783822", "revid": "122712458", "url": "https://it.wikipedia.org/wiki?curid=783822", "title": "Maurizio Liverani", "text": "Biografia.\nNipote di Augusto Liverani, ministro delle comunicazioni della Repubblica di Sal\u00f2, il sedicenne Maurizio Liverani aderi al Partito Comunista Italiano partecipando alla Resistenza nelle file del Corpo volontari della libert\u00e0. Nel 1952 entr\u00f2 nella redazione di \"Paese Sera\", dove divenne responsabile della pagina degli spettacoli, poi della pagina culturale. Nel giro di pochi anni divenne titolare della rubrica di critica cinematografica. Collabor\u00f2 anche alla \"Settimana Incom Illustrata\" firmando le recensioni con lo pseudonimo Mauro Lirani. Nel 1966 Liverani usc\u00ec dal PCI, interrompendo la collaborazione con \"Paese Sera\".\nNel 1969 diresse il suo primo lungometraggio, \"Sai cosa faceva Stalin alle donne?\" con Helmut Berger, una satira sul conformismo degli intellettuali comunisti romani che present\u00f2 al Mostra internazionale d'arte cinematografica di Venezia e . Dopo la caduta del Muro il film fu presentato a Mosca Nel 1976 diresse il suo secondo film, una commedia sexy con Gloria Guida e Martine Brochard: \"Il solco di pesca\".\nDalla fine degli anni sessanta agli anni ottanta diresse la rivista \"Il dramma\" (quando la redazione si trasferisce a Roma) e collabor\u00f2 con \"Tempo Illustrato\", \"Il Giornale d'Italia\", \"Vita Sera\" e il mensile \"Il Borghese\", firmandosi con lo pseudonimo di \"Ivanovich Koba\". Negli anni novanta prosegu\u00ec la sua attivit\u00e0 giornalistica su \"Il Giornale\", \"Il Tempo\" e \"L'Avanti\". In seguito scrisse quotidianamente nella rubrica \"Fatemelo dire\" dell'Agenzia giornalistica \"Distampa\" diretta da Giacomo Carioti, pubblicata anche sul portale online \"Ematube\", diretto da Emanuele Carioti.\nTra i suoi film non realizzati figurano \"C'era una volta la Russia\" del 1990 e \"Lass\u00f9 sulle montagne con il principe di Galles, ovvero come farsi tanti nemici\" (2014), tratto dall'omonimo romanzo autobiografico di Maurizio Liverani.\nNegli anni novanta pubblic\u00f2 un saggio di satira politica intitolato \"Dal Polo al pollo\" (1997), Scipioni editore, (che ha vinto il Premio Roland Topor - Fiuggi per la satira politica ). Scrisse poi il romanzo \"Disamore, ovvero la trascendenza verso il basso\" edito da Monduzzi (1998).\nDal 2012, aderendo al progetto editoriale di Barbara Soffici (volto al recupero e alla valorizzazione di tutti i suoi scritti), ristamp\u00f2 in self-publishing \"Disamore\" e pubblic\u00f2 \"Le fuggevoli nuvole del divismo si dissolvono con Audrey\" (2012) (classificato III - categoria giornalismo - \"Premio Mario Pannunzio 2013\" ), \"Il cinismo al potere\" (2013), \"Lass\u00f9 sulle montagne con il principe di Galles\" (2013), \"Sordi racconta Alberto\" (2014), \"Fatemelo dire 2013\" (2014), \"Fatemelo dire 2014\" (2015), \"Il regista rischia il posto\" (2015), \"Fatemelo dire 2015\" (2016), \"Buffonismo all'italiana\" (2016), \"Il ciak dei registi indomiti\" (2017), \"Fatemelo dire 2016\" (2017), \" Alle urne con le stampelle\" (2018),\" Aforismi sospetti\" (2019)."}
{"id": "783823", "revid": "1974457", "url": "https://it.wikipedia.org/wiki?curid=783823", "title": "Classamento terreni", "text": "Il classamento \u00e8 un'operazione \"di campagna\" mediante la quale viene attribuita a ogni particella la qualit\u00e0 e la classe che le compete, nell'ambito del catasto terreni.\nFinalit\u00e0 del catasto.\nUn catasto \u00e8 un registro nel quale, per finalit\u00e0 meramente fiscali, si elencano e descrivono i beni immobili, con l'indicazione del luogo e del confine, con il nome dei loro possessori e le relative rendite, sulle quali debbano calcolarsi tasse e imposte.\nIl catasto vigente in Italia \u00e8, come recita il primo articolo della sua legge istitutiva, \"geometrico, particellare e non probatorio\": sebbene fra le sue registrazioni vi siano cenni relativi alle mutazioni di propriet\u00e0 dei beni censiti, e contrariamente ad un'opinione che si registra popolarmente diffusa, queste non hanno mai valore di piena prova della propriet\u00e0.\nIl catasto ha una funzione squisitamente fiscale, serve cio\u00e8 per accertare in modo uniforme il reddito imponibile sul quale verranno calcolate le tasse e le imposte sui beni immobili.\nNormativa vigente.\nPer quello che si riferisce ai terreni il reddito imponibile, o meglio del reddito dominicale \u00e8 determinato dalla moltiplicazione della superficie delle particelle per dei valori determinati, area per area, sulla base di classi omogenee.\nL'Italia unitaria aveva ereditato una situazione molto confusa ed eterogenea dagli stati preunitari.\nUn decisivo riordino del classamento dei terreni fu portato dal R. decreto 16 dicembre 1922, n. 1717 che prevedeva:\n\"I terreni saranno inscritti in catasto nello stato delle colture o di destinazione nel quale si troveranno all'atto del classamento, senza tener conto di deterioramenti intenzionali o dipendenti da circostanze eccezionali e transitorie. I miglioramenti avranno effetto in catasto soltanto dopo cinque anni dall'epoca in cui il possessore dimostrer\u00e0 di averli introdotti, senza pregiudizio delle maggiori esenzioni accordate da leggi speciali.\"\nIl successivo R.D.L. 7 gennaio 1923 n. 17 (G.U. 18.1.1923 n. 14) provvide, invece, a determinare le tariffe di estimo, cio\u00e8 la valorizzazione in lire delle singole classi.\nRevisione.\nL'ordinamento giuridico prevede una revisione del classamento con una periodicit\u00e0 decennale.\nLa revisione, a condizione che ci\u00f2 non dipenda da deterioramenti intenzionali o da circostanze transitorie, si pu\u00f2 procedere, qualora si verifichino variazioni in aumento o in diminuzione del reddito dominicale, ovvero variazioni permanenti nello stato delle colture, \u00e8 possibile procedere alla revisione del classamento mediante:\nGli artt.26 e 31, D.P.R. 22 dicembre 1986, n.917 regolano la possibilit\u00e0 per il contribuente di presentare istanza di diminuzione del classamento, qualora la situazione successiva determini una diminuzione del reddito dominicale."}
{"id": "783824", "revid": "122148411", "url": "https://it.wikipedia.org/wiki?curid=783824", "title": "Vincenzo Ciardo", "text": "Biografia.\nFrequent\u00f2 studi di pittura presso l'Accademia di Belle Arti di Urbino e si trasfer\u00ec a Napoli nel 1920.\nFu inizialmente influenzato dal verismo tradizionale, con radici nel naturalismo della scuola di Posillipo. Fece quindi parte del \"Gruppo Flegreo\" (1927) e del Novecento napoletano, aggiornando la propria pittura verso un postimpressionismo, ispirato a Paul C\u00e9zanne e a Pierre Bonnard.\nInsieme a Giuseppe Uva, Saverio Gatto, Alberto Buonoconto, Biagio Mercadante, Carlo Striccoli, Giuseppe Rispoli, Antonio Bresciani, Ettore Lalli, Francesco Paolo Prisciandaro e al critico d'arte e pittore Alfredo Schettini, fu tra i protagonisti dell'esperienza \"boh\u00e9mien\" del Quartiere Latino a Napoli. Frequent\u00f2 il poeta e barone di Lucugnano Girolamo Comi, contribuendo all'esperienza culturale iniziata con Michele Pierri, Ferruccio Ferrazzi, Maria Corti e Donato Valli.\nNel 1953 \u00e8 tra i protagonisti principali della mostra di arti figurative \"L'Arte nella vita del Mezzogiorno d'Italia\" tenutasi al Palazzo delle Esposizioni di Roma con l'opera \"Primavera pugliese\".\nNel 1960 fu invitato alla \u201c11\u00aa edizione del premio Avezzano-rassegna nazionale delle Arti Figurative\u201d ad Avezzano (AQ), insieme a R. Brindisi, S. Cavallo, G. Ceracchini, E. Fantuzzi, C. Levi, G. Omiccioli, M. Rosa, G. Straghota, F. Trombadori, A. Vangelli e altri. Pur non condannando le nuove tendenze artistiche che, negli anni successivi al dopo guerra, si avviavano verso la ricerca di nuove strade nel campo pittorico, rest\u00f2 fedele alla sua visione figurativa, nella quale raggiunse la maturazione di un suo stile personale.\nNon disdegn\u00f2 il confronto e il dibattito con altri artisti e nel 1965 partecip\u00f2 a una mostra collettiva, con Antonio Vangelli, Antonio Enotrio, Giulio Turcato, Michele Rosa, Pier Carlo Pantieri e Mario Russo presso la galleria \u201cla Saletta\u201d di Frosinone."}
{"id": "783825", "revid": "35707", "url": "https://it.wikipedia.org/wiki?curid=783825", "title": "Aristide Massaccesi", "text": ""}
{"id": "783827", "revid": "1442080", "url": "https://it.wikipedia.org/wiki?curid=783827", "title": "Faouzi Mubarak Aaish", "text": "Carriera.\nClub.\nAl-Muharraq e Al Sailiya.\nNel 2002 entra nella rosa dell'Al-Muharraq. Nella stagione 2002-03 colleziona 3 presenze in campionato. Nella stagione seguente disputa otto incontri e la squadra vince il campionato del Bahrain con un mese d'anticipo e senza perdere alcun incontro. Nel torneo 04-05 la formazione di Al Muharraq giunge dietro all'Al-Riffa Sports Club che vince il torneo per quattro punti. Nel 2005 la squadra vince la Bahraini King's Cup. In questa stagione Aaish colleziona 21 presenze. Nel campionato 2005-2006 la squadra vince il titolo battendo in volata l'Al-Ahli Club of Manama di un solo punto. Aaish gioca 19 incontri di campionato realizzando una marcatura. Aaish vince anche Bahraini Crown Prince Cup e Bahraini Super Cup. L'Al-Muharraq Sports Club vince anche il campionato successivo con 12 punti sulla seconda in classifica. Mubarak Aaish gioca in 23 occasioni siglando 3 reti. La squadra vince nuovamente la Bahraini Crown Prince Cup. Nella stagione 2007-08 i \"lupi rossi\" vincono con un mese di anticipo il terzo titolo consecutivo. Inoltre arrivano i trofei Bahraini King's Cup e Bahraini Crown Prince Cup. Aaish segna 3 reti in 23 partite nella stagione 07-08 e segna 2 goal in 30 partite nel torneo 2008-09, vinto ancora dall'Al-Muharraq che batte altre tre squadre nelle ultime giornate di campionato. L'Al-Muharraq vince nuovamente sia Bahraini Crown Prince Cup che Bahraini King's Cup.\nNel 2009 Aaish si trasferisce all'Al-Sailiya Sport Club squadra qatariota, che milita in Qatar Stars League. Nella prima stagione Aaish gioca 18 incontri e realizzando una marcatura. Questo non basta a risollevare la squadra dalla zona retrocessione, e a fine campionato la formazione giunge al penultimo posto in classifica. Nella seconda stagione la squadra giunge all'ultimo posto e dopo aver perso lo spareggio salvezza con la penultima in classifica l'Al-Ahly Doha Sports Club (che era giunta a pari punti con l'Al-Sailiya) viene retrocessa in seconda divisione. Aaish colleziona 16 presenze e tre reti nella stagione 10-11.\nNazionale.\nDal 2006 nella Nazionale bahreinita a finora giocato 44 partite internazionali segnando sei reti. Ha partecipato inoltre alla Coppa d'Asia 2007 e alla Coppa d'Asia 2011."}
{"id": "783828", "revid": "3831", "url": "https://it.wikipedia.org/wiki?curid=783828", "title": "Fraginesi", "text": ""}
{"id": "783829", "revid": "1592097", "url": "https://it.wikipedia.org/wiki?curid=783829", "title": "Joe d'Amato", "text": ""}
{"id": "783830", "revid": "67712", "url": "https://it.wikipedia.org/wiki?curid=783830", "title": "Laterali", "text": ""}
{"id": "783831", "revid": "486946", "url": "https://it.wikipedia.org/wiki?curid=783831", "title": "Racaillou", "text": ""}
{"id": "783832", "revid": "486946", "url": "https://it.wikipedia.org/wiki?curid=783832", "title": "Gravalanch", "text": ""}
{"id": "783833", "revid": "486946", "url": "https://it.wikipedia.org/wiki?curid=783833", "title": "Grolem", "text": ""}
{"id": "783839", "revid": "486946", "url": "https://it.wikipedia.org/wiki?curid=783839", "title": "Galopa", "text": ""}
{"id": "783840", "revid": "486946", "url": "https://it.wikipedia.org/wiki?curid=783840", "title": "Ramoloss", "text": ""}
{"id": "783841", "revid": "486946", "url": "https://it.wikipedia.org/wiki?curid=783841", "title": "Flagadoss", "text": ""}
{"id": "783844", "revid": "599013", "url": "https://it.wikipedia.org/wiki?curid=783844", "title": "Igor Gabilondo", "text": "Carriera.\nCresce nell'A\u00f1orga KKE, squadra della sua citt\u00e0, Nell'estate del 1997 passa alla Real Sociedad, facendo parte della Sanse, che allora militava in Terza Divisione. Esordisce con la prima squadra il 9 settembre del 2000 contro il Racing Santander, grazie al tecnico Miguel \u00c1ngel Alonso. Nelle prime due stagioni gioca 14 partite il primo anno e 16 il secondo, quasi mai da titolare. Nella stagione 2002-2003 segna un gol in 24 partite, e la Real Sociedad si piazza al secondo posto, alle spalle del , dopo essere stati in testa per quasi 20 giornate.\nNella stagione successiva segna 5 goal in 33 partite di campionato e una rete in 6 partite di Champions League. Nel campionato successivo ottiene 26 presenze di cui 16 da titolare, segnando un gol. Nella stagione 2005-2006 gioca 16 partite (6 da titolare) con un gol all'attivo.\nNell'estate del 2006 approda a parametro zero alla squadra rivale, l'Athletic Bilbao. Fa il suo esordio nel derby contro la sua ex squadra il 26 agosto 2006.\nIn quattro stagioni all'Athletic Bilbao ha collezionato pi\u00f9 di cento presenze segnando anche 12 gol."}
{"id": "783845", "revid": "1791151", "url": "https://it.wikipedia.org/wiki?curid=783845", "title": "Come un uragano (album)", "text": "Come un uragano \u00e8 un album in studio del rasta italiano Babaman, pubblicato il 28 giugno 2006 dalla Vibrarecords.\nIl disco.\nBabaman proviene da due album rap quali \"L'occhio\" e \"Prima di partire\", in seguito ai quali ha nettamente svoltato verso la musica \"dancehall\" di \"Fuoco sulle masse\" (2006). Prosegue su questa strada con \"Come un uragano\", sempre del 2006, andando a differenziarsi dalla \"dancehall\" nostrana dei Sud Sound System.\nI testi \"impegnati\" toccano le stesse tematiche appartenenti alla dottrina rastafariana; prevalgono il pacifismo e il benessere spirituale, ma sono diversi i riferimenti alla societ\u00e0 attuale e alla politica italiana e non.\nIl primo singolo estratto \u00e8 \"Principessa\", una canzone dal ritmo reggae che nel testo si presenta come una dichiarazione d'amore."}
{"id": "783846", "revid": "599013", "url": "https://it.wikipedia.org/wiki?curid=783846", "title": "Magneti", "text": ""}
{"id": "783847", "revid": "486946", "url": "https://it.wikipedia.org/wiki?curid=783847", "title": "Canarticho", "text": ""}
{"id": "783848", "revid": "287204", "url": "https://it.wikipedia.org/wiki?curid=783848", "title": "Otaria (disambigua)", "text": ""}
{"id": "783849", "revid": "486946", "url": "https://it.wikipedia.org/wiki?curid=783849", "title": "Lamantine", "text": ""}
{"id": "783851", "revid": "42179", "url": "https://it.wikipedia.org/wiki?curid=783851", "title": "Pi\u00f9 veloce della luce", "text": ""}
{"id": "783857", "revid": "726373", "url": "https://it.wikipedia.org/wiki?curid=783857", "title": "L'occhio della piovra", "text": "L'occhio della piovra \u00e8 un romanzo di Serge Brussolo della serie Sigrid e i mondi perduti. \nTrama.\nIl Bluedeep, un sommergibile con un equipaggio composto di adulti-bambini, naviga in un oceano pericoloso e insidioso, al cui contatto gli uomini vengono trasformati in pesci. Un complotto segreto port\u00f2 dieci anni prima alla distruzione dell'unico fragile continente di quel mondo.\nSigrid, una giovane e coraggiosa esploratrice costretta a vivere sorvegliando gli angoli pi\u00f9 oscuri del sottomarino, sente un'irresistibile attrazione per il mare che la circonda. Accerchiato dalle grandi piovre, l'equipaggio del Bluedeep si trova in difficolt\u00e0 e sar\u00e0 Sigrid, dall'animo fiero e dal grande cuore, a sfidare le tenebre marine e tutto ci\u00f2 che vi si nasconde."}
{"id": "783859", "revid": "486946", "url": "https://it.wikipedia.org/wiki?curid=783859", "title": "Tadmorv", "text": ""}
{"id": "783860", "revid": "486946", "url": "https://it.wikipedia.org/wiki?curid=783860", "title": "Grotadmorv", "text": ""}
{"id": "783861", "revid": "486946", "url": "https://it.wikipedia.org/wiki?curid=783861", "title": "Kokiyas", "text": ""}
{"id": "783862", "revid": "486946", "url": "https://it.wikipedia.org/wiki?curid=783862", "title": "Crustabri", "text": ""}
{"id": "783864", "revid": "3831", "url": "https://it.wikipedia.org/wiki?curid=783864", "title": "Guidaloca", "text": ""}
{"id": "783868", "revid": "61051", "url": "https://it.wikipedia.org/wiki?curid=783868", "title": "Marie Jules C\u00e9sar Savigny", "text": "Partecip\u00f2 alla campagna d'Egitto come naturalista e fu membro dell\"'Institut d'\u00c9gypte\".\nLa sua prima opera fondamentale fu \"Histoire naturelle et mythologique de l'ibis.\" del 1805, una miscela riuscita di erudizione classica e di precisione naturalistica e zoologica. Savigny not\u00f2 che se le mummie di ibis contenevano resti di serpenti, questo fatto significava che gli imbalsamatori seguivano motivazioni diverse da quelle della storia naturale, ma pi\u00f9 vicine a quelle mitologiche e religiose.\nNegli anni seguenti si impegn\u00f2 al riordino della collezione raccolta in Egitto, costituita da innumerevoli insetti e crostacei (circa 1500). La sua prima pubblicazione riguard\u00f2 comunque le falene e le farfalle, mentre nella memoria successiva si occup\u00f2 di invertebrati quali i miriapodi, gli aracnidi e i crostacei. Con questi trattati Savigny propose catalogazioni ed omologie rivoluzionarie nel mondo della tassonomia. \nNel 1811 pubblic\u00f2 una raccolta di 72 pagine intitolata \"Syst\u00e8me des oiseaux de l'\u00c9gypte et de la Syrie\" e nel 1821 divenne membro dell'Accademia francese delle scienze.\nAltri studi interessarono gli zoofiti e gli anellidi.\nNegli anni in cui era impegnato da intensi studi e ricerche venne colpito da attacchi di una patologia neurologica che nel 1824 gli tolse praticamente la vista. Savigny attribu\u00ec questo fatto all'oftalmia che aveva colpito molti partecipanti alla campagna d'Egitto e quindi trascorse gli ultimi decenni di vita avvolto in un velo nero ogni volta che venivano aperte le finestre, a causa della sua impossibilit\u00e0 a sopportare la luce. "}
{"id": "783870", "revid": "1305772", "url": "https://it.wikipedia.org/wiki?curid=783870", "title": "E.T. (videogioco)", "text": "E.T. the Extra-Terrestrial, meglio noto come E.T. (cos\u00ec appare anche nella schermata introduttiva), \u00e8 un videogioco basato sul film \"E.T. l'extra-terrestre\", sviluppato da Howard Scott Warshaw nel 1982 per la console Atari 2600. Comunemente il gioco \u00e8 ritenuto un prodotto scadente e frettoloso, che Atari sperava di vendere solo grazie alla celebrit\u00e0 del proprio nome e di quello del personaggio di \"E.T.\"\nIl videogioco \u00e8 considerato uno dei videogiochi peggiori di tutti i tempi e anche uno dei pi\u00f9 grossi flop commerciali di Atari, che ha causato all'azienda perdite di milioni di dollari. Nonostante infatti avesse inizialmente fatto registrare buone vendite, molte copie rimasero invendute nei magazzini. Atari fu perci\u00f2 costretta a seppellire in una discarica di Alamogordo, nel Nuovo Messico, molte cartucce di \"E.T.\", insieme ad altri titoli come \"Pac-Man\" e \"Centipede\". L'evento divenne parzialmente una leggenda metropolitana e le cifre vennero ingigantite, parlando di \"milioni\" di cartucce di \"E.T.\", ma in realt\u00e0 vennero seppellite circa 728.000 cartucce, delle quali solo una piccola parte erano di \"E.T.\", e altro materiale elettronico. Il 28 aprile 2014 le cartucce sono state recuperate nella discarica: i pezzi recuperati sono stati in parte venduti come cimeli e in parte conservati.\nModalit\u00e0 di gioco.\nIl giocatore controlla l'alieno E.T., che deve attraversare vari schermi per ottenere i tre pezzi necessari a costruire un telefono, che gli permetter\u00e0 di \"telefonare a casa\". I pezzi del telefono possono essere trovati dentro delle grandi buche, oppure collezionando 9 Reese's Pieces (una caramella statunitense): chiamando Elliot quando si hanno 9 caramelle, egli le scambier\u00e0 con 1 pezzo del telefono. Il giocatore inoltre deve evitare un agente dell'FBI e uno scienziato che lo cercano. Se lo scienziato cattura E.T. il giocatore \u00e8 portato allo schermo di Washington D.C., ma un giocatore abile pu\u00f2 scappare prima che lo scienziato lo porti al prossimo schermo. Se l'agente dell'FBI tocca E.T. un pezzo del telefono gli sar\u00e0 confiscato e torner\u00e0 in una buca a caso (se E.T. non ha nessun pezzo del telefono gli verranno confiscati tutti i Reese's Pieces, e se non ha nulla con s\u00e9 l'agente non gli confischer\u00e0 nulla).\nE.T. inizia il gioco con 9999 punti di energia. Ogni azione, incluso il movimento, fa diminuire i punti di energia. E.T. pu\u00f2 usare i Reese's Pieces in una zona detta \"mangia la caramella\" per recuperare energia. Se perde tutti i punti di energia diventa bianco e muore. Per tre volte a gioco Elliot pu\u00f2 apparire e resuscitare E.T., permettendo al giocatore di continuare il gioco con 1500 punti. Si guadagna un'altra resurrezione se si trova un fiore appassito.\nQuattro delle sei schermate esistenti contengono le grandi buche; E.T. perde dell'energia se ci cade dentro, e per uscire deve usare l'azione speciale della levitazione. Tuttavia, poich\u00e9 nelle buche si possono trovare i pezzi del telefono e dei fiori appassiti, spesso il giocatore ci deve cadere dentro intenzionalmente.\nQuando E.T. riesce a raccogliere tutti i 3 pezzi del telefono il giocatore pu\u00f2 chiamare l'astronave in una zona in cui \u00e8 permesso compiere tale azione. A questo punto parte un conto alla rovescia, entro il quale bisogna raggiungere il punto di atterraggio nella foresta. Qui, se non ci sono umani nei paraggi, la nave apparir\u00e0 e far\u00e0 salire a bordo E.T..\nIl gioco ricomincia da capo senza aumentare in difficolt\u00e0 o subire alcune variazioni. La difficolt\u00e0 pu\u00f2 essere variata solo globalmente e manualmente tramite un'apposita impostazione.\nSviluppo.\nQuando nel 1982 usc\u00ec il famoso film ben presto scoppi\u00f2 una \"ET-mania\" di dimensioni mondiali.\nSteve Ross, l'amministratore delegato di Warner Communications, a cui Atari apparteneva, pens\u00f2 di fare un videogioco sul film in modo da sfruttarne il successo. Warner chiese e ottenne quindi da Steven Spielberg e dalla Universal la licenza per produrre il gioco pagando 20-25 milioni di dollari, un vero record per i tempi. Ross inform\u00f2 l'allora presidente di Atari, Ray Kassar, dell'acquisto dei diritti del film e della volont\u00e0 di Warner di veder pubblicato da Atari un videogioco su E.T.\nIl compito di programmare il gioco fu affidato a Howard Scott Warshaw, che in precedenza aveva creato \"I predatori dell'arca perduta\", adattamento basato sull'omonimo film di Steven Spielberg. Warshaw dovette per\u00f2 creare da zero il gioco in sole 5 settimane in modo che il gioco potesse essere messo in vendita per le festivit\u00e0 di Natale di quell'anno. Ma la frettolosit\u00e0 con cui venne sviluppato ne pregiudic\u00f2 la qualit\u00e0. Invece di rendere \"E.T.\" un videogame tipo \"Pac-Man\" Warshaw prov\u00f2 a portare avanti un'idea pi\u00f9 originale: pens\u00f2 ad un'impostazione che era pi\u00f9 basata sulla storia del film, nella speranza di creare un gioco che potesse catturare un po' della sentimentalit\u00e0 che aveva visto nella pellicola, ma alla fine non riusc\u00ec a sviluppare tutte le sue idee a causa del poco tempo a disposizione per completare il gioco. Dopo aver finito di lavorare sul design del gioco in due giorni, Warshaw present\u00f2 l'idea a Kassar prima di iniziare a scrivere il codice e poi effettuarne il debugging.\nVendite.\nNonostante inizialmente il gioco fosse riuscito a vendere abbastanza bene (risulta l'ottavo gioco pi\u00f9 venduto targato Atari, con oltre 1,5 milioni di copie) alla lunga risult\u00f2 comunque un flop commerciale poich\u00e9 fece perdere ad Atari milioni di dollari a causa dei folli costi di pubblicit\u00e0, di licenza e di produzione (Atari ne distribu\u00ec a scatola chiusa oltre 4 milioni di copie, una cifra faraonica considerando che le console presenti sul mercato non arrivavano a 10 milioni di unit\u00e0).\nIl flop di questo gioco fu uno dei fattori che causarono il fallimento di Atari, che perse nel 1983 ben 536 milioni di dollari: a causa di queste perdite la societ\u00e0 fu divisa e il reparto console venduto nel 1984.\nCritiche.\n\"Il peggior videogioco di tutti i tempi\".\nE.T. \u00e8 stato indicato da molti recensori di videogiochi come uno dei peggiori giochi di tutti i tempi. Difatti nella classifica dei 20 peggiori giochi pubblicata sul 150\u00ba numero della rivista \"Electronic Gaming Monthly\" ha ottenuto il primo posto. Anche secondo la rivista \"FHM\" \u00e8 il peggior videogioco di tutti i tempi. Inoltre il programma televisivo \"X-Play\", trasmesso su G4, gli ha assegnato il punteggio di 0/5, il punteggio pi\u00f9 basso assegnato da quel programma, e nella classifica dei 10 pi\u00f9 grandi fiaschi di tutti i tempi stilata da un altro programma trasmesso su G4, \"Filter\", ha ottenuto il primo posto. Anche secondo \"PC World\", \"E.T.\" \u00e8 il peggior videogioco di tutti i tempi.\nSecondo alcuni \"E.T.\" \u00e8 cos\u00ec brutto che la parte migliore \u00e8 la schermata iniziale.\nAltri punti di vista.\nIl titolo di \"peggior videogioco di tutti i tempi\" con cui viene etichettato \"E.T.\" \u00e8 anche influenzato dal suo famoso fallimento commerciale, che fu causato dalle alte aspettative riposte sul gioco. Quando viene comparato oggettivamente ad altri, meno famosi, videogiochi per Atari 2600, \"E.T.\" non viene necessariamente considerato quello pi\u00f9 brutto in assoluto. Ad esempio in una classifica dei peggiori giochi della storia secondo \"The Guardian\" (2015) \"E.T.\" \u00e8 all'undicesimo posto, mentre un altro gioco per Atari 2600, \"Custer's Revenge\", \u00e8 all'ottavo.\nSecondo alcuni giocatori che hanno giocato a una grande variet\u00e0 di videogiochi per Atari 2600, titoli come \"Karate\", \"Skeet Shoot\", \"Custer's Revenge\" e \"Sssnake\" sono peggiori di \"E.T.\" Alcuni giocatori si divertono ancora a giocare a quel gioco. Howard Scott Warshaw, il programmatore, ritiene di aver creato un buon gioco."}
{"id": "783871", "revid": "486946", "url": "https://it.wikipedia.org/wiki?curid=783871", "title": "Fantominus", "text": ""}
{"id": "783872", "revid": "1762097", "url": "https://it.wikipedia.org/wiki?curid=783872", "title": "Spectrum", "text": ""}
{"id": "783876", "revid": "253269", "url": "https://it.wikipedia.org/wiki?curid=783876", "title": "Lee Aaker", "text": "Attivo tra il 1949 e il 1959 come attore bambino al cinema e alla televisione, \u00e8 ricordato soprattutto come il protagonista della serie televisiva per ragazzi \"Le avventure di Rin Tin Tin\" (1954-1959)\nBiografia.\nApparve ancora bambino in piccole parti in film come \"Il pi\u00f9 grande spettacolo del mondo\" (1952) e \"Mezzogiorno di fuoco\" (1952), e diede particolare prova del suo talento con due interpretazioni di bambino vittima di un rapimento, prima nel ruolo di \"Red Chief\" Johnny, un ragazzino pestifero dell'Alabama di cui i rapitori devono alla fine disfarsi pagando loro un riscatto alla famiglia, in uno spezzone del film \"La giostra umana\" (1952) basato sul celebre racconto umoristico \"Il riscatto di Capo Rosso\" di O. Henry, e poi nella parte del figlio dello scienziato Gene Barry in \"La citt\u00e0 atomica\" (1952).\nNel 1953 recit\u00f2 al fianco di John Wayne nel western \"Hondo\", interpretando la parte del figlio curioso di Geraldine Page. Apparve inoltre in altri film come il thriller \"La marea della morte\" (1953) con Barbara Stanwyck, la commedia \"Arena\" (1953) con Gig Young, \"Allegri esploratori\" (1953) con Clifton Webb e \"Ricochet Romance\" (1954) con Marjorie Main.\nLa popolarit\u00e0 di Aaker \u00e8 legata alla serie televisiva per ragazzi \"Le avventure di Rin Tin Tin\" (1954-1959) e alla sua interpretazione del piccolo Rusty, un bambino rimasto orfano durante un'incursione indiana e salvato dai soldati di una postazione di cavalleria di stanza a Forte Apache. Rusty e il suo cane Rin Tin Tin furono protagonisti di avventure e storie di frontiera destinate a un pubblico giovanile.\nNon riuscendo a mantenere il successo come attore adulto, Aaker divent\u00f2 poi assistente alla produzione, anche se in seguito lavor\u00f2 prevalentemente come carpentiere e istruttore di sci.\nAaker \u00e8 morto il 1\u00ba aprile 2021 a 77 anni a causa di un ictus."}
{"id": "783877", "revid": "599013", "url": "https://it.wikipedia.org/wiki?curid=783877", "title": "Durunka", "text": "Durunka o Dronka \u00e8 un piccolo villaggio a sud-est della citt\u00e0 di Asy\u016b\u1e6d in Egitto.\nVi si trova un monastero cristiano copto, meta di periodici pellegrinaggi in specie nel mese di agosto perch\u00e9 si crede che la Sacra Famiglia abbia soggiornato qui, in una grotta sulle montagne che dominano Durunka, durante il viaggio in Egitto."}
{"id": "783879", "revid": "367445", "url": "https://it.wikipedia.org/wiki?curid=783879", "title": "Furio Jesi", "text": "Biografia.\nFiglio dell'ufficiale di cavalleria Bruno Jesi, scomparso quando lui aveva soltanto un anno, e di Vanna Chirone, autrice di libri per ragazzi e di un'opera di storia dell'arte, \"Chiese di tutti i tempi\" (Ed. Paoline, Torino 1959), a Torino frequent\u00f2 il liceo classico Vittorio Alfieri senza mai diplomarsi. Comp\u00ec, giovanissimo, ricerche di archeologia e storia delle religioni nell'ambito mediterraneo, pubblicando una serie di studi sul mondo dell'antico Egitto e dell'antica Grecia, su temi mitologici e su talune forme dei culti misterici, mentre successivamente si interess\u00f2 - in coincidenza col radicalizzarsi del suo impegno politico intorno al 1968 - in particolare alla sopravvivenza di miti nella cultura moderna e a problemi antropologici, filosofici ed estetici.\nHa considerato come proprio maestro soprattutto il mitologo K\u00e1roly Ker\u00e9nyi, dal cui \"umanesimo\" si \u00e8 poi per\u00f2 distanziato. All'interesse per la \"\"scienza del mito\" e per il funzionamento della \"macchina mitologica\"\" Jesi ha affiancato un'importante attivit\u00e0 di traduttore, di consulente per varie case editrici italiane e di studioso di germanistica.\nPochi anni prima della sua scomparsa precoce ottenne, per meriti (non avendo conseguito n\u00e9 una laurea n\u00e9 un diploma), la cattedra di Lingua e letteratura tedesca presso l'Universit\u00e0 degli Studi di Palermo, trasferendosi poi all'Universit\u00e0 degli Studi di Genova. Proprio alla cultura tedesca e in particolare ad autori come Rilke e Thomas Mann ha dedicato alcuni dei suoi commenti pi\u00f9 acuti.\n\u00c8 morto all'et\u00e0 di 39 anni per una fuga di monossido di carbonio dallo scaldabagno della sua casa di Genova durante la notte.\nPensiero.\nPartendo da Bachofen, per Jesi \"il mito \u00e8 importante non tanto per la sua essenza, quanto per la sua esistenza: non tanto per ci\u00f2 che \u00e8 quanto per la funzione che svolge. Codesta funzione, che \u00e8 innanzitutto una funzione giuridica, sembra dunque essere stata, nel suo attuarsi, il punto da cui Bachofen \u00e8 partito per rispondere alla domanda: che cos'\u00e8 il mito? Funzione \u00e8 qui bordo di conoscibilit\u00e0 dell'essenza. Il mito pu\u00f2 essere conosciuto nella misura in cui la sua essenza si condensa, tanto da divenire percepibile, nel bordo del suo essere che \u00e8 il suo esistere, il suo fungere\".\nNella sua lettura di Wittgenstein (effettuata in parallelo con la lettura di Musil), egli colse \"una paradossale gradualit\u00e0 dell'essere conoscibile, l\u00e0 dove per Aristotele vi \u00e8 soltanto l'alternativa fra conoscibile e inconoscibile. Ed evidentemente non si tratta dei vari gradi del conoscere empirico di una data cosa o di un dato fenomeno (di cui si pu\u00f2 sapere di pi\u00f9 o di meno), ma di gradi di conoscenza del conoscere in s\u00e9, commisurato con la maggiore o minore grado di veridicit\u00e0 del conoscere in s\u00e9, commisurato con la maggiore o minore prossimit\u00e0 di codesto conoscere in s\u00e9 al limite del conoscibile\".\nIn uno dei suoi libri pi\u00f9 noti, Furio Jesi parla del linguaggio della pubblicit\u00e0 come del nuovo modo di presentarsi della cultura di destra, la cultura delle \u201cidee senza parole\u201d."}
{"id": "783880", "revid": "124123", "url": "https://it.wikipedia.org/wiki?curid=783880", "title": "John M'Clintock e James Strong", "text": "James Strong sono stati due predicatori protestanti, che operarono nella zona di New York durante il XIX secolo.\nSono ricordati per aver scritto un'opera enciclopedica contenente le loro dottrine, la Cyclop\u00e6dia of Biblical, Theological, and Ecclesiastical Literature, che venne utilizzata da Charles Taze Russell nel corso dei suoi studi biblici."}
{"id": "783881", "revid": "1305772", "url": "https://it.wikipedia.org/wiki?curid=783881", "title": "Come un uragano", "text": ""}
{"id": "783882", "revid": "712828", "url": "https://it.wikipedia.org/wiki?curid=783882", "title": "Hiromu Arakawa", "text": "\u00c8 nota soprattutto per essere l'autrice del manga \"Fullmetal Alchemist\", che ha ricevuto un grande successo in patria e all'estero, e vanta anche la messa in onda televisiva sotto forma di due serie anime.\nBiografia.\n\u00c8 nata l'8 maggio 1973 a Makubetsu, nella prefettura di Hokkaid\u014d. Cresce nella fattoria di famiglia (lato della sua vita che viene pi\u00f9 volte inserito nelle sue opere), pensando per\u00f2 di diventare mangaka sin da piccola.\nArakawa ha iniziato a lavorare nel 1999 come assistente scrittrice di Et\u014d Hiroyuki in \"Guru Guru - Il girotondo della magia\" ed \u00e8 amica dell'autore di \"Shakugan no Shana\", Yashichir\u014d Takahashi.\nLa carriera di Arakawa ha avuto il suo inizio con \"Stray Dog\", ma \u00e8 conosciuta soprattutto come l'autrice di \"Fullmetal Alchemist\". Durante la creazione della prima serie anime lei era presente ad ogni incontro, per dare ai lavoratori della Bones ogni tipo di consiglio riguardante il mondo di \"Fullmetal Alchemist\", anche se l'autrice non ha mai preso attivamente parte alla creazione della storia dell'anime, la quale \u00e8 molto diversa dalla storia creata da Arakawa stessa. Per rimediare a ci\u00f2, nel 2009 \u00e8 stata creata una seconda serie, denominata in occidente \"\", la quale segue fedelmente ogni avvenimento del manga.\nNel 2006 ha disegnato \"Hero Tales - Le cronache di Hagun\" per un totale di cinque volumi, adattati in un anime l'anno successivo.\nDal 2011 al 2019 ha serializzato su Shonen Sunday \"Silver Spoon\", anch'essa di grande successo e successivamente adattata in un anime. Nel 2013 ha iniziato una nuova serie basata su \"La leggenda di Arslan\", dai romanzi di Yoshiki Tanaka.\nHa anche disegnato la copertina della versione giapponese del romanzo \"The Demon's Lexicon\" di Sarah Rees Brennan. Nella biografia di ogni volume, l'autrice si ritrae sempre con l'aspetto di una mucca nelle pi\u00f9 svariate posizioni. Ha un figlio, nato nel 2007."}
{"id": "783884", "revid": "409613", "url": "https://it.wikipedia.org/wiki?curid=783884", "title": "Case rurali toscane", "text": "Le case rurali toscane, note anche come case coloniche o casolari toscani, sono insediamenti poderali, quasi sempre legati alla mezzadria, generalmente isolati nella campagna, che contraddistinguono in modo inequivocabile gran parte del paesaggio della Toscana.\nCaratteristiche generali.\nIn generale la casa colonica corrispondeva ad un podere, cio\u00e8 ad un appezzamento adibito ad uno sfruttamento agrario autonomo; la sua localizzazione all'interno del podere permetteva di sfruttare in condizioni ottimali la forza-lavoro di tutta la famiglia.\nQueste dimore, generalmente in pietra o in muratura mista, si sviluppano quasi sempre su due o pi\u00f9 livelli, con il tetto rivestito dalle tipiche tegole (coppi ed embrici) in laterizio. Il complesso edilizio (casa ed annessi) doveva essere in grado di far fronte a tutte le esigenze legate alle varie attivit\u00e0 di allevamento, coltivazione e operazioni successive alla raccolta dei prodotti agricoli. Alla casa si affianca, pertanto, l'aia dove trebbiare i diversi cereali; tale superficie generalmente coincideva con l'area antistante la facciata principale della casa, posta a sud, ed era spesso l'unica pavimentata in pietra, oltre ad accogliere uno o pi\u00f9 alberi come il noce che dovevano assicurare ombra d'estate.\nSempre accanto alla casa spesso si trovava un'area recintata (corte), frequente in epoca medievale e poi andata in disuso, utilizzata per tenere il pollame e gli attrezzi agricoli pi\u00f9 ingombranti. Gli spazi per il pollaio, la stalla per il bestiame pi\u00f9 grosso ed il porcile erano ricavati in vari modi, per lo pi\u00f9 in annessi posti spesso a nord.\nNel complesso edilizio era presente quasi sempre una colombaia, produttrice questa, oltre che di piccioni da mangiare, della colombina, uno dei concimi pi\u00f9 ricercati e che in origine sorgeva isolata nei pressi della cassa contadina e che solo in un secondo tempo assunse la forma classica di torretta appoggiato sul tetto della casa.\nAll'interno del podere erano presenti inoltre il forno per cuocere il pane, il pozzo o pi\u00f9 raramente la cisterna, una o pi\u00f9 capanne accanto alla casa contadina oppure in mezzo ai campi, con funzioni di riparo provvisorio per il lavoratore, o di locale dove riporre attrezzi e prodotti.\nPotevano essere presenti a volte strettoi da vino e frantoi per le olive, e ogni tanto anche la fornace per seccare i fichi, ubicati talvolta in appositi edifici, ma spesso in un vano attiguo alla casa contadina.\nOrigini.\nLe prime case rurali toscane risalgono al Cinquecento, quando nelle campagne iniziarono ad essere costruiti fabbricati per ospitare le famiglie del fattore e dei contadini. Questi insediamenti si sviluppavano generalmente presso preesistenti \"case da lavoratore\" o isolate fortificazioni o torri di avvistamento di epoca medievale, che spesso venivano incorporate nei nuovi fabbricati cinquecenteschi.\nNel Settecento le riforme agrarie che interessarono il Granducato di Toscana diedero un ulteriore impulso sia alla costruzione di nuove case coloniche e fattorie, che alla ristrutturazione di quelle di epoca precedenti. Un contributo importante per lo studio delle case rurali fu dato da Ferdinando Morozzi che nel 1770 pubblic\u00f2 un trattato sulle case contadine in Toscana.\nNel corso del Novecento, il fenomeno dell'urbanizzazione ha portato ad un progressivo spopolamento delle campagne e ad un progressivo degrado di vari insediamenti rurali. , nella seconda met\u00e0 del secolo scorso, \u00e8 iniziato un fenomeno di riscoperta e valorizzazione delle case rurali toscane, grazie anche a molti cittadini stranieri (soprattutto inglesi e tedeschi) che, in particolar modo nell'area del Chianti fiorentino e senese, hanno investito i loro capitali per il recupero di molti casolari in stato di abbandono, trasformandoli in aziende agricole ed agriturismi. Ben presto, tutte le altre aree rurali della regione sono state interessate da questo processo che ha permesso alle case rurali di diventare una parte integrante del paesaggio toscano.\nTipologie.\nIn base alle funzioni alle quali erano adibite in passato, le case rurali toscane possono presentarsi secondo un modello di tipologia residenziale o secondo uno schema di tipo aziendale.\nInoltre, ogni zona della Toscana si caratterizza per le proprie varianti tipiche; le diverse varianti residenziali presentano comunque il fabbricato di pianta rettangolare, talvolta con scala esterna che conduceva direttamente all'abitazione del piano superiore.\nCasolari aretini, fiorentini e senesi.\nLe tre varianti di case rurali si caratterizzano per tipologia residenziale.\nLa variante aretina presenta generalmente sia il portico che le logge, quella fiorentina soltanto il portico, mentre la senese \u00e8 molto spesso senza portico. In Val di Chiana e in alcune aree del Chianti senese, aretino e fiorentino l'edificio residenziale pu\u00f2 culminare con una caratteristica torre colombaia.\nNella Val d'Orcia senese, ai piedi del monte Amiata, \u00e8 poi rinvenibile un paesaggio di grande valenza ambientale, caratterizzato dai filari di cipresso che conducevano alla residenza di campagna, ove dimoravano nei secoli scorsi il padrone terriero e, nei casali annessi, i contadini (mezzadri o salariati) addetti ai lavori dei campi.\nCasolari lucchesi.\nI casolari delle zone rurali attorno alla citt\u00e0 di Lucca si contraddistinguono per caratteristiche miste residenziali-aziendali.\nLe case rurali lucchesi si dispongono generalmente attorno ad un cortile interno quadrangolare che in passato era adibito ad aia. Gli edifici (abitazioni e rustici) possono disporsi sia su tutti e quattro i lati, che su tre lati (in questo caso l'ultimo lato pu\u00f2 rimanere aperto o essere chiuso da un muro di modesta altezza).\nCasolari pistoiesi e pisane.\nI casolari pistoiesi e pisani, che caratterizzano le aree pianeggianti tra le citt\u00e0 di Pistoia e Pisa, costituiscono diffusi modelli residenziali. \nQueste case rurali sono generalmente costituite da una serie di edifici residenziali riuniti tra loro per ospitare pi\u00f9 famiglie; pi\u00f9 raramente, sono ravvisabili annessi riconducibili al modello aziendale.\nCasolari maremmani.\nI casolari maremmani sono tipici insediamenti rurali di tipo aziendale, pi\u00f9 consono e funzionale per le intensive attivit\u00e0 di agricoltura ed allevamento.\nNelle case rurali maremmane, il fabbricato principale era adibito ad abitazione, mentre gli edifici secondari, disposti attorno alla struttura padronale, comprendevano granai, stalle ed annessi vari. In alcune case rurali maremmane, \u00e8 ben evidente l'influenza di elementi stilistici spagnoli che si mescolano a quelli tradizionali toscani, soprattutto nella zona a sud di Grosseto dove, fino alla prima met\u00e0 dell'Ottocento, l'area attorno all'Argentario apparteneva allo Stato dei Presidii.\nNell'entroterra settentrionale ed orientale e, in modo minore, nella Maremma grossetana, sono ravvisabili anche tipologie residenziali con influssi senesi. In alcuni casi, il complesso \u00e8 raggiungibile attraverso strade sterrate ombreggiate da filari di alberi, con alternanza di pini e cipressi.\nLa casa colonica \"buontalentiana\".\nViene definita in tal modo un modello di casa colonica che si impone tra XVIII e XIX secolo, soprattutto per la committenza e propriet\u00e0 granducale, caratterizzate da un impianto simmetrico incentrato su portico e torre colombaria, fatto risalire, in genere, a modelli buontalentiani, come gli annessi della Villa medicea di Artimino.\nSi possono ricordare, come esempi di tale tipologia, le case coloniche della tenuta granducale di Poggio a Caiano e quelle pi\u00f9 tarde della bonifica della Val di Chiana."}
{"id": "783888", "revid": "125368572", "url": "https://it.wikipedia.org/wiki?curid=783888", "title": "Melendugno", "text": "Melendugno (\"Melendugnu\" o \"Malandugnu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento centro-orientale, \u00e8 posizionato tra il capoluogo e Otranto, distanti rispettivamente 18\u00a0km e 22\u00a0km. Centro agricolo, possiede un vasto feudo e beneficia del notevole flusso turistico legato alle sue marine (Torre Specchia Ruggeri, San Foca, Roca, Torre dell'Orso, Torre Saracena, Sant'Andrea), poste lungo la costa adriatica salentina. Comprende la sola frazione di Borgagne, situata a 4\u00a0km dalla costa.\nGeografia fisica.\nTerritorio.\nLa cittadina di Melendugno, situata nell'entroterra a sud-est di Lecce, sorge a e dista 6,5\u00a0km dalla costa adriatica. Il territorio comunale, il quarto pi\u00f9 esteso della provincia dopo Lecce, Nard\u00f2 e Ugento, occupa una superficie di 91,03\u00a0km\u00b2 e confina a nord con il comune di Vernole, a est con il Mare Adriatico, a sud con il comune di Otranto, a ovest con i comuni di Carpignano Salentino e Calimera. Comprende la popolosa frazione di Borgagne.\nSi affaccia sul mare con un litorale di oltre 15\u00a0km che comprende, da nord a sud, Torre Specchia Ruggeri, San Foca, Roca e Sant'Andrea. Il litorale, caratterizzato da un susseguirsi di spiaggette, insenature, dune e calette e dalla presenza di piatti isolotti nella zona settentrionale e di faraglioni in quella meridionale, ospita ampie aree pinetate e diverse specie arbustive della macchia mediterranea. Dalla costa melendugnese talvolta \u00e8 possibile vedere ad occhio nudo l'isola di Saseno e i rilievi montuosi dell'Albania.\nDal 2010 al 2018 le marine melendugnesi hanno ottenuto ogni anno il riconoscimento della Bandiera Blu.\nOrigini del nome.\nSecondo la leggenda Malennio avrebbe fondato \"Syrbar\", primo nome della localit\u00e0 costiera Roca, che significa Citt\u00e0 del Sole, nonch\u00e9 \"Lyppiae\" (attuale Lecce) e \"Rudiae\".\nPerci\u00f2 il toponimo di Melendugno nasce dalla radice del suo nome, Malen-nio.\nIn seguito si trasform\u00f2 da Malandugno (portatore di sventura) a Melendugno (portatore di dolcezza).\nUn'altra ipotesi, supportata anche dallo stemma comunale, riconduce l'origine del nome al miele e all'attivit\u00e0 delle api; il miele viene chiamato in dialetto locale \"mele\".\nStoria.\nLe prime testimonianze abitative nel territorio di Melendugno sono riconducibili all'et\u00e0 del Bronzo; risalgono a quest'epoca i due dolmen \"Placa\" e \"Gurgulante\" individuabili nelle immediate campagne della cittadina in direzione di Calimera.Il primo insediamento abitativo vero e proprio \u00e8 rappresentato invece da Roca Vecchia. Il sito, frequentato sin dalla preistoria, sorse come citt\u00e0 fortificata gi\u00e0 nel XV-XI secolo a.C. Ricostruita dalle popolazioni messapiche nel IV-III secolo a.C., il cui nome pare fosse \"Thuria Sallentina\", venne abbandonata in epoca romana e nuovamente abitata nell'Alto medioevo da anacoreti, provenienti perlopi\u00f9 dall'Impero Romano d'Oriente, che col tempo costituirono una comunit\u00e0, abitando in una serie di grotte scavate nel calcare. Agli inizi del XIV secolo, Gualtieri di Brienne, conte di Lecce, ricostru\u00ec Roca facendone una citt\u00e0 fortificata, ma nel 1480 sub\u00ec le incursioni turche. Liberata nel 1481, divenne successivamente rifugio di corsari barbareschi, tanto che nel 1544 Ferrante Loffredo, governatore della provincia di Terra d'Otranto, dette l'ordine di raderla al suolo.\nLa distruzione di Roca Vecchia determin\u00f2 la nascita, nell'entroterra, di un piccolo villaggio \"Roca Nuova\" abitato fino al XIX secolo, quando fu abbandonato definitivamente a causa delle condizioni malsane della zona circostante.\nPer quanto riguarda il centro urbano di Melendugno, pare abbia avuto origine verso l'XI secolo con l'arrivo dei Normanni, successivamente al periodo delle guerre tra Saraceni e Greci. Sotto i Normanni, i monaci basiliani\n si stanziarono sul territorio costruendo cripte e abbazie e sviluppando\n l'agricoltura e la letteratura. A Melendugno fondarono l\"'Abbazia di San Niceta\", i cui resti sono rappresentati dalla piccola chiesa situata nei pressi del cimitero.Come per gli altri centri del Salento, anche Melendugno conobbe le vicende feudali. Intorno al 1335 apparteneva ai \"Garzya\", poi fu la volta dei \"Del Saba\" e dei \"De Palacis\". Nel XIV secolo fu acquistato dai Paladini, il cui ramo principale si estinse con la morte di \"Giorgio Antonio\" nel 1656. Pass\u00f2 ai \"Maresgallo\" e quindi nel 1680 ai \"D'Afflitto\" che regnarono per breve tempo in quanto costretti a vendere il casale ai \"D'Amely\" per saldare i debiti contratti. I D'Amely regnarono su Melendugno fino al 1806, anno in cui Giuseppe Bonaparte abol\u00ec la feudalit\u00e0 nel Regno di Napoli.\nClima.\nDal punto di vista meteorologico Melendugno rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nMonumenti e luoghi d'interesse.\nArchitetture religiose.\nChiesa madre di Maria SS. Assunta.\nLa chiesa madre di Maria SS. Assunta, risalente al XVI secolo, presentava in origine una sola navata, l'attuale centrale, con pianta a croce latina. Al suo interno, sotto il piano pavimentale, trovano posto diciannove sepolture. Il Settecento rappresent\u00f2 un periodo di grandi trasformazioni per l'edificio sacro che venne allargato con le due navate laterali e dotato di campanile (1696). Nel 1774, come rivela l'epigrafe sotto la statua dell'Assunta, fu rielaborato il prospetto a due ordini mentre, sul finire del XIX secolo, l'interno venne arricchito da un nuovo coro e dalle cappelle dedicate al Crocifisso, al Sacramento e a San Niceta. All'interno sono da ammirare i seicenteschi altari come quello dedicato alla Madonna del Rosario, opera di Aprile Petrachi che realizz\u00f2 anche il crocifisso ligneo, il paliotto in pietra leccese dipinta raffigurante l\"'Ultima Cena\", parte dell'antico altare maggiore e la cinquecentesca porta della sacrestia.\nAbbazia di San Niceta.\nL'abbazia di San Niceta, secondo le fonti dello storico Ferrari, sarebbe stata fondata nel 1167 da Tancredi d'Altavilla e fu retta dai monaci basiliani. Dell'antica abbazia, dipendente dal Monastero di San Nicola di Casole presso Otranto, rimane solo la chiesa e qualche rudere del monastero visibile nella zona presbiteriale.La chiesa, a pianta rettangolare e con presbiterio quadrato, presenta tre archi gotici che sostengono la copertura a volta. La ristrutturazione gotica deve essere avvenuta intorno alla fine del '400, ipotesi confermata dalla datazione dei trittici affrescati nelle arcate della parete sinistra. Cominciando dalla prima arcata sono raffigurati Sant'Antonio da Padova a destra, San Paolo al centro, San Nicola a sinistra, con una impostazione tipicamente quattrocentesca. Nell'arcata centrale si distingue una Santa di difficile identificazione, una Crocifissione e San Rocco. L'ultima arcata ospita gli affreschi della Madonna col Bambino, di San Vito e di Sant'Antonio Abate. In fondo alla parete del coro si trovano gli affreschi datati per ben due volte al 1563: la Crocifissione con la Vergine e San Giovanni Evangelista, il Cristo piagato con l'iscrizione \"Mors mea vita tua\" e la Madonna di Loreto raffigurata col Bambino in braccio, secondo la tradizionale iconografia.\nChiesa dell'Immacolata.\nLa chiesa dell'Immacolata fu costruita nel 1666 ai margini delle mura della citt\u00e0 e in prossimit\u00e0 della porta che conduceva a San Foca. Essendo quindi periferica ed in una posizione esposta si ritenne necessario dotarla di qualche elemento difensivo. Fu dotata di un robusto ed alto parapetto, tuttora esistente, che, inutile dal punto di vista estetico, si presentava adattissimo a offrire riparo a chi, prendendo la mira delle feritoie praticate lungo i prospetti di tramontana, ponente e scirocco, aveva il compito di reagire contro gli assalitori.Il portale, datato 1678, aprendosi sul prospetto est mostra sulla trabeazione i minuti caratteri che tramandanoin quattro righe l'originario titolo della chiesa: \"OLIM BAPTISTAE NUNC SUM SACRATA MARIAE/IN VENTRE HIC SANCTUS, SED MARIA ANTE FUIT/IMMACULATA DEI MATER CONCEPTA: REFECIT/HAEC PATRIA HOC TEMPLUM; GLORIA SUMMA DEO\". L'intera parete del lato ovest occupa l'altare maggiore, che, datato al 1698, incastona in un capriccioso intreccio di fiori, frutti, angeli e uccelli, la tela di San Giovanni Battista, originario titolare e quelle della Vergine Immacolata, di Santa Lucia e Santa Marina. Di epoca successiva \u00e8 l'altare laterale intitolato a San Donato, innalzato nel 1777 a spese dei devoti.\nArchitetture militari.\nPalazzo Baronale D'Amely.\nIl Palazzo Baronale D'Amely, chiamato anche castello, si presenta come una grande torre poligonale edificata su progetto del celebre ingegnere militare Gian Giacomo dell'Acaya nella seconda met\u00e0 del XVI secolo su commissione di Pompeo Paladini, settimo barone di Melendugno e Lizzanello. La pianta stellare dell'edificio trova solo tre confronti in tutta la Puglia. La torre, un tempo circondata dal fossato, sorgeva isolata rispetto alla cerchia delle mura medievali, divenuta probabilmente un sistema difensivo poco efficace.\nAlta 12,50 metri con mura di 4,5 metri, presenta una base scarpata e una facciata divisa da due tori marcapiano. L'accesso era possibile attraverso un ponte levatoio, protetto sulla verticale da una caditoia. Con l'avvento dei baroni \"D'Amely\", il ponte levatoio fu sostituito con uno in muratura chiuso da un portale di foggia cinquecentesca sormontato dall'emblema nobiliare: due leoni addossati e coricati che sostengono sul dorso una torre merlata. Al di sopra dello stemma troneggia la statua della \"Madonna Immacolata\". Nei pressi della torre si collocavano le carceri baronali, i magazzini per i viveri, la torre con guardiola e la piccola cappella al pian terreno che conserva ancora gli affreschi del \"Cristo Crocifisso\" e di una \"Madonna col Bambino\".\nTorri costiere di avvistamento.\nTra le torri costiere del Salento il litorale di Melendugno ne ospita cinque, tutte realizzate nella seconda met\u00e0 del XVI secolo:\nSiti archeologici.\nMelendugno sul suo territorio ospita alcuni monumenti megalitici di importanza notevole:\nScoperto dal Palumbo nel 1909, il dolmen posa su un banco di roccia affiorante ed \u00e8 alto 85\u00a0cm. Presenta una lastra di copertura irregolare (secondo i rilievi di Cosimo De Giorgi di 205 x 160 x 158 x 170\u00a0cm) che poggia solo su 4 dei 7 piedritti osservati dal De Giorgi. Tale lastrone \u00e8 variabile in spessore da 40\u00a0cm sul lato a W fino a 17\u00a0cm su quello a E. Due dei 4 ortostati presentano lesioni verticali e un albero di ulivo selvatico si \u00e8 sostituito nella funzione statica di sostegno al piedritto a S che ha spostato di alcuni \u00a0cm di distanza dal lastrone. Una cuppella di 15\u00a0cm di diametro e di 20\u00a0cm di profondit\u00e0 \u00e8 scavata sulla superficie del lastrone a W. L'apertura del megalite \u00e8 collocata a SW. Si rinviene sulla provinciale per Calimera nel fondo \"Placa\".\nIl dolmen \u00e8 collocato su un banco di roccia affiorante ed \u00e8 alto 90\u00a0cm. Presenta un'apertura a NW e una superficie piena di formazioni licheniche e fortemente corrosa. Il lastrone di copertura a forma di rettangolo irregolare (200 x 150\u00a0cm circa) presenta uno spessore medio di 30\u00a0cm e poggia su 5 piedritti monolitici; lo spigolo smussato ad E non ha pi\u00f9 il contatto con l'ortostato di sostegno. Si rinviene sulla provinciale per Calimera nel fondo \"Gurgulante\".\nAltri siti.\nRoca Nuova \u00e8 un villaggio cinquecentesco fondato dai profughi di Roca Vecchia, citt\u00e0 distrutta nel 1544 per ordine di Ferrante Loffredo, governatore della provincia di Terra d'Otranto. Il villaggio, situato nelle campagne dell'entroterra lungo la strada provinciale che collega Melendugno a Torre dell'Orso, era costituito da modesti ambienti abitativi, comprendenti anche stalle e fienili, e da una piccola chiesa dedicata a San Vito martire con funzione parrocchiale dal 1589 al 1925, quando la parrocchia fu soppressa con l'abbandono dell'insediamento avvenuto nella seconda met\u00e0 del XIX secolo per cause legate alle condizioni malsane del territorio e trasferita nella vicina San Foca con il titolo di Parrocchia di Roca Nuova in San Foca. Un'imponente torre rettangolare fu eretta a difesa dell'abitato. Il casale nel 1646 contava 60 anime, 95 anime nel 1699, nel 1720 gli abitanti erano 130, nel 1805 contava 150 famiglie, scese a 105 nel 1850. Nel 1879 le famiglie erano scese addirittura a sole 2, residenti nelle masserie intorno al centro.\nIl territorio parrocchiale era ampio, comprendendo Roca Nuova, Roca Vecchia, San Foca, Torre dell'Orso e Sant'Andrea; una tipica parrocchia rurale in cui la popolazione era sparsa su un territorio assai vasto, sparsa nelle varie masserie. Quindi Roca Nuova non era altro che il centro di quella quindicina di masserie che da Melendugno occupavano l'area fino al litorale.\nLa torre aveva mura bastionare a scarpa e si componeva di 3 piani. Al piano terra vi era un grande sala dalla volta a botte adibita a sala da pranzo dai locali baroni e diverse feritoie per la difesa. Al primo piano vi era un piccolissimo ambiente adibito a posto di guardia da dove i soldati potevano lanciare le saette e sparare con gli archibugi. Si vedono due altre stanze, il soggiorno estivo dei signorotti locali. Entrambe erano adibite a camere da letto, con un grande camino e diverse mensole. Nella seconda stanza si vede una scala che i castellani usavano per nascondersi e per portarsi silenziosamente al secondo piano senza essere visti. Al secondo piano, il pi\u00f9 importante, sebbene oggi mancante di tetto, vi era la Santa Barbara del casale di Roca Nuova. Sui muri est e nord ci sono una serie di camini, i quali servivano per attizzare le micce della polvere per sparare con gli archibugi o con i cannoni attraverso fessure ricavate all'interno degli stessi camini e altre feritoie. Lungo tutta la muraglia esterna del castello si notano le caditoie da dove i soldati buttavano pietre, acqua e olio bollente contro gli eventuali invasori. Nei sotterranei sono presenti le prigioni baronali, in cui sono presenti diversi graffiti. Alcuni detenuti erano marinai, come svelano le raffigurazioni di barche e galeoni. Ma sui muri \u00e8 presente anche San Niceta il Goto, Patrono di Melendugno, un vaso traboccante d'acqua, il sole, i cui raggi indicano i giorni di permanenza in prigione.\nRoca Vecchia \u00e8 una localit\u00e0 costiera dell'Adriatico, importante sito archeologico. La localit\u00e0 ospita una cinquecentesca torre di avvistamento, le rovine del castello, il Santuario della Madonna di Roca del XVII secolo e le due grotte \"Posia\" (erroneamente note come \"Poesia\"). Queste ultime sono delle grotte carsiche invase dall'acqua del mare in cui, le iscrizioni messapiche (ma anche latine e greche) presenti sulle sue pareti fanno ipotizzare che fossero anticamente un luogo di culto del dio \"Taotor\". Roca venne frequentata a partire dall'et\u00e0 del Bronzo come rilevato dagli scavi effettuati che hanno evidenziato un imponente sistema di fortificazioni risalente al XV-XI secolo a.C. Sub\u00ec numerosi saccheggi e distruzioni e fu definitivamente rasa al suolo nel 1544.\nLa grotta \u00e8 situata nella baia di Torre dell'Orso. Si apre nella parete di roccia sul lato sud-orientale della baia e si presenta come un'escavazione a pianta rettangolare, probabilmente eseguita tra il IV e il III secolo a.C. La grotta fu frequentata in diversi periodi storici e le pareti interne conservano ancora alcune iscrizioni greche, latine e medievali. La cavit\u00e0 fu frequentata da navigatori e mercanti che si apprestavano ad attraversare (o avevano appena attraversato) il canale d'Otranto, esprimendo al Dio, attraverso queste iscrizioni, voti, dediche ed invocazioni.\nSociet\u00e0.\nEtnie e minoranze straniere.\nAl 31 dicembre 2019 a Melendugno risultano residenti 380 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Melendugno \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nGeografia antropica.\nFrazioni e localit\u00e0.\nL'agglomerato di Borgagne \u00e8 l'unica frazione del comune.\nSan Foca e Torre Specchia Ruggeri sono due localit\u00e0 che hanno mantenuto la loro dimensione di piccoli villaggi di pescatori. Presso San Foca \u00e8 inoltre presente un porto turistico che, a seguito delle ristrutturazioni che lo hanno interessato nei primi anni 2000, \u00e8 composto da una banchina di 200 metri e da 3 pontili galleggianti per un totale di 150 posti barca. La localit\u00e0 balneare di Torre Specchia Ruggeri \u00e8 divisa tra i comuni di Vernole e Melendugno.\nTorre dell'Orso e Torre Saracena sono due localit\u00e0 prettamente turistiche, con un grande sviluppo di villaggi-hotel residenziali. Il forte sviluppo residenziale, tuttavia, non ha danneggiato il paesaggio e l'incontaminata natura, lasciando una costa intatta, dove rilievi rocciosi si alternano a spiagge dalla sabbia fine.\nSant'Andrea \u00e8 una localit\u00e0 balneare fra i territori comunali di Melendugno e Otranto. \u00c8 caratterizzata da una spiaggetta tra alte falesie friabili. La costa a nord, appartenente a Melendugno, \u00e8 alta e rocciosa e subito dopo il faro, prende il nome di \"Bastimento, Punta del Pepe\" e \"La Lapide.\"\nApprodo di pescatori situato sul Mare Adriatico, a 2\u00a0km dalla pi\u00f9 nota localit\u00e0 balneare di Torre dell'Orso, dista 15\u00a0km in direzione nord da Otranto e 20\u00a0km da Lecce. Molto noti sono i suoi faraglioni che attraggono grandi quantit\u00e0 di turisti e amanti dei paesaggi incontaminati.\n\u00c8 stata premiata pi\u00f9 volte con la Bandiera Blu d'Europa per la limpidezza delle acque e nel corso degli anni 2000.\nEconomia.\nNell'ambito dell'economia pugliese Melendugno e Borgagne (che si trovano nell'entroterra) hanno sviluppato maggiormente l'agricoltura con uliveti che occupano grandi aree in tutta la zona.\nInfrastrutture e trasporti.\nStrade.\nI collegamenti stradali che interessano il comune sono:\nGasdotti.\nA Melendugno, in zona masseria del Capitano, \u00e8 situato il terminale di ricezione PRT (Pipeline Receiving Terminal) del gasdotto Trans Adriatic Pipeline, parte del corridoio meridionale del gas. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa Goleador Melendugno partecipa al campionato di Promozione e gioca le proprie partite presso il campo sportivo A. Dell'Anna.\nVolley.\nLa Goleador Volley Melendugno milita nel campionato italiano di Serie B1 di pallavolo femminile.\nRugby.\nIl campo sportivo A. Dell'Anna ha ospitato le partite casalinghe della Svicat Rugby Lecce, militante nel campionato di Serie B 2013-2014 e Serie B 2014-2015. In quell'occasione lo stadio fu ribattezzato \"Svicat Stadium\", per poi essere abbandonato dopo la retrocessione del sodalizio salentino."}
{"id": "783889", "revid": "1543377", "url": "https://it.wikipedia.org/wiki?curid=783889", "title": "Per Knut Aaland", "text": "Biografia.\nOriginario di Innvik, localit\u00e0 in seguito accorpata a Stryn, ha debuttato in campo internazionale ai Mondiali juniores del 1974, senza ottenere risultati di rilievo. Sciatore specializzato nelle lunghe distanze, conquist\u00f2 il primo risultato di rilievo in carriera ai Campionati norvegesi del 1977, quando vinse la e fu proclamato miglior atleta della manifestazione.\nIn Coppa del Mondo ha esordito il 9 gennaio 1982 nella gara inaugurale della competizione, la di Reit im Winkl (7\u00b0) e ha ottenuto il primo podio il 20 febbraio 1983 nella di Kavgolovo (2\u00b0).\nIn carriera ha partecipato a due edizioni dei Giochi olimpici invernali, (6\u00b0 nella ) e (16\u00b0 nella , 2\u00b0 nella staffetta)."}
{"id": "783896", "revid": "1305772", "url": "https://it.wikipedia.org/wiki?curid=783896", "title": "Passo Fundo", "text": "Passo Fundo \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo.\n\u00c8 la pi\u00f9 grande citt\u00e0 del nord dello Stato, con una popolazione stimata a 204 722 abitanti, secondo i dati dell'IBGE nel 2020. La citt\u00e0 \u00e8 conosciuta come \"Capitale del Mezzo Altopiano\", \"Capitale Nazionale delle Letteratura\", e \"Capitale del Nord\".\n\u00c8 un importante polo sanitario e un centro industriale che si segnala per la produzione di software e di biodiesel."}
{"id": "783897", "revid": "729019", "url": "https://it.wikipedia.org/wiki?curid=783897", "title": "Bakersfield", "text": "Bakersfield (pop. ) \u00e8 una citt\u00e0 degli Stati Uniti d'America. \u00c8 il capoluogo della contea di Kern.\nCaratteristiche.\n\u00c8 una delle citt\u00e0 pi\u00f9 vaste e popolate della California. Inoltre la periferia della citt\u00e0 conta circa abitanti. \u00c8 la settima citt\u00e0 pi\u00f9 vasta della California dopo Los Angeles, San Diego, San Francisco, San Jose, Fresno e Sacramento. Il centro vive di agricoltura, estrazioni del petrolio e industrie di raffinazione.\nStoria.\nGli indiani Yokut furono le prime persone a stabilirsi nella zona della valle di San Joaquin, pi\u00f9 di 8000 anni fa. Nel 1776, il missionario spagnolo padre Francisco Garc\u00e9s divenne il primo ad esplorare l'area. Nel 1851, nel Kern River fu scoperto l'oro e nel 1865 il petrolio. La citt\u00e0 fu fondata nel 1863."}
{"id": "783899", "revid": "43612", "url": "https://it.wikipedia.org/wiki?curid=783899", "title": "Hindukush", "text": ""}
{"id": "783908", "revid": "21880", "url": "https://it.wikipedia.org/wiki?curid=783908", "title": "Riserva naturale orientata Rossomanno Grottascura Bellia", "text": ""}
{"id": "783924", "revid": "6497353", "url": "https://it.wikipedia.org/wiki?curid=783924", "title": "Linguaggio BASIC", "text": ""}
{"id": "783931", "revid": "322321", "url": "https://it.wikipedia.org/wiki?curid=783931", "title": "Gioiosa Marea", "text": "Gioiosa Marea (\"Giujusa\" in ) \u00e8 un comune italiano di abitanti della citt\u00e0 metropolitana di Messina in Sicilia.\nIl nome \u00e8 legato a un altro paese, Gioiosa Guardia, che sorgeva sul Monte Meliuso e che fu abbandonato in seguito al terremoto del 1783 e alla carestia dell'anno successivo; i suoi abitanti, evacuati, fondarono un nuovo centro sulla costa, ribattezzandolo appunto Gioiosa Marea, per distinguerlo dal vecchio. e della Sicilia.\nGeografia fisica.\nIl territorio ha un'estensione di 26\u00a0km\u00b2 e il centro cittadino sorge a 30 metri sul livello del mare. Gioiosa Marea fa parte del consorzio Costa saracena ed \u00e8 situata a circa 20\u00a0km dall'antica citt\u00e0 greco-romana di Tindari, circa 80\u00a0km da Cefal\u00f9 e 90 dall'Etna. Dista 61\u00a0km dal casello di Messina nord e 150 da Palermo est. \u00c8 dotata di una piccola stazione ferroviaria sulla linea Messina-Palermo nonch\u00e9 di una fermata ferroviaria nella frazione di San Giorgio, e gli aeroporti pi\u00f9 vicini sono l'Aeroporto Falcone e Borsellino di Palermo e l'Aeroporto di Catania-Fontanarossa.\nStoria.\nOrigine: \"Agatirno\" e la \"via dell'ossidiana\".\nIndissolubilmente associate alla storia di Gioiosa Guardia e del Monte Meliuso che la domina, le origini di Gioiosa si vogliono legate a quelle della citt\u00e0 scomparsa di \"Agathirnon\", la cui potenziale ubicazione sul Monte Meliuso non \u00e8 mai stata accertata n\u00e9 confutata, mantenendo dignit\u00e0 quantomeno pari ad ogni altro sito del comprensorio che ne rivendica l'origine. \u00c8 accertato, invece, che sul Meliuso gi\u00e0 dal V secolo a.C. vi fu un insediamento umano pressoch\u00e9 coevo alla nascente citt\u00e0 greco-siracusana di \"Tyndaris\" e che, probabilmente, sorgeva sulla \"via dell'ossidiana\" che da Lipari giungeva a \"Mylae\" (Milazzo) e infine a Randazzo. A testimonianza di ci\u00f2 sono state rinvenute delle ceramiche che fanno intuire l'antica e sostanziale relazione tra gli abitanti del Meliuso con \"Tauromenion\" (Taormina), \"Lipara\" (Lipari), \"Kephaleidon\" (Cefal\u00f9) e \"Catana\" (Catania).\nStoria antica: \"Oppidum Guardiae Jujusa\".\nOrigine della citt\u00e0 di Guardia e della Tonnara di San Giorgio.\nLe origini del primo abitato sono fatte risalire alla liberazione dell'Isola dai Saraceni effettuata dal conte Ruggero I d'Altavilla nel 1062. Sotto il regno di Federico III di Aragona, essendo l'Isola \"travagliata da stragi, guerre intestine e pestilenze\" si crearono le cosiddette \"capitanie a guerra\" nelle citt\u00e0 demaniali e nella vicina Patti fu nominato capitano Bonifacio d'Aragona e successivamente Vinciguerra d'Aragona che a Gioiosa Guardia costru\u00ec un castello (attualmente in stato di secolare abbandono). Fu quest'ultimo che sul Meliuso vide la necessit\u00e0 di \"fabbricar una torre e ne attu\u00f2 l'idea\" in un luogo \"tutto di pietra calcare massiccia\" ove sorse l\"'Oppidum Guardiae Jujusae\". L'importanza di Jujusa Guardia era magnificata dalla sua posizione: \"a ciel sereno dominava un orizzonte immenso che spaziava dalle Eolie (specie Vulcano e Lipari) all'Aspromonte di Calabria, al Capo di Messina, dall'Isola di Ustica a Capo Gallo a Palermo, al Monte Pellegrino e dalle Madonie all'Etna\". Nel XV secolo sorse la cosiddetta Chiesa del Giardino, probabilmente costruita sui resti di un tempio dedicato alla dea madre, simile a quello dedicato al culto di Artemide sorto, invece, in cima alla poco distante rocca di Capo Calav\u00e0.\nNel 1407, re Martino I di Aragona concesse al barone Berengario Orioles Lanza \"il Giorgio di Giojosa\" per il calo della Tonnara. Da allora la pesca del tonno ha caratterizzato l'attivit\u00e0 di questo centro marinaro fino agli inizi degli anni sessanta del Novecento, rendendolo uno dei pi\u00f9 prestigiosi in tutto il territorio regionale anche se oggi, dell'assetto originario, restano solo l'impianto planimetrico, la volumetria e alcuni brandelli della parte abitativa.\nXV e XVI secolo.\nDel XV-XVI secolo \u00e8 anche la marmorea statua della Madonna del Giardino, poi detta anche delle Nevi, probabilmente la statua pi\u00f9 antica di Guardia; e suo oggetto d'arte pi\u00f9 prezioso conservato nel tesoro parrocchiale, ovvero una corona argentea del XV secolo. Pare che la Madonna, se non \u00e8 attribuibile a Antonello Gagini, lo \u00e8 alla sua bottega.\nGrazie alla posizione sopraelevata, l'antica Gioiosa rimane indenne alle incursioni piratesche, mentre i dintorni, la costa e le Eolie di fronte sono sciacallate dalle furiose scorrerie di Khayr al-Din Barbarossa e di Dragut.\nA testimonianza di queste scorribande sul litorale della Costa Saracena ancora sorgono numerose torri di vedetta marine e marittime per lo pi\u00f9 costruite da Camillo Camilliani e Tiburzio Spannocchi. Dell'ultimo quarto del Cinquecento sono anche le prime carte parrocchiali che attestano la sempre crescente urbanizzazione della cittadina: sorgono abitazioni, palazzi, chiese, forni e nel 1537, dal sinodo tenuto da mons. Albertin, risulta che in una chiesa di Jojusa Guardia viveva un sacerdote di rito greco-ortodosso, quindi sposato vivente \"more graecorum\", e par che ci\u00f2 costituisse scandalo tanto che la \"Costitutiones\" spagnola dispose la sua rimozione.\nXVII secolo.\nIl secolo XVII vede il fiorire di numerose confraternite e, a causa dell'incremento demografico, la cittadina si dota della nuova Chiesa di Santa Maria delle Grazie, intorno al 1650 conta oltre dieci edifici religiosi \"intra et extra moenia\" (tra cui l'Oratorio dedicato a San Filippo Neri) e una popolazione di 2679 abitanti, ben superiore a quella della stessa Patti, con cui si contende la baronia vescovile.\nNella prima met\u00e0 del Seicento si censisce anche una faida cittadina che ebbe il suo apice nel 1639 e vari omicidi (donne e preti inclusi) perpetrati con le prime armi da fuoco (ovvero i \"misere\" uccisi \"cum scopettata\") nonch\u00e9 i primi commerci marinari e le prime tragedie di mare (i \"misere sommersi\"). Nel tardo Seicento turbolenta fu anche l'amministrazione della tonnara: fu venduta, poi abbandonata, infine divisa tra il \"segreto\" di Patti e il convento di San Francesco d'Assisi di Palermo e data \"a censo\" a un barone pattese. Il secolo, tra dispute varie, fin\u00ec con la fondazione in Gioiosa Guardia di un convento femminile (nel 1730 vi erano 32 recluse) e di una collegiata maschile.\nXVIII secolo.\nNel XVIII secolo ha inizio il lento esodo da Gioiosa Guardia verso le aree collinari sottostanti e verso la costa. Cos\u00ec, mentre la vecchia lite sul baronato si conclude a delega di Carlo III di Borbone, sotto il cui regno nel 1738 si condanna Giojosa a pagare al vescovo di Patti le decime sul vino, sull'olio, sui gelsi, sulle ghiande, sui frumenti e a riconoscere il vescovo di Patti come signore di tutte le propriet\u00e0, l'oratorio di San Filippo Neri conosce un insperato splendore: a magnificare la preziosit\u00e0 degli oggetti censiti, a Guardia si crearono sculture di gran maestria come una sedia presidenziale \"riccamente decorata da efflorescenze\", e videro luce soprattutto i dipinti di Olivio Sozzi che tuttora adornano le chiese gioiosane e del suo comprensorio.\nUna \"citt\u00e0 fantasma\": il terremoto del 1783 e l'abbandono di Guardia.\nIl terremoto colp\u00ec Guardia di sera, alle 19 del 5 febbraio del 1783: tutte le case furono lesionate e la gran parte definita pericolante. Era il quarto terremoto in mezzo secolo e seguiva di un secolo quello del 1693 che interess\u00f2 in maggior parte il Val di Noto. A seguito degli ingenti danni Jojusa Guardia venne esentata dal pagare tande e donativi. A peggiorar la situazione, l'anno dopo un'invasione di cavallette rovin\u00f2 i raccolti, ne segu\u00ec una terribile carestia (che nella vicina Naso provoc\u00f2 tumulti). Il pericolo dei corsari era finito, si pens\u00f2 di costruire Giojosa in riva al mare portando seco tutto ci\u00f2 di cui possibile poteva essere il trasporto. Assai presto sorsero dissidi per la scelta del nuovo sito: Ciappe di Tono (l'odierna Gioiosa Marea) o contrada Cicero (l'odierna San Giorgio di Gioiosa Marea)? Prevalsero i primi.\nGli ultimi abitanti lasciarono Giojosa Guardia nel 1813, ma gi\u00e0 l'ordine reale che vietava le riunioni della deputazione a Guardia \u00e8 datato 29 aprile 1797. Da allora il vecchio abitato di Gioiosa Guardia risulta disabitato e pu\u00f2 essere considerato a tutti gli effetti una delle rare citt\u00e0 fantasma siciliane.\nStoria moderna: \"Gioiosa Marea, perla del Tirreno\".\nLa nuova Gioiosa si ricostru\u00ec con materiali, pietre e financo criteri urbanistici della vecchia, pur nell'ovvio rispetto della diversa disposizione territoriale che dovette innanzitutto tener conto del mare. Nel lento corso dei decenni si trasferirono gran parte degli edifici religiosi e civili di Guardia (dall'Oratorio di Sant'Ignazio di Loyola, la Chiesa e l'Oratorio di Sant'Anna, al Palazzo Forzano) e iniziarono i lavori per le nuove costruzioni.\nLa gaginiana statua della vetusta protettrice Santa Maria delle Nevi fu posta nella Chiesa di Santa Maria delle Grazie. Lo spostamento della statua del santo patrono (San Nicola di Bari) fu l'evento pi\u00f9 importante per tutta la comunit\u00e0 gioiosana di quel periodo e avvenne nell'Ottava di Pasqua del 1797.\nGioiosa Marea nell'Ottocento.\nCarl Grass, viaggiatore tedesco, nel 1804, insieme alla leggenda di un antico tesoro l\u00ec nascosto e ad alcuni divertenti aneddoti riguardanti i notabili locali alle prese niente meno di che con Ferdinando I di Borbone, descrive la fiumara di Gioiosa, gli incanti delle sue colture, la bont\u00e0 dei fichi locali. \nNel 1809 viene ultimata la Chiesa nel popoloso borgo marinaro di San Giorgio. Nel 1812, dopo la ripartizione dell'Isola nelle tre Valli e la messa in vigore della nuova Costituzione, finalmente Gioiosa non deve pi\u00f9 pagare contributi al vescovo, ne avere capitani di giustizia, giurati e sindaci eletti dal barone. Intorno al 1820 il paese incomincia ad aver vita tanto che proprio quell'anno vi furono insurrezioni e moti popolari cui la popolazione non pot\u00e9 non partecipare. Nel 1825 si censiscono 3535 abitanti, e monsignor Gatto si lamenta del \"moralmente critico\" stato in cui versa la condizione spirituale della popolazione! Nel 1842, grazie al contributo di fedeli e di re Ferdinando II di Borbone s'inizi\u00f2 la costruzione della nuova matrice e, si costru\u00ec un orologio pubblico (collocato nella torre campanaria nel 1902).\nIntorno al 1848, anno di moti popolari (nella vicina Palermo e in buona parte d'Europa) la banda musicale gioiosana \u00e8 tra le pi\u00f9 importanti del comprensorio. Tra il 1850 e il 1857 si costruisce la strada provinciale (l'odierna Strada statale 113 Settentrionale Sicula) che in prossimit\u00e0 di Gioiosa vuole dire la perforazione dell'imponente impianto granitico-pegmatico della Rocca di Calav\u00e0 (nel 1864), unico in tal genere nell'Isola con pareti a strapiombo sul mare alte fino a 137 metri (Rocca che, inoltre, \u00e8 il punto pi\u00f9 prossimo alle Isole Eolie).\nL'impresa de I Mille accende gli animi della popolazione (banda cittadina in testa) tanto che, per mantenere l'ordine pubblico, s'istitu\u00ec a Gioiosa una Guardia Nazionale volontaria. Di quegli anni restano tracce in contrada Calav\u00e0 dove un muro (il Muro di Garibaldi) testimonia l'appoggio della cittadinanza gioiosana alla causa garibaldina. Annessa l'Isola al nuovo regno, a Gioiosa le persone \"pi\u00f9 ragguardevoli\" si munirono di un locale adatto per leggere, conversare, giocare: lo si volle chiamare \"Roma Redenta\" (1865). Nello stesso periodo, a fare da contraltare, sorse anche una Societ\u00e0 Operaia.\nLa cittadina si forn\u00ec di un acquedotto, di un teatrino e vi era un piccolo scalo marittimo utile per l'esportazione della seta. S'inizi\u00f2 ad alternare la coltura delle piante di limone, arancio, della vite e dell'ulivo, abbondava il \"minuto commercio\" dei generi di consumo, pur non mancando quelli che muovevano \"capitali di non poca entit\u00e0\". La Tonnara della popolosa frazione San Giorgio cambi\u00f2 propriet\u00e0 e divenne appannaggio della Baronia di San Giorgio.\nGioiosa Marea nel primo Novecento.\nA cavallo tra XIX e XX secolo, attraverso l'operato di tre importanti personalit\u00e0 cittadine (il sindaco Giuseppe Natoli Gatto, l'arciprete don Emanuele Barbera e il sindaco Giuseppe Prestipino Giarritta), si pongono le basi dell'attuale tessuto urbanistico, sociale e morale della comunit\u00e0 gioiosana. Cos\u00ec, se al Natoli \u00e8 da attribuire l'istituzione del primo asilo infantile, la sistemazione della Piazzetta delle Erbe (ora Piazza Mercato), la sovrintendenza alla costruzione della linea ferrata (tra il 1890 e il 1892), a don Barbera si deve il completamento della Chiesa Matrice e il suo abbellimento (per esempio con lampadari provenienti dalle vetrerie di Murano), al Prestipino Giarritta va dato merito dell'ampliamento del cimitero e, intorno al 1912, la costruzione di una terrazza che domina sul mare, il Canap\u00e8, tanto invidiata dalle cittadine del comprensorio.\nCon l'avvento dell'et\u00e0 fascista lo spirit\u00f2 cittadino ebbe nuova linfa: s'inaugur\u00f2 il monumento ai caduti nella prima guerra mondiale (1925), la rete stradale si arricch\u00ec di strade larghe e regolari e, intanto, mentre fior\u00ec un prezioso artigianato locale, ci si oper\u00f2 per la giunta dell'energia elettrica. Nonostante ci\u00f2 la condizione economica della stragrande parte della popolazione sfiorava l'indegenza e, gi\u00e0 da decenni, costringeva molti a emigrare, soprattutto negli Stati Uniti e in Sud America tanto che compaiono nei libri parrocchiali atti rimessi da parroci d'oltreoceano.\nLa guerra, a parte i bombardamenti del 1943 che interessarono tutta la cittadina e danneggiarono buona parte dei palazzi pi\u00f9 eleganti, non caus\u00f2 gravi danni. Il paese rischi\u00f2 di essere distrutto quando un milite tedesco spar\u00f2 dalla sua postazione, in cima al campanile della matrice, contro un blindato dell'armata americana del generale Patton che avanzava da Torre Ciaule; poco dopo apparvero al largo delle coste alcune navi americane che presero a bombardare il paese, per poi smettere e risparmiarlo.\nDel primo dopoguerra \u00e8 anche la costruzione del cimitero della frazione di San Giorgio, sorto dopo uno sciopero generale cui seguirono scontri con le forze dell'ordine e strascichi giudiziari.\nEconomia.\nAdagiata sul litorale tirrenico della costa siciliana, Gioiosa Marea \u00e8 una cittadina dalla naturale vocazione turistica nonch\u00e9 il comune del litorale pi\u00f9 prossimo alle Isole Eolie. Oltre al turismo che occupa buona parte della popolazione, attivit\u00e0 preminenti nel territorio gioiosano sono legate alla piccola imprenditoria (industria nautica in primis) e al commercio che hanno in grande parte soppiantato l'agricoltura, l'artigianato e la pesca locale. Gioiosa \u00e8 rinomata per le sue spiagge, i tramonti estivi, la gastronomia e l'animo gioviale dei suoi abitanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Gioiosa Marea fa parte delle seguenti organizzazioni sovracomunali: regione agraria n.8 (Colline litoranee di Patti).\nInfrastrutture e trasporti.\nIl Comune \u00e8 interessato dalle seguenti direttrici stradali:\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Polisportiva Gioiosa 1973\" che milita nel girone Promozione. \u00c8 nata nel 1973 e il colore sociale \u00e8 il granata."}
{"id": "783939", "revid": "767487", "url": "https://it.wikipedia.org/wiki?curid=783939", "title": "Der glorreiche Augenblick", "text": "Der glorreiche Augenblick, ovvero \"Il momento glorioso\", \u00e8 una composizione di Ludwig van Beethoven.\nLa storia.\nVale come opera minore di Beethoven. Gli fu commissionata in occasione del Congresso di Vienna nell'anno 1814. \u00c8 una cantata per soli, coro e orchestra composta nel 1814, su libretto di un suo amico poeta, il dottore Aloys Weissenbach. Venne composta quasi contemporaneamente a \"La vittoria di Wellington\" (op. 91).\nComposizione.\nSi tratta di una cantata in cui vengono rappresentati in veste allegorica alcuni personaggi cari all'autore: Vienna (soprano), il Genio (tenore), il Condottiero del popolo (basso). Tenendo presente le moltissime opere di Beethoven (pi\u00f9 o meno importanti, e pi\u00f9 o meno rilevanti) avvenne all'epoca dell'esecuzione un fatto abbastanza curioso, per non dire anomalo. Con quest'opera e con l'altra, \"La vittoria di Wellington\", egli ottenne un successo mai fino ad allora tributatogli. Il plauso veniva da sovrani, pr\u00ecncipi ed ambasciatori convenuti al Congresso di Vienna, indetto in seguito alla disfatta e resa di Napoleone Bonaparte ad opera degli eserciti della coalizione, ed in particolare del generale britannico Arthur Wellesley, I duca di Wellington (infatti \"La vittoria di Wellington\" era dedicata a lui).\nFu eseguita a Vienna il 29 novembre 1814 al Redoutensaal del palazzo imperiale."}
{"id": "783941", "revid": "1782831", "url": "https://it.wikipedia.org/wiki?curid=783941", "title": "War Machine", "text": "War Machine, il cui vero nome \u00e8 James Rupert \"Rhodey\" Rhodes, \u00e8 un personaggio dei fumetti, creato da David Michelinie (testi) e Bob Layton (disegni), pubblicato dalla Marvel Comics. La sua prima apparizione avviene in \"Iron Man\" (vol. 1) n. 118 (gennaio 1979), sebbene la sua caratteristica armatura esordisca solo in seguito, ad opera di Len Kaminski (testi) e Kevin Hopgood (disegni), in \"Iron Man\" (vol. 1) n. 282 (luglio 1992).\nIl tenente (poi tenente colonnello) dei marine Rhodey Rhodes \u00e8 il miglior amico di Tony Stark (Iron Man) che, oltre che compagno di numerose avventure, ne diviene anche il sostituto durante il periodo in cui il miliardario cade nell'alcolismo.\nBiografia del personaggio.\nOrigini.\nNato a Filadelfia, Pennsylvania, da Terrence e Roberta Rhodes, James ha una sorella maggiore, Jeanette, ed una nipote, Lila. Divenuto adulto si arruola negli United States Marine Corps, dove ottiene il grado di tenente.\nAnni dopo, mentre \u00e8 impegnato in un conflitto nel Sudest Asiatico, il suo elicottero viene abbattuto da un Viet Cong; sopravvissuto allo schianto fugge attraverso la giungla imbattendosi nell'industriale Tony Stark, appena fuggito dalla prigione del signore della guerra vietnamita Wong Chu.\nI due, collaborando, riescono a sconfiggere un gruppo di Viet Cong, a rubare un elicottero in una base aerea vietnamita e a ritornare alla pi\u00f9 vicina base americana.\nPrima di separarsi, Stark offre a Rhodey un lavoro alle Stark Industries come suo pilota personale, tuttavia l'uomo decide di accettare tale incarico solo dopo la fine della Guerra del Vietnam ed aver tentato varie altre carriere, tra cui il settore mercenario.\nCol tempo Rhodey diventa uno dei migliori amici di Stark, nonch\u00e9 uno dei pochi al corrente della sua identit\u00e0 di Iron Man, che aiuta a combattere la Roxxon Oil Company, Justin Hammer e Obadiah Stane.\nIron Man.\nQuando Stane si impossessa delle industrie Stark, Tony cade nell'alcolismo e diventa incapace di vestire i panni di Iron Man, motivo per il quale Rhodey (istruito sul funzionamento dell'armatura dallo scienziato Morley Erwin) diviene il nuovo Iron Man affrontando Magma, Thunderball, l'Uomo Radioattivo, il Mandarino e lo Zodiaco.\nInoltre, dopo che Tony riesce a smettere di bere rimettendosi in piedi, avvia insieme a Erwin, sua sorella Clytemnestra e lo stesso Rhodey, una piccola ditta di componenti elettronici a Silicon Valley, la Circuits Maximus\nIn seguito, non volendo riprendersi l'armatura lascia che Rhodes continui a essere Iron Man, divenendo alleato dei Vendicatori della Costa Ovest e partecipando delle Guerre Segrete. Contemporaneamente per\u00f2, inizia a soffrire di forti emicranee dovute all'uso prolungato dell'armatura (i componenti cibernetici del casco sono calibrati per il cervello di Stark).\nTale condizione degenera in un brusco cambiamento emotivo che lo porta a diventare violento e paranoico, tanto da mettere in pericolo le vite di alcuni innocenti, cosa che spinge Stark a riassumere il ruolo di Iron Man e porre freno alla follia dell'amico che, vergognandosi, restiituisce l'armatura e si reca in pellegrinaggio dallo Sciamano per curarsi dal mal di testa.\nFatto ritorno alla Circuits Maximus, Rhodes resta coinvolto nell'esplosione di una bomba di Stane all'interno della societ\u00e0 finendo all'ospedale, mentre Erwin vi trova la morte.\nDopo lo scontro finale tra Stark e Stane, e la conseguente morte di quest'ultimo, le Stark Industries ritornano in mano del loro proprietario originale, il quale offre a Rhodey la possibilit\u00e0 di operare come secondo Iron Man assieme a lui. Ma questi, ritenendo che un secondo supereroe in armatura sia superfluo e mantenendo una certa riluttanza ad indossare nuovamente l'armatura, rifiuta; in seguito sar\u00e0 comunque costretto ad indossarla nuovamente.\nWar Machine.\nDopo l'apparente morte di Tony, Rhodey viene nominato amministratore delegato delle Stark Industries. Dopo la sua ricomparsa Rhodey, furioso, lo abbandona, non prima tuttavia che il miliardario gli consegni l'armatura \"Variable Threat Response Battle Suit, Model XVI, Mark I\", costruita tempo prima e ideata apposta per Rhodey.\nAssunta l'identit\u00e0 di War Machine, Rhodes intraprende dapprima la carriera di supereroe solitario, per poi tornare a collaborare sia con i Vendicatori della Costa Ovest, sia con l'organizzazione per limitare gli abusi dei diritti umani, nota come Worldwatch Incorporated. Contribuisce cos\u00ec alla liberazione dello Stato africano dell'Imaya dalla dittatura, grazie anche all'appoggio dello S.H.I.E.L.D..\nDivenuto direttore esecutivo di Worldwatch, Rhodey si riappacifica finalmente con Tony, dopo averlo assistito in un nuovo scontro con il Mandarino.\nEidolon Warwear.\nContinuando le sue avventure in solitaria assieme a Worldwatch, Rhodey ha modo di fare un viaggio nel tempo che lo porta a combattere al fianco di Nick Fury, Capitan America, Bucky e gli Howling Commandos nella seconda guerra mondiale dopodich\u00e9, una misteriosa aliena di nome Skye gli consegna un nuovo costume da guerra: la \"Eidolon Warwear\" dicendogli solo che \"ne ha bisogno\". Alleatosi dunque con la Vedova Nera, U.S. Agent e Occhio di Falco affronta dunque Tony Stark, caduto sotto il controllo di Immortus e, dopo che questi si sacrifica nella battaglia finale sul satellite Starcore per permettere ai Vendicatori di sconfiggere l'entit\u00e0 che lo possiede, Rhodey si dimette dalla carica di direttore di Worldwatch per fare ritorno all'industria dell'amico, nel frattempo comprata dal colosso giapponese Fujikawa, e, proprio nel tentativo di impedire che questi si impossessino della tecnologia dell'amico, Rhodey compie una missione di sabotaggio che lo porta a perdere la nuova armatura.\nAbbandonata la carriera supereroeistica, Rhodes ritorna alla vita civile e mette in piedi una sua azienda: la Rhodes Recovery investendo inoltre nel gruppo Grace &amp; Tumbalt, che aiuta i poveri nelle periferie delle grandi citt\u00e0, sebbene in seguito li scopra essere in realt\u00e0 corrotti ed indirettamente responsabili della morte di sua sorella Janette poich\u00e9 rifornitori di armi e droga delle varie gang cittadine. Tali avvenimenti lo portano ad unirsi a un gruppo di vigilanti urbani chiamato The Crew.\nQualche tempo dopo un suo ex-commilitone, Parnell Jacobs, entra in possesso di alcuni frammenti dell'armatura originale di War Machine e ne costruisce una propria versione al fine di servirsene per entrare alle dipendenze di Madame Minaccia come mercenario.\nTempo dopo, durante la guerra civile dei superumani, viene assoldato dalla O*N*E (un'organizzazione governativa che tutela i mutanti) come istruttore dei cadetti della Squadra Sentinelle, ma lascia tale posizione non appena gli viene richiesto di catturare il vecchio amico Pantera Nera poich\u00e9 dettosi contrario all'Atto di Registrazione dei Superumani.\nL'Iniziativa e Secret Invasion.\nGravemente danneggiato dopo aver salvato la vita di un uomo rimanendo coinvolto in un'esplosione a Dubai, Rhodey viene salvato da Stark tramite l'innesto di varie componenti cibernetiche e, tornato a vestire i panni di War Machine, aderisce all'Iniziativa dei 50 Stati diviene uno degli istruttori di Camp Hammond, il campo di addestramento per supereroi voluto da Tony Stark. Assieme alle sue reclute prende parte alla guerra derivante dall'invasione segreta degli Skrull ma \u00e8 costretto alla ritirata dopo una battaglia col barone Von Blitzschlag.\nSuccessivamente affronta un intero plotone di Skrull nello spazio a bordo di un satellite occultato.\nDark Reign.\nQuando Norman Osborn subentra a Stark come direttore dello S.H.I.E.L.D., Iron Man diviene l'uomo pi\u00f9 ricercato del mondo e, di conseguenza affronta in battaglia War Machine di modo da mostrare pubblicamente a Osborn che Rhodey non lo sta appoggiando in alcun modo, evitando cos\u00ec ripercussioni sull'amico, la cui coscienza viene, nel frattempo, trasferita in un corpo clonato. Dopo la caduta dell'H.A.M.M.E.R. di Osborn, War Machine \u00e8 tra gli eroi presenti al capezzale di Tony quando questi viene risvegliato dal coma.\nIron Man 2.0.\nDopo aver brevemente militato nei Vendicatori Segreti, Rhodey veste nuovamente i panni di Iron Man nel periodo in cui Tony \u00e8 intento a pianificare una strategia volta a porre fine agli attacchi mirati del Mandarino; tornando poi ad operare sotto il governo nel Dipartimento della Difesa degli Stati Uniti d'America in qualit\u00e0 di collegamento tra Stark e gli Stati Uniti svolgendo, per tale incarico, numerose missioni anti-terroristiche e ricevendo la promozione a tenente colonnello, nonch\u00e9 una nuova armatura: la \"Iron Man 2.0\" con la quale prende parte anche agli eventi del periodo della paura.\nDurante la missione di Tony fuori dal sistema solare assieme ai Guardiani della Galassia, Rhodey viene contattato da Coulson affinch\u00e9 diventi il nuovo Iron Patriot, mettendosi alla testa di una armata di droni che, in seguito, vengono per\u00f2 ridipinti coi colori di War Machine.\nMorte.\nDopo gli eventi di Secret Wars, Rhodes inizia una relazione con Carol Danvers, membro degli Ultimates e leader della nuova formazione degli Alpha Flight; dopo aver collaborato con Iron Man per smantellare un'organizzazione sovversiva giapponese comandata dal Techno-Golem (una ragazza in grado di manipolare a piacimento ogni tipo di tecnologia), trover\u00e0 la morte combattendo insieme agli Ultimates contro Thanos, giunto sulla Terra alla ricerca del Cubo Cosmico.\nPoteri e abilit\u00e0.\nRhodes \u00e8 un eccellente meccanico, un abile stratega ed un marine finemente addestrato nel combattimento corpo a corpo, nell'uso delle armi da fuoco, nelle tecniche d'aviazione e in quelle sopravvivenza anche in condizioni estreme.\nNel corso degli anni ha inoltre utilizzato diverse armature, generalmente create da Stark.\nArmature.\nArmatura Iron Man Mark V:\nLa prima armatura indossata da Rhodey, durante il periodo in cui ha vestito i panni di Iron Man \u00e8 un modello in fibra di carbonio e acciaio alimentato ad energia solare che, oltre ad aumentare le capacit\u00e0 fisiche di chi la indossa conferisce \u00e8 dotata di raggi repulsori su entrambi i palmi delle mani nonch\u00e9 dall'uni-raggio (una potente emissione d'energia dal generatore sul petto).\nArmatura War Machine I e II:\nL'armatura \"Variable Threat Response Battle Suit, Model XVI, Mark I\" inizialmente creata da Stark per neutralizzare dei criminali immuni ai suoi raggi repulsori e in seguito donata Rhodey, oltre ad essere dotata dei suddetti raggi, ad aumentare forza e velocit\u00e0 dell'idossatore e a garantire una resistenza tale da potersi assimilare all'invulnerabilit\u00e0, possiede un sistema di puntamento automatico e armamenti pesanti specifici quali: il tri-raggio (raggio laser multi-banda: traente, olografico e ultravioletto) produttore di campo magnetico, lanciamissili di vario tipo (spalla destra), mitragliatrice Gatling (spalla sinistra), mitragliatrice a due canne (entrambi i polsi), lanciafiamme (polso destro), lama al plasma (polso sinistro), scudo magnetico (entrambi i polsi), caricatore di particelle per armi laser, nonch\u00e9 un dispositivo di volo tramite stivali propulsori, un sistema di respirazione autonomo e sonde estensibili.\nIn seguito sono state presentate due varianti dell'armatura: la \"Mark I-A\", dotata di raggio al plasma, emettitore di radiazioni e respiratore subacqueo e la Mark I-B, dotata di dispositivo d'autodistruzione. Mentre la seconda versione, la \"Mark II\", per aspetto molto simile alla prima \u00e8 dotata di migliorie quali: missili intelligenti, emettitore di pulsazioni, arsenale retrattile nella schiena e varie armi non letali.\nArmatura Eidolon Warwear:\nLa Eidolon Warwear \u00e8 una bio-armatura simbiotica di origine aliena che conferisce a Rhodes forza, agilit\u00e0 e resistenza sovrumana nonch\u00e9 di volare e sopravvivere fuori dall'atmosfera terrestre.\nGrazie alla sua natura mutaforma quando non \u00e8 \"attiva\" si miniaturizza in un tatuaggio ma\u1e47\u1e0dala sul petto dell'uomo che, per indossarla, deve semplicemente toccarlo. Generalmente il braccio destro \u00e8 in grado di trasformarsi in un'arma simile a una spada, mentre il sinistro in un cannone laser ma in realt\u00e0 \u00e8 in grado di creare qualsiasi tipo d'arma di cui l'indossatore abbia bisogno nonch\u00e9 di liberare vari tipi di energia o onde d'urto, fungere da sensore, connettersi ai sistemi elettronici, creare scudi di energia e droni capaci di eseguire comandi basilari autonomamente.\nArmatura Sentinel Squad:\nL'armatura indossata da Rhodey durante il periodo passato con la Squadra Sentinelle, \u00e8 un'ufficiosa War Machine \"Mark III\" che ne combina il design originale con quello delle Sentinelle tramite miglioramenti apportati alla tecnologia S.H.I.E.L.D. dallo stesso Tony Stark. In questo periodo l'uomo pilota inoltre una gigantesca Sentinella nota col nome in codice di \"War Machine\".\nArmatura Stanetech:\nL'armatura \"Mark IV\", dotata di armamenti pesanti in maniera simile all'originale \u00e8 basata sulla tecnologia di Obadiah Stane di modo da renderla immune ad eventuali attacchi operati con mezzi tecnologici delle Stark Industries. Realizzata in una lega mista di titanio e vibranio del Wakanda, l'armatura contiene numerosi supporti vitali dediti al sostentamento delle protesi cibernetiche di Rhodes. I miglioramenti bellici prevedono una modalit\u00e0 stealth, un dispositivo di sopravvivenza subacqueo e iperspaziale, generatore sonico, emettitore di pulsazioni, mitragliatrici, lanciarazzi, granate, \"uni-raggio\", interazione coi sistemi elettronici e la capacit\u00e0 di auto-migliorarsi integrando altre armi e tecnologie. Dopo che la coscienza di Rhodey viene trasferita in un clone del suo corpo originale, viene realizzata una versione non cibernetica dell'armatura.\nArmatura War Machine V:\nLa \"Variable Threat Response Battle Suit, Mark V\", simile nel design alla versione cinematografica riprende armamenti mostrati nelle versioni precedenti quali mitragliatrici e lanciarazzi sulle spalle.\nArmatura War Machine Iron Man 2.0:\nLa versione Iron Man 2.0 dell'armatura di War Machine, a differenza delle versioni precedenti, non presenta alcun visibile armamento pesante e, al contrario \u00e8 d'aspetto agile e sottile in quanto pensata per l'infiltrazione e le manovre furtive. Di colore argento metallizzato con dettagli neri \u00e8 dottata di dispositivo mimetico, del dispositivo di intangibilit\u00e0 di Fantasma nonch\u00e9 della capacit\u00e0 di incrementare il suo volume ed estrarre un'enorme quantit\u00e0 di armi nascoste. Tuttavia si rivela dotata di numerosi difetti: la tendenza a incepparsi dei raggi repulsori, il disorientamento del pilota quando \u00e8 attivo il dispositivo mimetico e l'impossibilit\u00e0 di attivare contemporaneamente quest'ultimo e la modalit\u00e0 intangibile.\nArmatura Iron Patriot:\nArmatura di War Machine dipinta con colori ispirati all'Iron Patriot di Norman Osborn, oltre a possedere l'armamentario pesante della \"Mark V\" e le capacit\u00e0 mimetiche della \"2.0\", l'armatura dispone di generatori d'energia elettrica incapacitanti e del controllo su un esercito di droni.\nAltre versioni.\n1602.\nIn \"1602\", Rhodes \u00e8 un moro al servizio di Lord Iron.\nAmalgam.\nNell'universo Amalgam, Stewart Rhodes (unione tra James Rhodes e John Stewart) \u00e8 un pilota esperto di meccanica impiegato nella societ\u00e0 aeronautica di Hal Stark/Iron Lantern (unione tra Hal Jordan e Tony Stark) di cui conosce l'identit\u00e0 segreta.\nMarvel Noir.\nNella serie \"Iron Man Noir\", James \"Jimmy\" Rhodes \u00e8 un amico ed assistente di Tony che, verso la fine della narrazione sviluppa un'armatura simile alla sua e dotata di mitragliatrice.\nMarvel Zombi.\nNella serie \"Marvel Zombi\", Rhodey \u00e8 presente in ognuno degli spin-off ed \u00e8 uno dei pochi personaggi che riesce a sopravvivere fino alla fine della storia senza venire zombieficato, assumendo il ruolo di nuovo Iron Man ed amputandosi le parti del corpo infettate dai morsi degli zombie fino a trasformarsi in una sorta di cyborg.\nMC2.\nNel futuro alternativo di \"MC2\", Rhodey si \u00e8 sottoposto a un trattamento sperimentale a base di naniti che gli ha conferito forza sovrumana e invulnerabilit\u00e0 riducendolo per\u00f2 a poco pi\u00f9 di un automa privo di personalit\u00e0.\nUltimate.\nNell'universo Ultimate, Rhodes \u00e8 un compagno di studi di Tony con cui questi stringe amicizia al liceo ed assieme al quale sviluppa una coppia di armature (Iron Man e War Machine) con le quali sventano i piani criminali di Loni e Obadiah Stane; sebbene tale versione si scopra poi essere solo un romanzato film TV sulla vita degli Stark.\nIl vero James Rhodes \u00e8 un colonnello agli ordini di Nick Fury che, per motivi ignoti, sembra portare rancore verso Stark ed \u00e8 noto come \"War Machine\" per la sua spietatezza e per la potente armatura che indossa. Opera il reclutamento forzato di Capitan America ed altri superumani durante la riattivazione del \"Programma: Avengers\" dimostrando di non farsi scrupoli nemmeno a minacciare bambini o ferire degli innocenti, tanto che la sua sola preoccupazione sembra essere non creare uno \"scandoalo politico\". Si riconcilia con Iron Man nel momento in cui questi deve affrontare il Mandarino.\nU.S. War Machine.\nNella miniserie in bianco e nero \"U.S. War Machine\", edita da Marvel MAX, viene presentato un Rhodey pi\u00f9 violento e crudele che viene licenziato da Stark dopo aver ucciso a sangue freddo alcuni membri dell'A.I.M.. Successivamente contattato da Nick Fury, l'uomo viene messo a capo di un'unit\u00e0 di agenti dotati di armature ricavate dallo S.H.I.E.L.D. sulla base della tecnologia della sua. Tale gruppo, chiamato \"U. S. War Machine\" e composto, tra gli altri, da Dum Dum Dugan, Parnell Jacobs e Sheva Joseph, viene mandato in missione contro l'A.I.M. e l'HYDRA.\nNel sequel, \"U. S. War Machine 2.0\", l'unit\u00e0 ingaggia una guerra privata con la squadra d'\u00e9lite assemblata da Stark, furioso della loro esistenza tuttavia, in seguito, i due gruppi collaborano, anche assieme a Capitan America, Sam Wilson e Clint Barton per impedire al Dottor Destino di far esplodere il London Eye.\nAltri media.\nCinema.\nNel franchise del Marvel Cinematic Universe, James \"Rhodey\" Rhodes/War Machine esordisce in \"Iron Man\" interpretato da Terrence Howard; nel resto del franchise, a partire da \"Iron Man 2\", Howard viene sostituito (a causa di dispute contrattuali) da Don Cheadle."}
{"id": "783946", "revid": "1718925", "url": "https://it.wikipedia.org/wiki?curid=783946", "title": "Go2", "text": "Go2 (1978) \u00e8 il secondo album degli XTC\nIl disco.\nSecondo disco della band di Swindon, pubblicato il 6 ottobre 1978, raggiunge il 21\u00ba posto nelle classifiche inglesi.\nRegistrato tra agosto e settembre 1978 negli studi numero due e tre di Abbey Road (gli stessi resi celebri dai Beatles) con il produttore e ingegnere del suono John Leckie.\nIl clich\u00e9 a caratteri bianchi su sfondo nero della copertina, prodotto dalla famosa Hipgnosis, e scartato da numerosi altri gruppi, scatena accese discussioni sui giornali specializzati.\nLe prime 15000 copie stampate in Gran Bretagna contengono in omaggio l'extended play \"Go+\" e un inserto a colori con un ritratto del gruppo da un lato. Alcune di queste copie contengono anche un poster del primo disco del gruppo \"White Music\" e la busta interna con una stampa a mano di colore rosso che riprende il clich\u00e9 della copertina.\nNella versione americana del disco viene aggiunto il brano \"Are You Receiving Me?\" come sesto brano del lato A. La versione \u00e8 quella registrata con Martin Rushent e pubblicata in Inghilterra come singolo. La versione canadese del disco ha la scritta \"XTC GO 2\" stampata in alto e al centro della copertina. La prima versione francese del disco e quelle iugoslave hanno la copertina basata sulla foto del gruppo sul poster in omaggio sopra citato.\nCon l'avvento del CD il disco viene ripubblicato con l'aggiunta di \"Are You Receiving Me?\" come sesta traccia. Nel 2001 il CD \u00e8 rimasterizzato a 24 bit con gli stessi brani ma con \"Are You Receiving Me?\" come ultima traccia.\nCuriosit\u00e0.\nIl titolo completo del disco \u00e8 \"XTC's Go 2\". Altri titoli eventuali sono World Domination e Strong and Silent\nDurante le sedute di registrazione del disco sono registrati 19 brani. Tenuto conto che 12 sono pubblicati sul vinile, i 7 outtake sono: \"Are You Receiving Me?\" (versione pubblicata su \"Coat of Many Cupboards\"); \"Instant Tunes\" (lato B del singolo di \"Are You Receiving Me?\"; \"Looking for Footprints\" (pubblicato sul flexidisc in omaggio con la rivista \u201cFlexipop!\u201d); \"Strange Tales, Strange Tails\" (versione parzialmente ri-registrata pubblicata come lato B del singolo di \"Respectable Street\"); \"Sargasso Bar\" (mai pubblicata); \"Things Fall to Bits\" e \"Us Being Us\" (pubblicate su \"Coat of Many Cupboards\").\nTracce.\nLato A\nLato B\nCD bonus tracks"}
{"id": "783953", "revid": "124123", "url": "https://it.wikipedia.org/wiki?curid=783953", "title": "Jacques Vach\u00e9", "text": "Dandy anticonformista e irrequieto, non ha lasciato opere compiute oltre alle lettere scritte al fronte. Figlio di un ufficiale dell'esercito francese; i suoi interessi culturali sono testimoniati gi\u00e0 dall'epoca in cui frequenta il liceo di Nantes: l'opera di Alfred Jarry, alcune letture degli inglesi tra cui Henry James e una tiepida curiosit\u00e0 per i contemporanei francesi.\nInsieme ad alcuni amici, Eug\u00e8ne Hublet, Pierre Biss\u00e9ri\u00e9 e Jean Bellem\u00e8re (che in futuro scriver\u00e0 con lo pseudonimo di Jean Sarment), Jacques Vach\u00e9 d\u00e0 vita alla cosiddetta \u201cbanda dei quattro\u201d che nel 1913 produce il numero unico della rivista manoscritta \u00abEn route mauvaise troupe\u00bb e i quattro opuscoli di \u00abCanard Sauvage\u00bb.\nNel 1914 viene chiamato alle armi presso Brest, come ausiliare e traduttore di un ufficiale inglese; nel 1915 \u00e8 ferito e l'anno successivo trasferito all'ospedale di Nantes dove stringe amicizia con il giovane medico Andr\u00e9 Breton. Questo incontro \u2013 di cui l'epistolario \u00e8 la pi\u00f9 significativa testimonianza\u00a0\u2013 avrebbe contribuito in modo fondamentale alla prima elaborazione di una teoria e prassi surrealista; lo stesso Breton in seguito ricorder\u00e0 in pi\u00f9 occasioni quanto fosse rimasto affascinato dall'ironia visionaria e grottesca dell'amico che gli ispirer\u00e0 a distanza di oltre quarant'anni la sua \"Antologia dello humour nero\".\nJacques Vach\u00e9 fa la sua eclatante entrata sulla scena dell'avanguardia parigina di inizio secolo il 24 giugno del 1917 quando, in abiti di ufficiale inglese, salt\u00f2 sulle poltrone del conservatorio Maubel, alla fine del primo atto de \"Les Mamelles de Tir\u00e9sias\", dramma \u00absur-realista\u00bb di Guillaume Apollinaire e con in mano la pistola d'ordinanza minacci\u00f2 il pubblico di farne uso.\nMorto poco tempo dopo l'armistizio a causa di un'overdose di oppio, il suo personaggio diverr\u00e0 per i surrealisti oggetto di un vero e proprio culto, grazie anche alla pubblicazione delle sue \"Lettere di guerra\" (1919) indirizzate a Breton, Louis Aragon e Fraenkel."}
{"id": "783954", "revid": "126257", "url": "https://it.wikipedia.org/wiki?curid=783954", "title": "Giardini pubblici Indro Montanelli", "text": "I giardini pubblici Indro Montanelli sono un parco di Milano, situato nella zona di Porta Venezia.\nInaugurati nel 1784 dall'amministrazione asburgica, furono il primo parco milanese espressamente destinato allo svago collettivo. Per oltre due secoli sono stati chiamati giardini pubblici, giardini di Porta Venezia, giardini di via Palestro o semplicemente i giardini, e l'uso \u00e8 ancora invalso.\nDal 2002 sono intitolati al giornalista e saggista Indro Montanelli, che usava trascorrervi parte del proprio tempo libero.\nStoria.\nIl progetto del Piermarini.\nNella seconda met\u00e0 del XVIII secolo l'area dei giardini pubblici era un grande appezzamento di terreno leggermente depresso, sul bordo settentrionale della citt\u00e0, entro le mura spagnole. Era di propriet\u00e0 della famiglia Dugnani e suddiviso in orti coltivati in affitto, attraversato da una rete di corsi d'acqua di cui rimangono tracce visibile nei laghetti e canaletti presenti nei giardini pubblici stessi e nel vicino parco della Villa Reale, che si trova circa a met\u00e0 della via Palestro di fronte al lato meridionale dei giardini. Nell'area di questi ultimi, sorgevano ancora gli edifici di due monasteri, quello di San Dionigi e quello delle Carcanine, che erano stati soppressi dal governo asburgico.\nNel 1780 l'arciduca Ferdinando d'Asburgo-Este, vicer\u00e9 a Milano dall'ottobre 1771 al maggio del 1796, incaric\u00f2 l'architetto Giuseppe Piermarini di trasformare quell'area in un parco pubblico, inglobandovi anche gli spazi acquisiti dei due monasteri, entrambi con propri giardini. I lavori furono realizzati (nella parte orientale) tra il 1782 e il 1786, sotto la direzione del capomastro Giuseppe Crippa, e il 26 settembre 1786 il Piermarini effettu\u00f2 il collaudo di tutte le opere approvandole: furono i primi giardini pubblici della citt\u00e0. I materiali necessari per l'esecuzione dei lavori furono esentati dal pagamento del dazio e la manodopera per la loro movimentazione fu reperita tra i condannati all'ergastolo. Il progetto, nello stile del giardino alla francese, con aiuole geometriche e ampie prospettive di viali alberati, era coordinato con quello dei \"Boschetti\" 1787-1788, i giardini di via Marina (consistenti in filari di tigli, olmi e ippocastani paralleli). Al vertice nordorientale dei giardini, verso Porta Venezia, accanto alla doppia monumentale scalinata che saliva ai Bastioni, era ricavato un vasto spazio dedicato al gioco del pallone. Anche la successiva costruzione degli edifici del Museo di storia naturale (1888-93) e del planetario \"Ulrico Hoepli\" (1930) non ha alterato la prospettiva della lunga fuga di alberi immaginata dal Piermarini.\nLa risistemazione di Balzaretti.\nL'ampliamento ovest, fino a via Manin, fu realizzato dall'architetto Giuseppe Balzaretti con la collaborazione dell'allievo Enrico Combi nel 1856-1862, seguendo la nuova moda del giardino paesaggistico all'inglese, con alture, ruscelli e laghetti artificiali, inglobando l'intera propriet\u00e0 Dugnani, compreso il palazzo seicentesco che affaccia sulla via Manin, l'ampliamento, su progetto del Balzaretti, fu completato dopo l'unit\u00e0 d'Italia. Considerata la prima delle grandi opere compiute in Milano dopo il 1859, il \"Giardino Pubblico di Milano\" fu inaugurato durante le feste popolari dei plebisciti e delle annessioni che si tennero a Milano.\nLo zoo.\nNella seconda met\u00e0 del XIX secolo si affiancarono al Museo di storia naturale altre \"attrazioni\" relative al mondo animale, quali voliere e gabbie per cervi, scimmie e una giraffa, a cui progressivamente si aggiungeranno numerosi altri animali, dando vita a quello che sar\u00e0 conosciuto come lo zoo di Milano. Il giardino zoologico venne chiuso definitivamente nel 1992 in seguito alle richieste degli ambientalisti; ad oggi ne rimangono il padiglione che conteneva le gabbie dei grandi felini, ora riadattato a spazio didattico per il museo di scienze naturali, e la vasca delle otarie.\nL'esposizione del 1881.\nAi giardini si svolsero, nel decennio tra il 1871 e il 1881, numerose grandi esposizioni.\nDi particolare rilevanza fu l'Esposizione Nazionale del 1881 che occup\u00f2 una vasta zona del giardino e anche la zona dei \"Boschetti\". In tale occasione fu realizzata la \"casa russa\", distrutta dai bombardamenti del 1943.\nLa risistemazione di Alemagna.\nVerso la fine del secolo si rese necessario una radicale risistemazione dell'area che, nel frattempo e grazie anche alla demolizione del vicino Lazzaretto, stava assumendo una dimensione meno periferica. La risistemazione fu curata dall'architetto Emilio Alemagna, gi\u00e0 progettista del parco Sempione, sorto tra il Castello Sforzesco e l'arco della Pace nel 1906.\nNel 1920, sul viale dei Bastioni, si svolse la prima fiera campionaria. Il successo fu tale che nel 1923 il neonato ente dedicato, il regio Ente autonomo Fiera internazionale di Milano, sposter\u00e0 definitivamente l'esposizione nell'allora recente piazza d'armi dove la Fiera campionaria di Milano rester\u00e0 fino alla realizzazione del polo espositivo di Rho.\nSituazione attuale.\nI giardini pubblici si trovano nel settore nord-est del centro storico cittadino, in un vasto rettangolo delimitato a nord dai Bastioni di Porta Venezia e, procedendo in senso orario, da corso Venezia, da via Palestro e via Manin, al vertice di queste ultime due vie si trova piazza Cavour.\nNel 2002 i giardini sono stati intitolati al famoso giornalista e scrittore Indro Montanelli, scomparso l'anno precedente. Ogni mattina Montanelli, recandosi al lavoro presso \"Il Giornale\", quotidiano da lui fondato e diretto, la cui redazione all'epoca si trovava presso il Palazzo dell'Informazione, era solito sostare per qualche attimo su una panchina dei giardini, vicino all'ingresso di piazza Cavour. Fu in tale luogo, all'angolo fra via Manin e piazza Cavour, che la mattina del 2 giugno 1977 Montanelli fu vittima di un attentato ad opera delle Brigate Rosse, che gli spararono alle gambe; la statua in sua memoria sorge vicino al luogo dell'attentato.\nFlora e attrezzature.\nTra le molte specie arboree presenti, ricordiamo l'abete, gli aceri, il bagolaro, il falso cipresso sulle rive del laghetto, i cedri del Libano e dell'Himalaya, la metasequoia, con un esemplare monumentale, il faggio, il ginkgo biloba, un lungo filare di ippocastani, il liquidambar, la magnolia, gli olmi e i platani di cui un esemplare secolare cresce vicino alla statua di Montanelli, il pruno, la quercia rossa, la sofora, lo spino di Giuda e il tiglio. Tra gli alberi \u00e8 stato individuato un percorso botanico con visite organizzate per le scuole dall'Associazione didattica museale.\nSono presenti tre aree gioco e un'area per il divertimento con giostre e un trenino. Ai cani sono riservati due spazi cintati per 10.600 metri quadrati. L'associazione \"Cometa\" ha realizzato, a fianco del museo, il padiglione \"Oasi delle farfalle\".\nDal 1996 \u00e8 diventato tradizionale l'appuntamento con \"Orticola\", la mostra mercato di floro-vivaismo che si svolge nel mese di maggio, organizzata dall'Associazione orticola di Lombardia, mentre da in estate i giardini sono una delle tre sedi della rassegna cinematografica all'aperto \"Arianteo\".\nMusei e beni architettonici.\nAll'interno della recinzione dei giardini si trovano:\nSul Monte Merlo, in un edificio in stile eclettico progettato nel 1863 da Giuseppe Balzaretto si trova il \"padiglione del caff\u00e8\", diventato una scuola materna dopo il restauro del 1920. Sul lato corte di palazzo Dugnani vi \u00e8 una grande vasca con fontana. Alcuni edifici esistenti in passato, tra i quali il chiostro delle Carcanine noto con il nome di Salone, sono stati demoliti, mentre oggi sono stati attrezzati vari percorsi ciclabili.\nMonumenti.\nAll'interno dei giardini sono presenti diversi monumenti.\nSu un isolotto nel laghetto nel 1862 era stato posizionato anche il monumento a Carlo Porta di Alessandro Puttinati; la statua fu per\u00f2 distrutta dai bombardamenti del 1943."}
{"id": "783956", "revid": "76963", "url": "https://it.wikipedia.org/wiki?curid=783956", "title": "St\u00e9phan Gu\u00e9rin-Tilli\u00e9", "text": "Biografia.\nTrasferitosi in giovane et\u00e0 a Aurillac, studia recitazione a Parigi, dove conosce il regista Fran\u00e7oise Petit che lo scrittura per una rappresentazione teatrale. Negli anni successivi prosegue la sua carriera attoriale in televisione.\nDebutta nel 2005 alla regia di un lungometraggio con \"Edy\".\n\u00c8 stato sentimentalmente legato, per diversi anni, all'attrice Marion Cotillard."}
{"id": "783959", "revid": "1421252", "url": "https://it.wikipedia.org/wiki?curid=783959", "title": "Grodzisk Wielkopolski", "text": "Grodzisk Wielkopolski (in tedesco \"Gr\u00e4tz\") \u00e8 una citt\u00e0 (13.676 abitanti) della Polonia occidentale situata nel voivodato della Grande Polonia dal 1999 e gi\u00e0 parte del voivodato di Pozna\u0144 dal 1975 al 1998. Il suffisso \"Wielkopolski\" la distingue dalla citt\u00e0 di Grodzisk Mazowiecki situata nella Polonia orientale.\nStoria.\nL'insediamento \u00e8 menzionato per la prima volta nel 1257 con il nome di Grodisze in un documento del Duca Przemys\u0142 I della Grande Polonia. Veniva citato come un villaggio appartenente all'Ordine Cistercense.\nLa data esatta in cui la citt\u00e0 ha ricevuto il suo statuto \u00e8 sconosciuta. I documenti dicono che la citt\u00e0 aveva definitivamente il suo statuto nel 1303.\nI primi ebrei si insediarono nella citt\u00e0 all'inizio del XVI secolo. Il primo documento a sostegno di ci\u00f2 risale al 1505, e menzionano l'ebreo Abraham di Grodzisk In yiddish ed ebraico; la citt\u00e0 era conosciuta come \u05d2\u05e8\u05d9\u05d3\u05e5 (Gritz o Gritza).\nNel 1563 fu fondata la scuola Stanis\u0142aw Ostror\u00f3g.\nNel 1593, il censimento di Grodzisk Wielkopolski conta una popolazione di circa 1.160 abitanti.\nNel 1601 furono conferiti i primi permessi al locale birrificio. La citt\u00e0 aument\u00f2 rapidamente la sua importanza grazie alla produzione di birra (stile Piwo Grodziskie). Alla fine del XVIII secolo, la citt\u00e0 contava ben 53 birrifici. Nel 1626, la carica di sindaco pass\u00f2 alla famiglia Opali\u0144ski che la mantenne fino al 1775.\nNel 1793, la citt\u00e0 divenne parte della Prussia. Dal 1887 al 1918, assunse il nome di Gr\u00e4tz e fu la sede del Kreis Gr\u00e4tz. Torn\u00f2 di nuovo a far parte della Polonia nel 1920, e fu sede di una contea o powiat fino al 1932.\nDurante la seconda guerra mondiale, la citt\u00e0 pass\u00f2 sotto il controllo nazista. A M\u0142yniewo, un vicino villaggio, fu formato un campo di transito per l'invio verso campi di concentramento, inizialmente per ebrei e in seguito per polacchi e altri prigionieri di guerra. Il 27 gennaio 1945, la citt\u00e0 fu riconquistata dall'Armata Rossa.\nDopo la seconda guerra mondiale, la produzione di birra declin\u00f2 e fu interrotta nel 1993. Nel 1999, Grodzisk divenne di nuovo un capoluogo quando i powiat furono reintrodotti dalle riforme amministrative nazionali.\nOltre alla storica birra Grodziskie, la citt\u00e0 \u00e8 nota anche per le sue acque minerali. Una pompa commemorativa si trova ora nella piazza del mercato centrale, di fronte al Municipio.\nAmministrazione.\nGemellaggi.\nGrodzisk Wielkopolski \u00e8 gemellata con:\nSport.\n\u00c8 sede del Dyskobolia Grodzisk Wielkopolski, societ\u00e0 di calcio."}
{"id": "783968", "revid": "131358", "url": "https://it.wikipedia.org/wiki?curid=783968", "title": "Groclin Dyskobolia Grodzisk Wielkopolski", "text": ""}
{"id": "783973", "revid": "111433", "url": "https://it.wikipedia.org/wiki?curid=783973", "title": "Mada'in Salih", "text": "Mada'in Salih ( \"Le citt\u00e0 di \u1e62\u0101li\u1e25\"), chiamata anche al-\u1e24ijr (\"luogo roccioso\"), \u00e8 un'antica citt\u00e0 situata nell'Hijaz settentrionale (nell'attuale Arabia Saudita), a circa 22\u00a0km dalla citt\u00e0 di al-\u02bfUl\u0101 ().\nStoria.\nIn tempi antichi la citt\u00e0 era abitata da Thamudeni e Nabatei, ed era conosciuta con il nome di Hegra. Fu occupata da legionari romani durante l'espansione di Traiano nel Vicino Oriente, nel secondo secolo d.C.\nAlcune delle iscrizioni rinvenute in questo luogo sono state datate al I millennio a.C. Tutti gli altri elementi architetturali risalgono invece al periodo dei Thamudeni e dei Nabatei, tra il II secolo a.C. ed i II secolo d.C.\nRecentemente sono state scoperte evidenze dell'occupazione romana ai tempi di Traiano e forse di Adriano: l'area montuosa di Hijaz nell'Arabia nordoccidentale probabilmente era parzialmente fertile e fece parte della provincia romana dell\"'Arabia Petrea\" con capitale Petra\nNel 2008, l'UNESCO ha iscritto Mad\u0101\u02bein \u1e62\u0101li\u1e25 tra i patrimoni dell'umanit\u00e0, rendendolo il primo patrimonio riconosciuto dell'Arabia Saudita.\nMad\u0101\u02bein \u1e62\u0101li\u1e25 nel Corano.\nAll'interno della societ\u00e0 araba, Mad\u0101\u02bein \u1e62\u0101li\u1e25 \u00e8 considerata un luogo maledetto, a causa del fatto che viene citato nella s\u016bra XV del Corano, intitolata al-Hijr.\nA causa di questi versetti, molti sauditi sconsigliano in buona fede, a musulmani e non, di intraprendere pellegrinaggi verso questo luogo, nonostante lo stesso governo cerchi di incoraggiarne il turismo.\nTurismo.\nMad\u0101\u02bein \u1e62\u0101li\u1e25 \u00e8 oggi uno dei piccoli gioielli turistici sauditi. Viene considerata seconda solo alla famosa Petra (Giordania) per le sue rovine nabatee. Secondo il sito Nabatae.net \"contiene 131 tombe dislocate lungo oltre 13,4 chilometri, che necessitano di molte ore per essere visitate tutte con una guida. La citt\u00e0 possiede mura, torri, condotti d'acqua e cisterne\".\nPer poterla visitare \u00e8 necessario un visto turistico, solitamente rilasciato a gruppi organizzati."}
{"id": "783977", "revid": "6498091", "url": "https://it.wikipedia.org/wiki?curid=783977", "title": "Hegra", "text": ""}
{"id": "783979", "revid": "74801", "url": "https://it.wikipedia.org/wiki?curid=783979", "title": "Filippo II (metropolita di Mosca)", "text": "Fu metropolita di Mosca e di tutta la Russia dal 1566 al 1568. Ucciso per ordine dello zar Ivan il Terribile, \u00e8 venerato come santo martire solo dalla Chiesa ortodossa russa che lo ricorda il 22 gennaio, il 16 luglio (traslazione delle sue reliquie) e il 5 ottobre (come uno dei \"cinque gerarchi della chiesa russa\") del calendario giuliano.\nBiografia.\nNato in una delle famiglie di boiardi pi\u00f9 influenti della Moscovia nella citt\u00e0 di Gali\u010d (oggi nell'Oblast' di Kostroma), venne educato dal padre, Stepan Ivanovi\u010d, per un futuro impiego governativo, mentre la madre Barbara, che alla morte del marito entr\u00f2 in convento con il nome di Barsanouphia, lo educ\u00f2 ai precetti religiosi ortodossi. Il Gran Principe Vassili III di Russia lo introdusse gi\u00e0 in giovane et\u00e0 a corte, dove Fedor fece la conoscenza con il di lui figlio, il futuro Ivan IV di Russia, di cui divenne amico d'infanzia. Nonostante quest'ultimo cercasse di convincerlo a restare a Mosca promettendogli impieghi in ambito governativo, Fedor prefer\u00ec dedicarsi alla vita ascetica, rifugiandosi nel monastero di Solov dove prese i voti con il nome di Filippo. Secondo altre versioni, non citate dalle agiografie ma ritenute pi\u00f9 che plausibili dalla storiografia moderna, fu costretto a fuggire da Mosca dopo il fallimento della cospirazione attuata contro Elena Glinskaja dal Principe Andrej di Staritsa, cui Fedor avrebbe contribuito.\nDopo aver vissuto come un semplice monaco per oltre undici anni, tagliando legna e lavorando al mulino, nel 1546 fu nominato egumeno del monastero dal vescovo di Novgorod. Durante la sua carica pose in essere numerose ricerche in campo archeologico per rinvenire i luoghi ove erano soliti pregare i due fondatori del monastero, Sabbatio e Zosimo. Costru\u00ec inoltre due cattedrali (la chiesa dell'Ascensione della Madre di Dio nel 1557 e la chiesa della Trasfigurazione del Signore pochi anni pi\u00f9 tardi), un muro di cinta di mattoni, alcuni mulini ad acqua, magazzini e un insieme di canali che connetteva i 72 laghi presenti nei pressi del monastero. Molte delle realizzazioni di Filippo sono giunte fino ai giorni nostri. Ogni qualvolta ne sentisse il bisogno il santo soleva ritirarsi in una landa desolata nei pressi del complesso monasteriale per pregare e meditare, tale luogo \u00e8 ancor oggi conosciuto con il nome di \"landa di Filippo\".\nGiunte fino a Mosca le notizie sulle attivit\u00e0 di Filippo, lo zar Ivan IV gli chiese di ricoprire il posto Metropolita di Mosca, vacante dopo le dimissioni di Atanasio. Filippo decise di accettare a condizione che Ivan abolisse il corpo militare degli opri\u010dniki, guerrieri-monaci al servizio privato di Ivan, accusati dal santo di ogni nefandezza nei confronti dell'intera popolazione. In cambio promise di non interferire negli \"affari domestici\" dello zar (la sua inclinazione per la sodomia e le sue note depravazioni sessuali). Il 25 giugno 1566 Filippo fu nominato Metropolita di Mosca e di tutta la Russia.\nDopo una piccola pausa, la milizia degli opri\u010dniki torn\u00f2 a porre in essere i consueti massacri a danni della popolazione e dei boiardi, di cui anche Filippo aveva fatto parte. Disgustato da tale stato di cose il Metropolita si oppose recisamente alla condotta politica del sovrano e, quando tent\u00f2 di intercedere presso Ivan in favore di nobili condannati a morte per tradimento, fu fatto arrestare dallo zar mentre celebrava messa nella Cattedrale dell'Assunzione e rinchiuso nel monastero di Otroch a Tver'. Nel novembre del 1568 Ivan convoc\u00f2 il Santo Sinodo che depose Filippo. Un anno pi\u00f9 tardi fu strangolato da uno dei capi degli opri\u010dniki Maljuta Skuratov. L'agiografia del santo ci riferisce che, intuendo che la sua fine sarebbe stata prossima, Filippo avesse chiesto di ricevere la comunione tre giorni prima del suo assassinio."}
{"id": "783981", "revid": "2213109", "url": "https://it.wikipedia.org/wiki?curid=783981", "title": "Raimondo VII di Tolosa", "text": "Origine.\nFiglio maschio primogenito del conte di Tolosa, marchese di Provenza e duca di Narbona, Raimondo VI e di Giovanna d'Inghilterra (come risulta dagli \"Annales de Burton\"), che secondo la \"Chronique de Robert de Torigny, tome I\" era la (settima) figlia del re d'Inghilterra Enrico II Plantageneto (1133-1189) e di Eleonora, duchessa d'Aquitania (1122-1204). Sua madre, come moglie di Guglielmo II il Buono (come ci conferma il Continuatore di Guglielmo di Tiro), era stata regina consorte di Sicilia.Raimondo VI di Tolosa era il figlio maschio primogenito del conte di Tolosa, marchese di Provenza e duca di Narbona, Raimondo V e di Costanza di Francia (come risulta dalla \"Chronica Albrici Monachi Trium Fontium,\" e dalla \"Histoire G\u00e9n\u00e9rale de Languedoc, avec des Notes, Tome IV\"), figlia del re di Francia, Luigi VI detto il Grosso, e di Adelaide di Moriana, figlia di Umberto II(1065 \u2013 1103), conte di Savoia, detto \"il Rinforzato\", e di Giselda di Borgogna, figlia di Guglielmo I di Borgogna.\nBiografia.\nLa \"Histoire G\u00e9n\u00e9rale de Languedoc, Preuves, Tome V\" ricorda sia il matrimonio dei suoi genitori che la nascita di Raimondo; e la nascita di Raimondo viene ricordata anche della \"Chronique de Guillaume de Puylaurens\", che afferma che, nacque, nel 1197, a Beaucaire, nella diocesi di Arles.\nNel 1205, suo padre, Raimondo VI, secondo la Spicilegium Tome III, p.\u00a0621, stipul\u00f2, col re d'Aragona, Pietro II, un contratto di fidanzamento tra Raimondo e la figlia di Pietro II, Sancha, che aveva poche settimane di vita, ed era la nipote della sua matrigna, Eleonora d'Aragona. Sancha mor\u00ec l'anno dopo.\nSecondo la \"Historia Albigensium di Petrus Vallis Caernaii\" suo padre Raimondo VI, dopo che Simone di Montfort, aveva preso il comando della Crociata contro gli albigesi, sotto giuramento, promise a Simone che Raimondo avrebbe sposato una delle sue figlie, di cui non viene fatto il nome); ma poi Raimondo VI, sempre secondo la \"Historia Albigensium di Petrus Vallis Caernaii\", non tenne fede al giuramento.\nNel settembre del 1209, secondo la \"Histoire G\u00e9n\u00e9rale de Languedoc, avec des Notes Tome V\", Raimondo viene ricordato come suo erede, nel testamento del padre Raimondo VI, dove venivano citati anche lo zio, Baldovino la matrigna, Eleonora ed i fratellastri, figli illegittimi di Raimondo VI.\nRaimondo, nel 1210, in prime nozze, spos\u00f2 Sancha d'Aragona (1186-ca.1241), che, secondo la \"Ex Gestis Comitum Barcinonensium\", era la figlia terzogenita del re d'Aragona Alfonso il Casto (1157-1196) e di Sancha di Castiglia, figlia del re di Castiglia, Alfonso VII. Il matrimonio venne celebrato, nel 1210 come ci informa la \"Chronique de Ma\u00eetre Guillaume de Puylaurens sur la guerre des Albigeois\". Secondo la nota CXX della \" Histoire G\u00e9n\u00e9rale de Languedoc avec des Notes, Tome II\", il matrimonio, ma molto pi\u00f9 probabilmente, l'impegno di matrimonio (Raimondo aveva circa sei anni) era avvenuto nel 1203. Sancha era sorella minore di Eleonora, la matrigna di Raimondo. Raimondo poi, nel 1241, divorzi\u00f2 da Sancha, che aveva circa 55 anni, perch\u00e9 non poteva pi\u00f9 dargli l'erede maschio.\nNel novembre 1215, suo padre, Raimondo VI, fu a Roma a perorare la propria causa davanti al Concilio Lateranense IV, che condann\u00f2 l'eresia dei Catari ed appoggi\u00f2 incondizionatamente la crociata. Simone di Montfort fu riconosciuto conte di Tolosa, mentre le pretese del re di Francia di rendere la contea di Tolosa sua vassalla andarono deluse. Inoltre, al concilio lateranense, a Raimondo furono tolti anche i territori che egli possedeva entro i confini dell'impero e senza consultare l'imperatore, Ottone IV. Avignone ed il Contado Venassino, furono assegnati a colui che aveva guidato la crociata, Simone di Montfort. Comunque i territori non ancora conquistati dai crociati, sarebbero stati conservati dalla chiesa e consegnati al futuro Raimondo VII, al raggiungimento della maggiore et\u00e0.\nDurante la Crociata albigese, secondo il documento LXXXII della \"Histoire G\u00e9n\u00e9rale de Languedoc, avec des Notes, tome V\", nell'aprile 1216, Simone di Montfort, che da circa due anni era padrone di tutta la Linguadoca dai Pirenei al Rodano, si rec\u00f2 a Parigi per rendere omaggio al re di Francia, Filippo Augusto dei suoi nuovi domini: ducato di Narbona, contea di Tolosa, viscontea di Beziers e viscontea di Carcassonne; ma mentre Simone si trovava a Parigi, Raimondo, assieme al padre, Raimondo VI, sbarc\u00f2 a Marsiglia e pose l'assedio a Beaucaire che prese il 24 agosto, dando inizio alla guerra di liberazione della contea di Tolosa.Con il documento n\u00b0 XXXIV della \"Histoire G\u00e9n\u00e9rale de Languedoc, avec des Notes, Tome V\", del gennaio 1217, Raimondo don\u00f2 una sua propriet\u00e0 ad un certo Raimondo de Rochafolio.Continu\u00f2 la guerra contro Simone di Montfort e, il 12 settembre 1217, fu l'artefice della riconquista di Tolosa, che riport\u00f2 il padre al governo della citt\u00e0. Simone di Montfort mise subito l'assedio a Tolosa, che, dopo la sua morte, nel giugno 1218, fu continuato dal figlio Amalrico o Amaury di Montfort, che non aveva la tempra del padre e quindi non fu all'altezza di contrastare Raimondo VI, che, oltre a governare una parte della contea, che era stata riconquistata, con l'aiuto di Raimondo continu\u00f2 nella riconquista. Il fronte crociato cominci\u00f2 a sfaldarsi e nel 1221 Fanjeaux e Montr\u00e9al furono riprese, con molti cattolici costretti all'esilio. \nNel 1222, alla morte del padre, Raimondo VI, gli successe come Raimondo VII, nei titoli di conte di Tolosa, duca di Narbona e marchese di Provenza, continu\u00f2 a combattere i Crociati della Crociata albigese, che furono sconfitti da lui ed dal suo alleato il conte di Foix Ruggero Bernardo il Grande e , poco dopo, la guerra praticamente termin\u00f2, con sconfitta dei Crociati.\nLa situazione per\u00f2 era mutata a seguito della disponibilit\u00e0 all'intervento nella crociata, proclamata nel 1223 dal nuovo re di Francia, Luigi VIII. Dopo due anni di relativa pace e dopo i grandi concili di Parigi e di Bourges, Luigi VIII ottenne la scomunica del nuovo conte, Raimondo VII, e lanci\u00f2 la crociata nel 1226. Radunando l'esercito a Lione, territorio appartenente all'impero, si diresse a Tolosa passando da Avignone (assediata e conquistata, dopo tre mesi), B\u00e9ziers e Carcassonne e le aree prima perdute dai Crociati vennero riconquistate e tutta la regione fu ai suoi piedi. In ottobre a Pamiers, Luigi VIII dichiar\u00f2 che tutte le terre conquistate agli eretici appartenevano di diritto alla corona di Francia e organizz\u00f2 la Linguadoca come un dominio della Francia.A trarne per\u00f2 i frutti fu Luigi IX, succeduto al padre nel 1226; Luigi VIII mor\u00ec infatti nel novembre di quell'anno ed i suoi sforzi contro gli albigesi vennero proseguiti dal successivo sovrano, il figlio Luigi IX, che difese gli interessi della Francia nella contesa con la chiesa ed il conte di Tolosa. Nel 1228 vi fu l'ennesimo assedio di Tolosa, che si concluse con la presa della citt\u00e0 e la distruzione delle sue fortificazioni.Nel 1229 i principali antagonisti giunsero ad un compromesso. La contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes e dei territori che erano entro i confini dell'impero perduti da Raimondo VI, nel 1215 (questi ultimi, Avignone ed il Contado Venassino, Raimondo VII li dovette cedere definitivamente alla chiesa), rimasero al conte Raimondo VII, per\u00f2 vassallo della Francia, con l'impegno di maritare la sua unica erede, Giovanna, al fratello del re Luigi IX, Alfonso (il matrimonio tra Giovanna e Alfonso, secondo la \"Chronique de Guillaume de Nangis\", fu poi celebrato nel 1241).\nCol trattato di Parigi del 1229, la crociata era terminata e le persecuzioni, avrebbero dovuto vere termine, ma Raimondo VII, che favoriva una politica tollerante nei confronti degli eretici era sorvegliato da vescovi e legati pontifici che lo scomunicavano ogni volta che veniva ritenuto tiepido nel combattere l'eresia; nel 1233, Raimondo dovette prendere misure contro l'eresia, tra cui, l'inizio della Inquisizione nelle sue terre.\nNel 1234 l'imperatore Federico II consegn\u00f2 a Raimondo il diploma imperiale che lo confermava, a dispetto della chiesa che l'aveva privato dei suoi diritti, in seguito al trattato di Parigi del 1229, di tutte le sue propriet\u00e0 nell'ambito dell'impero, come viene riportato nel documento n \u00b0 CLXXVI della.\nNel 1235, come il suo rivale, il conte di Provenza, Raimondo Berengario IV, Raimondo VII partecip\u00f2 all'assemblea di Haguenau, a fianco dell'imperatore Federico II, dove si rafforz\u00f2 l'alleanza tra i due in chiave antiprovenzale (Raimondo Berengario IV che prima era alleato di Federico II, nella lotta tra il papa e l'imperatore, si era schierato a favore della chiesa, del papa e del re di Francia, Luigi IX, il Santo, che da circa un anno era divenuto genero di Raimondo Berengario, sposandone la figlia Margherita).Raimondo VII, si presentava come il capo del partito anticlericale contro Raimondo Berengario, che invece era schierato a favore della chiesa.\nRaimondo VII rimase neutrale (pur sperando in un successo degli insorti.) quando il figlio di Raimondo Ruggero Trencavel, defunto visconte di B\u00e9ziers e Carcassonne, Raimondo Trencavel, rifugiato in Aragona e scomunicato dal 1227, passati i Pirenei con una banda di Catalani cerc\u00f2 di sollevare la Linguadoca contro il re di Francia, occup\u00f2 Carcassonne, ma non conquist\u00f2 la cittadella, che resistette ai suoi attacchi dal 17 settembre al 10 ottobre del 1240, per poi fuggire alla notizia dell'arrivo dell'esercito reale. La reazione contro gli insorti anche cattolici fu molto dura.\nDopo aver divorziato da Sancha d'Aragona, nel 1241, Raimondo VII si fidanz\u00f2 (il contratto di fidanzamento secondo lo Spiciliegium Tome III, p.\u00a0621, fu redatto l'11 agosto 1241) con Sancha di Provenza, figlia terzogenita del conte di Provenza e conte di Forcalquier, Raimondo Berengario IV (1198 \u2013 1245), e della moglie, Beatrice di Savoia (1206 \u2013 1266), come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando ne descrive il matrimonio con il fratello del re d'Inghilterra, il conte di Cornovaglia, Riccardo e anche dal documento n\u00b0 154 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, quando ci riferisce il contratto di fidanzamento del 1242. Dato per\u00f2 che il matrimonio necessitava di una dispensa papale e, alla morte (1241) di papa Celestino IV, il conclave impieg\u00f2 molti mesi ad eleggere il nuovo papa, il fidanzamento fu rotto.\nAncora la \"Chronique de Guillaume de Nangis\" ci riferisce che, poche giorni dopo le nozze di sua figlia Giovanna con Alfonso, il re di Francia Luigi IX, nomin\u00f2 cavaliere Alfonso, donandogli, in perpetuo, il Poitou, l'Alvernia e i domini che la moglie avrebbe ereditato, nella terra degli Albigesi e nello stesso tempo chiese a Ugo X di Lusignano, Conte de La Marche di rendere omaggio a suo fratello Alfonso, conte di Poitiers; Ugo X si ribello.Quando, il 12 maggio 1242, Il re d'Inghilterra Enrico III sbarc\u00f2 a Royan, Raimondo VII, appoggiando la ribellione contro suo genero, Alfonso di Poitiers, di Ugo X di Lusignano, si affrett\u00f2 ad occupare Narbona e B\u00e8ziers, ma dopo che i rivoltosi erano stati sconfitti da Luigi IX e la ritirata di Enrico III da Saintes, i rivoltosi si demoralizzarono, Ugo X si arrese, il conte di Foix abbandon\u00f2 la coalizione antifrancese e Raimondo, minacciato di scomunica, supplic\u00f2 il re Luigi IX, che gli concesse il perdono in cambio della promessa di combattere l'eresia e attenersi al trattato di Parigi del 1229. Da allora Raimondo divenne molto zelante nell'annientare l'eresia, tanto che nell'anno della sua morte (1249), mand\u00f2 al rogo, presso Agen, ottanta catari, anche se avevano ritrattato i propri errori.\nNel 1243 Raimondo VII spos\u00f2 Margherita di Lusignano (?-1288) figlia del conte de La Marche, Ugo X detto il Bruno, Signore di Lusignano (1195-1249) e della moglie, Isabella Contessa di Angoul\u00eame (?-1246), mentre la sua ex fidanzata, Sancha in quello stesso anno si spos\u00f2 con il fratello del re d'Inghilterra, Enrico III (1207 \u2013 1272), il primo conte di Cornovaglia, Riccardo, che dal 1240 era vedovo della sua prima moglie, Isabella di Pembroke.Secondo le \"Layettes du Tr\u00e9sor des Chartes II\", il matrimonio tra Raimondo VII e Margherita non fu consumato e fu sciolto, nel 1245, per consanguineit\u00e0: il documento n\u00b0 3360, del 13 giugno, mostra la lettera di apertura del procedimento di scioglimento; il documento n\u00b0 3367, del 13 luglio, mostra il rapporto dell'inchiesta che dimostr\u00f2 la consanguineit\u00e0 degli sposi; ed infine il documento n\u00b0 3382, del 25 settembre, mostra la bolla d i papa Innocenzo IV che approva e conferma lo scioglimento del matrimonio.\nApprossimandosi alla morte Raimondo VII, il 23 settembre 1249, fece testamento, nominando sua erede la figlia Giovanna (\"heredem instituimus filiam nostram Johannam, uxorem illustri viri Alfonsi comitis Pictavensis\"), il testamento \u00e8 riportato al documento 413 della \"Histoire G\u00e9n\u00e9rale de Languedoc avec des Notes, tome VIII\".La morte di Raimondo VII, sempre nel 1249, pochi giorni dopo aver redatto il testamento viene ricordata sia dagli \"Annales Sancti Victoris Massilienses\", che dalla \"Histoire G\u00e9n\u00e9rale de Languedoc avec des Notes, tome V\", ed anche dalla \"De genealogia comitum Tolosanorum\" che riporta data e luogo (\"Anno MCCXLIX, VI Kal Octobris, Raymundus ultimus comes Tolosanus, apud Amiliacum\"). Raimondo VII fu tumulato nell'Abbazia di Fontevrault, come aveva richiesto nel testamento.Alla sua morte gli subentr\u00f2 la figlia Giovanna mentre il genero, Alfonso, partecipava alla settima crociata.\nDiscendenza.\nRaimondo e Sancha ebbero un'unica figlia:"}
{"id": "783984", "revid": "438678", "url": "https://it.wikipedia.org/wiki?curid=783984", "title": "Val Gandino", "text": "La Val Gandino (\"Al Gand\u00ec\" in bergamasco) \u00e8 una vallata laterale della val Seriana, nella provincia di Bergamo, in Lombardia; percorsa dal torrente Romna, affluente di sinistra del fiume Serio, si estende su un territorio di circa 35 km\u00b2 e si trova ad est di Vertova ed a ovest del lago di Endine da cui nasce il fiume Cherio che scorre nella pianura bergamasca.\nStoria.\nL'altopiano ebbe a formarsi in epoca pleistocenica, in seguito ai sedimenti accumulatisi sul fondale di un lago, noto come Lago di Leffe, esistito fino a circa 1.000.000 di anni fa.\nLe origini di questa valle sono molto antiche infatti gi\u00e0 durante l'Alto Medioevo, all'epoca di Carlo Magno vi erano alcune abitazioni. Successivamente si form\u00f2 un agglomerato rurale nella conca di Leffe che allora era \"Lefis\" che venne poi conquistato da Carlo Magno. I primi insediamenti veri e propri risalgono al X secolo ed erano situati sui pendii del monte Bejo a Leffe e sui pendii del monte Farno a Barzizza, sull'altipiano di Casnigo, che era il collegamento con la valle Seriana, e nei pressi della attuale basilica a Gandino.\nNota fin dal Medioevo per le industrie tessili, in particolare per la produzione del panno grosso bergamasco che veniva esportato dai Casnighesi e Gandinesi nei mercati dell'Europa settentrionale grazie alla via del Tonale che garantiva un viaggio pi\u00f9 sicuro, utilizzato all'epoca da diversi eserciti europei, conserva tuttora un ruolo di primo piano non solo nell'economia, grazie ad alcune aziende tessili di importanza internazionali, e di alcune pi\u00f9 piccole, ma anche a livello turistico ed artistico grazie alle numerose opere conservate nella basilica di Gandino, dove da poco vi \u00e8 anche un museo, ma anche nelle altre chiese. In una piccola chiesetta a Leffe, quella della \"Bozzola\", sono conservate circa 2600 reliquie dei vari santi, portate da un prete di Vicenza durante la discesa dei lanzichenecchi.\nNello stesso periodo, nel 1502, la Valle viene posta sotto il predominio della nobile famiglia Cazzani. Il titolo, assegnato dall'imperatore Massimiliano I, si affianca a quello di Conti Imperiali che avevano gi\u00e0 ottenuto per la nobile stirpe di origine franco-longobarda e per i servigi offerti all'imperatore dal suo medico personale, appartenente a quella famiglia.\nNel corso di tutto il XIX secolo e nella prima met\u00e0 del XX sono state attive delle miniere di lignite, dalle quali sono recuperati fossili di piante, come il noce bergomense, ed animali preistorici come l'elefante meridionale o il megacero, tutti resti dell'antico lago preistorico.\nNel 1861 sono state tinte e confezionate la famose camicie rosse di Garibaldi da una ditta che oggi esiste ancora.\nTerritorio.\nI comuni della valle, elencati nella sottostante tabella (fonte: Istat 31/12/2007), sono tutti situati su un altopiano che si eleva al di sopra della valle Seriana.\nInfrastrutture e trasporti.\nLa stazione di Gazzaniga-Val Gandino, attiva fra il 1884 e il 1967, era posto lungo la ferrovia della Valle Seriana."}
{"id": "783986", "revid": "126257", "url": "https://it.wikipedia.org/wiki?curid=783986", "title": "Parco Papa Giovanni Paolo II (Milano)", "text": "Il parco Papa Giovanni Paolo II, gi\u00e0 \"parco delle Basiliche\", \u00e8 un parco della citt\u00e0 di Milano. \u00c8 cos\u00ec chiamato perch\u00e9 collega la basilica di San Lorenzo e la basilica di Sant'Eustorgio. L'ampio corridoio verde \u00e8 attraversato dalla via Molino delle Armi, parte della Cerchia dei Navigli.\nStoria.\nLa sua storia inizia con una variante di PRG del 1925 che prevedeva di riqualificare i terreni paludosi sul retro di San Lorenzo e abbattere alcuni edifici che circondavano la basilica stessa, creando uno spazio tra essa e le omonime colonne romane, e la piazza Vetra sul suo retro: i lavori ebbero luogo nel 1934, contemporaneamente ad altri resi necessari dalla copertura della Cerchia dei Navigli.\nIl progetto dell'area verde invece risale al dopoguerra, e fu realizzato dagli architetti Bagatti Valsecchi e Grandi, come una passeggiata archeologica tra i due antichi templi, le colonne di San Lorenzo e i pochi ruderi dell'anfiteatro romano che si trovano sul lato sinistro di corso di Porta Ticinese.\nAl margine dell'area delle strade della \"movida milanese\", contornato da numerosi locali, il parco fu a lungo al centro di una polemica cittadina sulla necessit\u00e0 di recintarlo per controllare ed evitare vandalismi, consumo e spaccio di droga, turbamento della quiete pubblica e parcheggi selvaggi. La polemica si chiuse di fatto in occasione dei lavori di risistemazione per il Giubileo del 2000. Da allora, si accede al parco attraverso dieci varchi controllati e sotto l'occhio delle telecamere. In quell'occasione, il parco venne anche intitolato al papa Giovanni Paolo II.\nDal 2001, presso i Chiostri di Sant'Eustorgio, con ingresso da corso di Porta Ticinese 95, \u00e8 aperto il Museo diocesano che espone centinaia di opere d'arte sacra e arredi che abbracciano quasi due millenni di storia milanese.\nAlberi presenti.\nAll'ingresso sud, da via Molino delle Armi, si incontra un interessante gruppo di gelsi e poco pi\u00f9 avanti un rarissimo esemplare di celtis orientalis, bagolaro della Guinea. Tra le altre specie, spiccano gli aceri, la betulla, l'olmo, il platano, il pruno, le querce e il tiglio, disseminati su vasti prati.\nNel parco vi sono tre aree gioco attrezzate, un campo per la pallavolo e due spazi recintati riservati ai cani."}
{"id": "784000", "revid": "827882", "url": "https://it.wikipedia.org/wiki?curid=784000", "title": "Peep (album)", "text": "Peep \u00e8 il primo album in studio del gruppo musicale finlandese Rasmus, pubblicato nel 1997 dalla Warner Music Finland."}
{"id": "784003", "revid": "337298", "url": "https://it.wikipedia.org/wiki?curid=784003", "title": "Rinaldo di Capua", "text": "Probabilmente egli fu padre del compositore Marcello Bernardini.\nBiografia.\nDopo aver studiato musica privatamente, debutt\u00f2 come operista nel 1737 a Roma con il \"Ciro riconosciuto\", la quale fu data al Teatro Valle e fu subito oggetto di grande successo, tant'\u00e8 che venne ripresa successivamente a Firenze, Londra, Venezia, Monaco e in altre citt\u00e0; per\u00f2 il suo lavoro pi\u00f9 noto rimane \"Vologeso, re de' Parti\", che fu rappresentato nel 1739; quest'opera venne giudicata da Charles Burney come \"un perfetto esempio di musica drammatica\". Segu\u00ec \"La libert\u00e0 nociva\" che accrebbe ulteriormente la sua fama di compositore d'opere buffe. Nel 1740 soggiorn\u00f2 a Lisbona, dove compose tre opere serie, per\u00f2 nel 1742 torn\u00f2 a Roma. \nSuccessivamente mise in scena due sue opere all'Acad\u00e9mie Royale de Musique di Parigi, \"La donna superba\" nel 1752 e \"La zingara\" nel 1753, (interpretate dalla compagnia di buffi di Eustachio Bambini, che fu anche l'autore del libretto de \"La zingara\"). Nel 1758 l\"'Adriano in Siria\" fu la sua ultima opera seria e nel 1778 \"La Giocondina\" la sua ultima opera comica.\nConsiderazioni sull'artista.\nNel 1771 Charles Burney lo descriveva cos\u00ec:\n\"Un anziano ed eccellente compositore napoletano. Fu figlio naturale di una persona di alto rango della sua terra (Regno di Napoli) e studi\u00f2 inizialmente studi\u00f2 musica per diletto; ma da suo padre gli venne lasciata solo una piccola fortuna, la quale fu presto dissipata, quindi egli dovette intraprendere forzatamente la carriera musicale.\"\nE ancora:\n\"Un compositore napoletano con grande genialit\u00e0 e fuoco, e la quale produzione fu apprezzata in tutta Europa per molti anni.\"\nNonostante la lodevole descrizione da parte di Burney, Rinaldo di Capua, dopo la sua morte cadde quasi totalmente nell'oblio (questo spiega le scarse notizie biografiche sul suo conto giunte sino a noi). I suoi lavori in seguito furono scarsamente considerati e tra questi parecchi vennero erroneamente attribuiti al suo probabile figlio Marcello Bernardini (soprannomito \"Marcello di Capua\"). Nonostante egli abbia composto circa 40 opere, a noi ne giungono solamente 7, oltre a 19 arie spaiate (proveniente per lo pi\u00f9 da opere serie andate perdute), le quali seguono la forma dell'aria da capo. Tra le sue opere buffe, la pi\u00f9 nota \u00e8 sicuramente \"La zingara\", la quale riscosse uno straordinario successo nella capitale francese ed ebbe molto rilievo nella famosa Querelle des Bouffons (quasi come lo ebbe \"La serva padrona\" di Giovan Battista Pergolesi).\nLa propria bravura compositiva \u00e8 ravvisabile anche nei suoi lavori strumentali, ossia nelle sinfonie e nelle ouverture, nelle quali contribu\u00ec allo sviluppo della sinfonia-sonata classica.\nEgli ebbe un considerevole influsso sulle opere di Baldassarre Galuppi, anche se il quantitativo di questo \u00e8 tutto da valutare.\nLavori.\nOpere.\nSono note 41 opere di Rinaldo di Capua; l'anno e la citt\u00e0 si riferiscono alla prima rappresentazione."}
{"id": "784006", "revid": "92719", "url": "https://it.wikipedia.org/wiki?curid=784006", "title": "Ichneumia", "text": ""}
{"id": "784008", "revid": "827882", "url": "https://it.wikipedia.org/wiki?curid=784008", "title": "Playboys (The Rasmus)", "text": "Playboys \u00e8 il secondo album in studio del gruppo musicale finlandese The Rasmus, pubblicato nel 1997 dalla Warner Music Finland."}
{"id": "784012", "revid": "66316", "url": "https://it.wikipedia.org/wiki?curid=784012", "title": "Franciscana", "text": ""}
{"id": "784013", "revid": "436907", "url": "https://it.wikipedia.org/wiki?curid=784013", "title": "Hellofatester", "text": "Hellofatester \u00e8 il terzo album in studio del gruppo musicale finlandese Rasmus, pubblicato nel 1998 dalla Warner Music Finland."}
{"id": "784014", "revid": "73997", "url": "https://it.wikipedia.org/wiki?curid=784014", "title": "Hell of a Tester", "text": ""}
{"id": "784026", "revid": "6498544", "url": "https://it.wikipedia.org/wiki?curid=784026", "title": "Madain Saleh", "text": ""}
{"id": "784027", "revid": "287204", "url": "https://it.wikipedia.org/wiki?curid=784027", "title": "Ninan Cuyuchi", "text": "Si tratta del principe Inca designato ad ereditare il titolo di Qhapaq Inca (\"imperatore\") alla morte del padre, il sovrano Huayna C\u00e1pac, deceduto intorno al 1526.\nPoco si sa della vita di questo candidato al trono degli Inca e le notizie che ci sono state tramandate sono, spesso, contrastanti e confuse.\nSappiamo con certezza che non giunse a consolidare il suo diritto al trono in quanto mor\u00ec, pochi giorni dopo la sua designazione, in conseguenza dello stesso morbo che aveva colpito il suo augusto genitore e che gli storici moderni identificano come un'epidemia di vaiolo.\nL'et\u00e0 di Ninan Cuyuchi, al momento della sua scomparsa, \u00e8 avvolta nel mistero.&lt;br&gt;\nLa maggior parte degli scrittori spagnoli dell'epoca hanno raccolto una versione che lo vuole giovanissimo, addirittura un lattante secondo alcuni, e imputano la sua scelta, a erede designato, al delirio di Huayna Capac che, ormai in agonia, non sarebbe pi\u00f9 stato in condizioni di intendere e di volere. Secondo questi racconti, il sovrano, sentendosi in fin di vita, avrebbe indicato in Ninan Cuyuchi il suo successore, ma gli emissari inviati a portare la notizia della sua elezione al principe lo trovarono morto e quando riguadagnarono Quito scoprirono che, parimenti, era deceduto Huayna Capac. Il luogo della sua morte ci \u00e8 ignoto, ma non doveva essere molto lontano da Quito, probabilmente a Tumibamba, dal momento che, secondo quanto risulta, gli emissari dell'Inca morente compirono, in circa tre giorni, il percorso, di andata e ritorno, dal capezzale di Huayna Capac a quello del suo potenziale erede. \nGli autori indigeni delle \"Informaciones a Vaca de Castro\" sostengono invece che Ninan Cuyuchi, gi\u00e0 uomo fatto, sarebbe stato colpito dalla malattia, che doveva essergli fatale, mentre si apprestava a contrastare il fratello Hu\u00e1scar che, padrone del Cuzco stava per impadronirsi del regno.\nNon conosciamo con esattezza il lignaggio di Ninan Cuyuchi, ma la madre doveva essere una principessa di sangue reale, altrimenti la sua elezione non sarebbe stata giustificata. Guaman Poma de Ayala la identifica in una nobile del Cuzco, della stirpe Cayac, ma Bernab\u00e9 Cobo, invece, la riconosce nella principessa Cusirimay, la prima moglie ufficiale di Huayna Capac, il che farebbe di Ninan Cuyuchi il legittimo erede al trono degli Inca.\nLa sua scomparsa concorse indirettamente a creare i presupposti per le funeste guerre civili che evrebbero insanguinato l'impero degli Inca e lo avrebbero consegnato nelle mani degli invasori spagnoli."}
{"id": "784028", "revid": "438678", "url": "https://it.wikipedia.org/wiki?curid=784028", "title": "La liceale al mare con l'amica di pap\u00e0", "text": "La liceale al mare con l'amica di pap\u00e0 \u00e8 un film italiano del 1980 diretto da Marino Girolami.\nTrama.\nMassimo Castaldi, uomo sui cinquant'anni, \u00e8 mantenuto e tiranneggiato dalla ricca moglie Violante, dalla quale dopo vent'anni di matrimonio non vuol divorziare, seppur esausto, per non perdere i soldi della moglie. La moglie, sprezzante e autoritaria verso di lui, lo mantiene solo perch\u00e9 lui soddisfi i suoi \"vizietti\" segreti. L'uomo ha una giovane amante, Laura, alla quale si presenta l'occasione di passare le vacanze al mare con lui. Infatti, Sonia, la figlia di Massimo, \u00e8 stata rimandata in italiano e ha bisogno di ripetizioni estive.\nLaura si presenta cos\u00ec alla casa al mare travestita da suora per dare le lezioni a Sonia. Tuttavia, i piani di Massimo per \"quagliare\" con l'amante vanno tutti in fumo; la famiglia \u00e8 stata seguita al mare da una coppia di maldestri sequestratori, Fulgenzio e Terenzio, che, dopo un'assurda baruffa tra tutti i personaggi, riescono a rapire Sonia proprio la notte in cui Massimo si sta recando da Laura. Sonia viene fortunosamente liberata da un gruppo di soldati di leva, ma i due rapitori ci riprovano, e stavolta sequestrano lo stesso Massimo, ancora nel momento in cui il pover'uomo si stava recando dall'amante. Alla richiesta di riscatto, per\u00f2, i due malviventi hanno una brutta sorpresa; Violante accoglie la richiesta con sonore risate, affermando che per la liberazione del marito non caccer\u00e0 nemmeno una lira.\nI rapitori, scoraggiati, non sanno pi\u00f9 che fare con lo scomodo ostaggio, e ne facilitano la fuga, salvo poi scoprire che Massimo \u00e8 gi\u00e0 fuggito per conto suo. Massimo ritorna a casa e tutto sembra volgere al meglio. Ma all'improvviso si presenta la vera suora che deve dare le lezioni a Sonia. Tutti quanti, Sonia compresa, si danno da fare per nascondere la verit\u00e0 a Violante. Risolutori saranno, per una volta, i due rapitori, che infilatisi in casa per la terza volta rapiscono proprio Violante. Massimo \u00e8 contentissimo di essersi liberato della moglie, la quale a sua volta inizia a mantenere i due rapitori perch\u00e9 soddisfino i suoi \"vizietti\". Massimo pu\u00f2 finalmente festeggiare con Laura, libero dalla moglie, e accoglie in famiglia anche il nuovo fidanzato di Sonia.\nProduzione.\nIl film \u00e8 stato girato nell'estate 1980 in Puglia tra Martina Franca (di cui si riconoscono l'arco Santo Stefano, piazza Roma, piazza Plebiscito e la chiesa di San Martino), Monopoli, Fasano e Savelletri.\nNel film recita Zuzzurro (Andrea Brambilla) al suo debutto nel cinema e anche Lucio Montanaro, quest'ultimo originario del paese in cui si gira il maggior numero di scene (Martina Franca).\nCompletano il cast tre attori di Bari: Gianni Ciardo, Dino Cassio e Nicomede Maretti."}
{"id": "784030", "revid": "6498554", "url": "https://it.wikipedia.org/wiki?curid=784030", "title": "Mada'in Saleh", "text": ""}
{"id": "784031", "revid": "1015482", "url": "https://it.wikipedia.org/wiki?curid=784031", "title": "Il Giallo Mondadori", "text": "Il Giallo Mondadori \u00e8 una collana di narrativa dedicata ai generi noir e poliziesco, pubblicata dalla Arnoldo Mondadori Editore dal 1929 inizialmente con il nome de I libri gialli, e nota anche come I gialli Mondadori. Il nome e il colore caratteristico delle copertine della collana \u00e8 all'origine dell'uso del termine \"giallo\" nella lingua italiana, nell'accezione usata per indicare un'opera letteraria o cinematografica che narra di fatti delittuosi e, generalmente, delle relative indagini a loro connesse.\nStoria.\nLa serie, la cui stampa comincia nel 1929, nei primi anni della sua comparsa nelle edicole esce sotto il nome de \"I libri gialli\", che, nell'aprile del 1946, viene modificato ne \"Il Giallo Mondadori\", nome che ha poi mantenuto.\nLa periodicit\u00e0 fu inizialmente irregolare: i primi quattro numeri uscirono insieme nel 1929, senza numerazione e con una copertina differente da quella dei volumi successivi: erano privi di sovraccoperta e l'illustrazione di copertina era iscritta in un esagono, invece che nel cerchio che poi diventer\u00e0 segno distintivo della collana per parecchi decenni successivi. Parimenti nel 1930 furono pubblicati quattro numeri; le uscite si intensificarono divenendo quindicinali nel settembre 1931. Vendute a 5 lire con una tiratura media di 50.000, le opere erano stampate in volumetti in sedicesimo. \nLa collana \u00e8 stata pubblicata per decenni con periodicit\u00e0 settimanale per poi assumere la cadenza di quindicinale. Alla serie principale sono stati affiancati nel tempo diversi supplementi e collane parallele aventi varie periodicit\u00e0, da quattordicinale, a mensile, fino a trimestrale.\nDirettore storico della serie, di cui rimane alla guida ininterrottamente dagli anni trenta al 1979 (con l'interruzione 1941-1946 dovuta alla chiusura della collana da parte della censura fascista e alle vicende belliche) \u00e8 stato Alberto Tedeschi; fu lui che, nell'immediato dopoguerra, decise di affidare la cura delle copertine a Carlo Jacono (17 marzo 1929 \u2013 7 giugno 2000). Jacono, vincitore del Premio Illustrazione nel 1970, avrebbe poi mantenuto questo incarico fino al 1986.\nIn memoria di Alberto Tedeschi nel 1980 \u00e8 stato istituito un omonimo premio, dedicato a romanzi gialli italiani inediti e consistente, per i vincitori, nella pubblicazione all'interno della collana del Giallo Mondadori.\nPer ricoprire il ruolo di direttore, gli anni ottanta videro alternarsi Oreste Del Buono e Laura Grimaldi. Dagli anni novanta le successioni si fecero pi\u00f9 frequenti, Gian Franco Orsi, che della collana era stato caporedattore, Franco Amoroso, Stefano Magagnoli, Annalisa Carena, Sandrone Dazieri, Sergio Altieri e Franco Forte. La collana ha avuto tra i suoi consulenti, Stefano Benvenuti, Mauro Boncompagni e Igor Longo. Nel marzo del 2010 Maurizio Costanzo assunse il ruolo di direttore responsabile della collana.. Dal 1996 il formato \"digest\" cambia e il Giallo Mondadori assume le dimensioni di un libro tascabile.\nIl Giallo Mondadori \u00e8 all'origine dell'uso del termine \"giallo\" nella lingua italiana, nell'accezione usata per indicare un'opera letteraria o cinematografica che narra di fatti delittuosi e, generalmente, delle relative indagini a loro connesse. Il termine \u00e8 entrato anche nel linguaggio giornalistico per definire fatti di cronaca, perlopi\u00f9 omicidi, di cui non si conoscono i moventi o i responsabili.\nElenco per numero.\nI Libri Gialli.\nLa prima serie de \"I Libri Gialli\" \u00e8 stata pubblicata dal 1929 al 1941.\nSerie speciale.\nQuesta \u00e8 una edizione speciale di narrativa pubblicata (dal 16 giugno 2009 al 31 luglio 2009) in onore del compimento degli 80 anni (1929-2009) de Il Giallo Mondadori"}
{"id": "784033", "revid": "11694", "url": "https://it.wikipedia.org/wiki?curid=784033", "title": "Guerre greco-gotiche", "text": ""}
{"id": "784037", "revid": "212348", "url": "https://it.wikipedia.org/wiki?curid=784037", "title": "Orange Ekstraklasa", "text": ""}
{"id": "784038", "revid": "1104133", "url": "https://it.wikipedia.org/wiki?curid=784038", "title": "Into", "text": "Into \u00e8 il quarto album in studio del gruppo musicale finlandese The Rasmus, pubblicato il 29 ottobre 2001 dalla Playground Music Scandinavia.\nDescrizione.\nPromosso dal singolo \"F-F-F-Falling\", si tratta del primo album inciso dal gruppo dopo il cambio di nome in The Rasmus, nonch\u00e9 il primo dopo la rescissione del contratto con la Warner Music Finland."}
{"id": "784042", "revid": "1632387", "url": "https://it.wikipedia.org/wiki?curid=784042", "title": "Unholy Terror", "text": "Unholy Terror \u00e8 il nono album della band heavy metal W.A.S.P., pubblicato nel 2001 dalla Metal-Is."}
{"id": "784048", "revid": "1305772", "url": "https://it.wikipedia.org/wiki?curid=784048", "title": "Dead Letters", "text": "Dead Letters \u00e8 il quinto album in studio del gruppo musicale finlandese The Rasmus, pubblicato il 21 marzo 2003 dalla Playground Music Scandinavia.\n, grazie anche al successo del primo singolo estratto \"In the Shadows\". Grazie all'album, il gruppo ha vinto cinque Emma Awards finlandesi (Miglior Gruppo, Miglior Album, Miglior Video (\"In My Life)\", Miglior Artista, Emma Export) ed il premio \"'Best Nordic Act\" agli MTV Europe Music Awards 2003.\nDescrizione.\nComposto da dieci brani, il titolo dell'album \u00e8 stato spiegato dal gruppo all'interno del relativo libretto: Il cantante Lauri Yl\u00f6nen ha brevemente aggiunto sul sito web della band: \u00abOgni canzone \u00e8 una lettera a qualcuno. Pu\u00f2 essere una scusa, una confessione o una disperata richiesta di aiuto\u00bb.\nAccoglienza.\nIl sito AllMusic, nella sua valutazione, ha assegnato 3 stelle su 5 all'album, scrivendo: \u00abQuesto gruppo finlandese \u00e8 pi\u00f9 che in grado di scrivere canzoni rock dall'atmosfera cupa ed evocativa ma melodicamente ben rifinite\u00bb. Come migliori tracce sono state indicate \"Time to Burn\", \"Not Like The Other Girls\" e il riarrangiamento del singolo del 2001 \"F-F-F-Falling\", incluso come bonus track dell'edizione britannica."}
{"id": "784054", "revid": "436907", "url": "https://it.wikipedia.org/wiki?curid=784054", "title": "Hide from the Sun", "text": "Hide from the Sun \u00e8 il sesto album in studio del gruppo musicale finlandese The Rasmus, pubblicato il 12 settembre 2005 dalla Playground Music Scandinavia."}
{"id": "784060", "revid": "1632387", "url": "https://it.wikipedia.org/wiki?curid=784060", "title": "Dying for the World", "text": "Dying for the World \u00e8 il decimo album della band heavy metal W.A.S.P., pubblicato nel 2002. \u00c8 stato dedicato a tutte le vittime della tragedia dell'11 settembre 2001."}
{"id": "784071", "revid": "287204", "url": "https://it.wikipedia.org/wiki?curid=784071", "title": "Playboys (album)", "text": ""}
{"id": "784077", "revid": "271907", "url": "https://it.wikipedia.org/wiki?curid=784077", "title": "Aeroporto di Venezia-Tessera", "text": ""}
{"id": "784078", "revid": "287204", "url": "https://it.wikipedia.org/wiki?curid=784078", "title": "Liberiictis kuhni", "text": "La mangusta liberiana (Liberiictis kuhni) \u00e8 una mangusta che \u00e8 stata scoperta nell'omonimo paese nel 1958. Sappiamo poco su questa specie, ad eccezione dei resoconti degli indigeni del luogo. Si dice che quest'animale viva in piccoli gruppi e si nutra di lombrichi e di vari altri insetti. L'esatta distribuzione \u00e8 sconosciuta, ma dovrebbe estendersi dalla Sierra Leone fino alla Costa d'Avorio. Gli avvistamenti confermati, per\u00f2, sono ristretti solamente alla foreste della Liberia e al Parco Nazionale di Tai in Costa d'Avorio. Un esemplare vivo \u00e8 stato esposto allo zoo di Toronto, ma la guerra civile in Liberia ha impedito studi pi\u00f9 accurati. A causa del suo areale limitato e della caccia intensiva a cui \u00e8 sottoposta, la mangusta liberiana \u00e8 considerata minacciata."}
{"id": "784082", "revid": "1632387", "url": "https://it.wikipedia.org/wiki?curid=784082", "title": "The Neon God part 1 - The Rise", "text": "The Neon God: Part 1 - The Rise \u00e8 un album degli W.A.S.P., pubblicato dalla inglese Sanctuary Records nel 2004. Il disco costituisce la seconda \"rock opera\" concepita da Blackie Lawless e narra la prima parte di una storia che prosegue nell'album successivo, \"The Neon God: Part 2 - The Demise\". Quando presi insieme, questi due dischi sono considerati degni eredi di \"The Crimson Idol\"."}
{"id": "784083", "revid": "92719", "url": "https://it.wikipedia.org/wiki?curid=784083", "title": "Liberiictis", "text": ""}
{"id": "784088", "revid": "827882", "url": "https://it.wikipedia.org/wiki?curid=784088", "title": "Hellofacollection", "text": "Hellofacollection \u00e8 la prima raccolta del gruppo musicale finlandese The Rasmus, pubblicata nel 2001 dalla Warner Music Finland.\nContiene canzoni tratte dai loro quattro precedenti lavori, \"Peep\", \"Playboys\", \"Hellofatester\" e \"Into\"."}
{"id": "784096", "revid": "126257", "url": "https://it.wikipedia.org/wiki?curid=784096", "title": "Parco Trotter", "text": "Il parco Trotter \u00e8 un parco di Milano che si trova nel quartiere di Turro, tra le vie Padova e Giacosa, nel Municipio 2.\nStoria.\nPrende il nome dalla Societ\u00e0 del Trotter, come veniva chiamata a Milano la Societ\u00e0 Nazionale del Trotto, che impiant\u00f2 sull'area un ippodromo rimasto in attivit\u00e0 dal 1906 al 1924, quando fu spostato presso San Siro, vicino al nuovo galoppatoio dove si trova tuttora. Agli inizi del XX secolo l'ippodromo fu anche utilizzato come pista ciclistica, motociclistica e automobilistica. L'anello del vecchio tracciato di gara \u00e8 ancora riconoscibile convertito nel viale principale del parco.\nAcquisita l'area, il Comune di Milano vi costru\u00ec una scuola per bambini con tubercolosi, chiamata \"Casa del Sole\". Anche quando la Tbc ha cessato di essere una malattia sociale largamente diffusa, l'esperienza pedagogica accumulata ha permesso l'istituzione di una scuola speciale largamente impostata su attivit\u00e0 all'aperto. L'attenzione venne spostata sui \"bambini gracili\" che avevano bisogno di cure elioterapiche. La scuola fu una delle poche a Milano dotate di una piscina.\nIl parco \u00e8 aperto al pubblico negli orari non scolastici a partire dagli anni settanta. All'inizio degli anni 2000 vi sono state create specifiche aree con giochi per bambini e due aree cani.\nIl 21 marzo 2013, gli alunni, i genitori, gli insegnanti e il personale tutto hanno ricevuto il Premio Art. 3 per \"il loro quotidiano impegno volto a comprendere, accettare e superare le differenze esistenti tra culture differenti in pieno rispetto e concreta attuazione degli articoli 2,3,8,10 della Costituzione della Repubblica italiana\".\nDescrizione.\nIl parco ha una superficie di 120.000 m2 e la lunghezza dell'anello principale \u00e8 di 800 m.\nAlberi presenti.\nAbete rosso, acero, ailanto, betulla, carpino nero, cedro, faggio, ginkgo biloba, ippocastano, olmo, platano, quercia rossa, robinia, tasso, tiglio selvatico.\nLa scuola.\nNel parco \u00e8 presente una scuola che ospita ragazzi di circa 24 nazionalit\u00e0 diverse. La scuola va dalla materna alla 3\u00aa media, le classi sono suddivise in padiglioni che sono sparsi per il parco. Negli intervalli fra le lezioni gli alunni possono uscire per giocare all'aperto ed anche alcune attivit\u00e0 didattiche sono svolte sotto gli alberi. Una uscita secondaria del Parco Trotter d\u00e0 direttamente in via Padova, centro, nei primi mesi del 2010, di gravi scontri interetnici, ma l'attivit\u00e0 della scuola \u00e8 stata vista sempre come uno degli esempi positivi di integrazione nella zona."}
{"id": "784099", "revid": "1632387", "url": "https://it.wikipedia.org/wiki?curid=784099", "title": "The Neon God part 2 - The Demise", "text": "The Neon God: Part 2 - The Demise \u00e8 un album degli W.A.S.P., pubblicato dall'inglese Sanctuary Records nel 2004. Come facilmente intuibile dal titolo, si tratta anche in questo caso di una \"rock opera\", che porta alla conclusione la storia iniziata nel precedente \"The Neon God: Part 1 - The Rise\"."}
{"id": "784105", "revid": "71433", "url": "https://it.wikipedia.org/wiki?curid=784105", "title": "Leann Rimes", "text": ""}
{"id": "784110", "revid": "400694", "url": "https://it.wikipedia.org/wiki?curid=784110", "title": "E\u00e7a de Queiroz", "text": "Biografia.\nNato nel centro di P\u00f3voa de Varzim, Pra\u00e7a do Almada, figlio illegittimo di un magistrato, trascorse la prima parte dell'infanzia (1845-1851) presso la sua balia, a Vila do Conde. La lontananza dai genitori contribu\u00ec in parte alla formazione del suo carattere, \"dandy\" e talvolta snob, ma anche tenero con i bambini. Frequent\u00f2 le scuole inizialmente a Oporto, fino alle medie, per poi trasferirsi a Coimbra, con lo scopo di conseguire la laurea in legge; proprio l'ambiente di Coimbra influenzer\u00e0 l'opera dello scrittore e vi comparir\u00e0 pi\u00f9 volte. Una volta ottenuta la laurea, si trasfer\u00ec a Lisbona per seguire il padre; nel 1866 inizi\u00f2 la sua prima collaborazione letteraria, scrivendo per la \"Gazeta de Portugal\". Ader\u00ec al \"Movimento dissidente di Coimbra\", pi\u00f9 tardi conosciuto come Generazione del 70, alla cui guida stavano Te\u00f3filo Braga, Antero de Quental e Oliveira Martins: alla base di questo movimento vi era il desiderio di rinnovare la cultura portoghese, troppo ancorata allo stile di Ant\u00f3nio Feliciano de Castilho e ferma da anni nel convenzionalismo.\n E\u00e7a si un\u00ec al movimento nell'ambito di una serie di sperimentazioni, che lo port\u00f2 a tentare diversi mestieri e svariate attivit\u00e0, quasi tutte per breve tempo e lestamente rimpiazzate da altre. Dal suo desiderio d'essere giornalista nacque un'altra esperienza: fu cofondatore di un settimanale a \u00c9vora. La testata venne chiamata \"O distrito de \u00c9vora\" ed era compilata quasi interamente dallo stesso E\u00e7a, che si stanc\u00f2 presto dell'atmosfera della provincia e fece ritorno a Lisbona, dove intraprese l'avvocatura in uno studio proprio. Ancora una volta, E\u00e7a sent\u00ec il bisogno di cambiare attivit\u00e0, e dopo pochi anni di professione forense si dedic\u00f2 ad altri incarichi, d'\u00e0mbito amministrativo, a Leiria. Nel 1872 divenne console e visse a L'Avana, Newcastle e Bristol, per poi giungere a Parigi dove mor\u00ec, malato di tubercolosi, nel 1900. Bench\u00e9 quando lo scrittore era in vita il suo cognome fosse scritto \"Queiroz\", e come tale era riportato sulle copertine dei suoi libri, in seguito alle riforme ortografiche applicate alla lingua portoghese la grafia \u00e8 cambiata: da Queiroz a Queir\u00f3s.\nMassone, fu membro del Grande Oriente Lusitano.\nL'autore Afonso Reis Cabral \u00e8 suo trisnipote.\nTemi e stile.\nMassimo esponente del realismo portoghese, ha innovato profondamente la lingua portandola agli esiti attuali. Grande viaggiatore, ha composto all'estero la maggior parte della sua opera anche se con un occhio costantemente attento alla realt\u00e0 portoghese di cui \u00e8 anche un profondo critico.\nLa produzione letteraria di E\u00e7a De Queir\u00f3s non si riduce ai romanzi, come \"Il cugino Basilio\" (1878), di impronta veristica, \"La colpa di don Amaro\", \"I Maia\", \"L'illustre casata Ramires\", \"La capitale\" (1880), di gusto satirico e umoristico, e \"La reliquia\" (1887), fortemente influenzato da \"Memorie di Giuda\" di Ferdinando Petruccelli della Gattina (da alcuni considerato un vero e proprio plagio), ma comprende anche molti racconti, come \"Il Mandarino\" (1880), che sono spesso esperimenti che costituiscono un laboratorio di nuovi romanzi.\nTra gli impegni pi\u00f9 rilevanti dell'autore vi fu il progetto di redigere una serie di dodici romanzi definiti come \"Scene della vita portoghese\", da Lisbona a Oporto, dalla provincia, ai professionisti, ai commercianti, agli uomini politici, agli avventurieri, ai nobili, alle prostitute, ai banchieri; quindi una completa galleria di tipi sociali avrebbe dovuto apparire in questi racconti, per fornire al lettore un quadro completo della vita contemporanea portoghese.\nE\u00e7a prepar\u00f2 i titoli delle dodici opere: il primo sarebbe risultato \"La Capitale\" e l'ultimo\" I Maia\", e dopo tre anni di lavoro quello che avrebbe dovuto essere un breve racconto divenne invece un volume di seicento pagine. Il suo romanzo, che si occupava prevalentemente della vita letteraria di Lisbona, dai giornalisti agli artisti, suscit\u00f2 scalpore e scandalo, al punto da attendere cinquant'anni prima di pubblicarlo.\nNegli anni seguenti E\u00e7a si impegn\u00f2 nella stesura de \"I Maia\", dove tracci\u00f2 un quadro di Lisbona un po' meno crudo rispetto all'opera precedente. Grazie al suo estro ricco di fantasia, impregnata di un gusto romantico, l'autore mise in ridicolo l'ambiente e la societ\u00e0 contemporanea partendo dallo spunto di una storia di un incesto avvenuto tra i due protagonisti.\nPur seguendo nelle sue opere la linea tradizionale del romanzo dell'Ottocento, basata sull'intreccio e sui dialoghi efficaci, su una galleria di tipi e di caratteri descritti con acume e profondit\u00e0 di analisi, non mancano spunti originali, sinceri ed autentici che rendono ancor pi\u00f9 gradevole l'intreccio."}
{"id": "784113", "revid": "123044706", "url": "https://it.wikipedia.org/wiki?curid=784113", "title": "Iotapiano", "text": "Sebbene la sua rivolta finisse male, Filippo ne usc\u00ec cos\u00ec indebolito che soccombette al nuovo imperatore Decio.\nDiscendenza.\nIotapiano apparteneva alla locale aristocrazia mediorientale romanizzata; il suo nome mostra una somiglianza con quello delle regine Giulia Iotapa I e Giulia Iotapa II, suggerendo dunque un suo possibile legame con la famiglia reale del regno armeno-ellenistico di Commagene (nell'odierna Turchia sud-orientale), che perse il potere a favore dei Romani sotto l'imperatore Vespasiano, facendone dunque confluire il regno nella provincia romana della Siria. Aurelio Vittore riferisce come Iotapiano dichiarasse di discendere addirittura da Alessandro Magno; mentre alcuni studiosi identificano l'avo dell'usurpatore in Alessandro Severo, sostenendo quindi un tentativo di Iotapiano di legittimizzare le proprie pretese, altri fanno notare come anche il re Antioco I di Commagene affermasse di discendere da Alessandro Magno.\nRivolta.\nLa ribellione di Iotapiano inizi\u00f2 in Siria, verso la fine del regno di Filippo l'Arabo, e fu una reazione contro l'aumento della pressione fiscale ordinata dal \"rector Orientis\" Gaio Giulio Prisco, il fratello di Filippo. Viene suggerita l'ipotesi che Filippo avesse privilegiato in qualche modo la sua provincia nat\u00eca dell'Arabia Petrea rispetto alle altre province orientali, in quanto il suo dominio non fu mai accettato pienamente dalle popolazioni locali. La capitale della Siria, Antiochia, divenne il centro della rivolta. Lo stile e la qualit\u00e0 delle monete fa comprendere come quella di Iotapiano sia stata una ribellione di breve durata e di piccola estensione, perch\u00e9 l'usurpatore non controll\u00f2 nessuna zecca maggiore.\nIotapiano fu ucciso dai propri soldati, per motivi sconosciuti, probabilmente all'inizio del regno di Decio, il quale aveva correttamente predetto a Filippo la caduta per mano dei loro stessi soldati degli usurpatori Iotapiano e Pacaziano.\nSono state ritrovate alcune monete di Iotapiano, esclusivamente antoniniani: tutte mostrano un tratto rozzo, ed hanno un solo rovescio, quel che celebrava le vittorie dei ribelli contro Filippo, o piuttosto \"la capacit\u00e0 dell'imperatore di conquistare\" (\"Roman Imperial Coins\", 4.3)."}
{"id": "784117", "revid": "3082", "url": "https://it.wikipedia.org/wiki?curid=784117", "title": "Marco Iotapiano", "text": ""}
{"id": "784119", "revid": "1543377", "url": "https://it.wikipedia.org/wiki?curid=784119", "title": "Tsubasa RESERVoir CHRoNiCLE", "text": " \u00e8 una serie manga creata dal gruppo di autrici CLAMP, da cui in seguito \u00e8 stata tratta una serie animata dal titolo prodotta dallo studio Bee Train.\nIl manga \u00e8 stato pubblicato dalla K\u014ddansha dal 2003 al 2009, comprendendo 28 volumi e raggiungendo nella madrepatria la quota di 20 milioni di copie vendute, mentre in Italia l'intera serie \u00e8 stata pubblicata dalla Star Comics da gennaio 2007 a giugno 2010. Sono state tratti dal fumetto una film d'animazione, una serie TV di due stagioni, due OAV, e tra 2014 e 2016 \u00e8 stato pubblicato un sequel del manga, .\nTrama.\nSakura, principessa del Regno di Clow, ha strane visioni riguardanti un misterioso simbolo e luoghi da lei mai visitati. Il suo amico d'infanzia Shaoran, un giovane archeologo, durante una spedizione con il padre scopre tra alcune rovine lo stesso simbolo visto dalla ragazza. Sakura, in visita all'amico, appena visto il simbolo cade in uno stato di trance e, dopo averlo toccato, si ritrova sospesa a mezz'aria circondata da ali diafane. Spinta dentro al muro da una forza misteriosa, viene salvata all'ultimo momento dall'amico, che non riesce per\u00f2 ad evitare che le sue ali vengano spezzate e le loro piume sparse in tutte le dimensioni. Yukito, il Sommo Sacerdote del Regno di Clow, capisce immediatamente che le \"ali\" di Sakura non erano altro che una manifestazione della sua anima e dei suoi ricordi: senza di loro, la ragazza non pu\u00f2 sopravvivere. Per salvare Sakura, Shaoran intraprende un viaggio per recuperare tutti i ricordi della ragazza.\nYukito decide di mandare i due ragazzi dalla Strega delle Dimensioni, Yuko, uno dei protagonisti di xxxHOLiC. Qui incontrano Kurogane, un ninja del Giappone antico esiliato dal suo mondo dalla Principessa Tomoyo, e Fay D. Florite, un mago in fuga dal suo mondo e dal Re Ashura. Tutti e 4 devono pagare un prezzo per potere avere il potere di attraversare le dimensioni: la cosa che loro considerano pi\u00f9 importante. Per Kurogane \u00e8 la spada Ginryu, lasciatagli da suo padre, per Fay il tatuaggio sulla schiena che regola il controllo della sua magia. Il prezzo per Shaoran e Sakura \u00e8 il loro rapporto: anche se il ragazzo sar\u00e0 in grado di recuperare tutte le piume, Sakura non ricorder\u00e0 il suo passato con lui. Dopo che tutto il gruppo ha accettato le condizioni, Yuko gli dona il potere di attraversare le dimensioni: una creatura bianca dal nome Mokona Modoki.\nDurante il loro viaggio fra i mondi il gruppo \u00e8 costretto a superare molti ostacoli e molti nemici che desiderano impossessarsi delle piume di Sakura, oggetti che possiedono al loro interno un enorme potere magico.\nMedia.\nManga.\n\"Tsubasa RESERVoir CHRoNiCLE\".\nIn Giappone \"Tsubasa RESERVoir CHRoNiCLE\" \u00e8 stato pubblicato settimanalmente sullo \"Weekly Sh\u014dnen Magazine\" della K\u014ddansha da maggio 2003 fino al 7 ottobre 2009. La serie \u00e8 composta in totale da 28 volumi, tutti pubblicati in Italia dalla Star Comics.\nSono inoltre stati pubblicati due volumi di informazione sui personaggi che compaiono nella serie dal nome e .\nIl manga \u00e8 pubblicato, escluso il Giappone, in altri 14 paesi.\nCrossover.\nLa storia intesse profondi legami con molte opere delle CLAMP, prima fra tutti \"xxxHOLiC\". Le due serie, pubblicate contemporaneamente in Giappone, condividono molti momenti salienti e avvenimenti importanti. Yuko, uno dei protagonisti di \"xxxHOLiC\", ha anche un ruolo importante nella storia di \"Tsubasa\". Altri \"crossover\" importanti si possono rilevare in Sakura, Shaoran e Tomoyo (da \"Card Captor Sakura\"), Mokona Modoki (da \"Magic Knight Rayearth\") e Re Ashura (da \"RG Veda\"). La serie \u00e8 inoltre collegata, anche se non in modo molto rilevante, a molte altre opere dell'universo delle CLAMP, comprese \"Tokyo Babylon\", \"X\", \"Clover\", \"Angelic Layer\", \"Chobits\".\nAltri crossover importanti sono i kudan che Shaoran, Kurogane e Fay possiedono; infatti hanno aspetti molto familiari in \"Magic Knight Rayearth\". Il kudan di Shaoran \u00e8 un lupo infuocato con un corno sulla testa, identico al Rayearth di Luce, quello di Kurogane \u00e8 un drago blu come Ceres, il genio managuerriero di Marina, mentre il kudan di Fay \u00e8 una fenice verde come Windam, che \u00e8 racchiuso in Anemone.\n\"Tsubasa World CHRoNiCLE: Nirai Kanai\".\nUna seconda serie manga, intitolata , \u00e8 stata pubblicata sulla rivista \"Magazine Special\" della K\u014ddansha a partire dal 20 agosto 2014 al 19 marzo 2016. La serie \u00e8 ambientata dopo \"Tsubasa RESERVoir CHRoNiCLE\" ed \u00e8 legata a \"xxxHOLiC Rei\".\nIl titolo fa riferimento al mondo in cui \u00e8 ambientata, Nirai Kanai, a sua volta riferimento del mitico luogo in cui ha avuto origine la vita nella religione delle Isole Ry\u016bky\u016b. I protagonisti sono Shaoran, Kurogane, Fay D. Florite e Mokona, con brevi crossover di \"xxxHOLiC\" e \"Gate 7\".\nAnime.\nSerie TV.\nLa serie animata, , \u00e8 prodotta dallo studio Bee Train e diretta da K\u014dichi Mashimo. Le musiche sono composte da Yuki Kajiura. La prima stagione, composta da 26 episodi, fu trasmessa sul canale NHK dal 9 aprile 2005 al 15 ottobre dello stesso anno. La seconda stagione cominci\u00f2 il 29 aprile 2006 e termin\u00f2 il 4 novembre 2006.\nMusiche.\nAltre canzoni nella serie:\nSottofondi nella serie:\nFilm d'animazione.\nUn lungometraggio di Tsubasa dal titolo \"Tsubasa Chronicle - Il film: La principessa del regno delle gabbie per uccelli\" fu proiettato in Giappone il 20 agosto 2005 insieme al film di xxxHOLiC, \"xxxHOLiC: Sogno di una Notte di Mezza Estate\". I due film, come le due serie, sono collegati fra di loro.\nL'intera citt\u00e0 viene intrappolata in un'enorme gabbia.\nOAV.\nSono stati prodotti due OAV dal titolo \"Tsubasa TOKYO REVELATIONS\" composto da tre episodi e \"Tsubasa Shunraiki\" formato da due episodi, distribuiti tra il 2007 e il 2009. Ogni episodio dura 30 minuti, i primi tre sono ambientati in una Tokyo post apocalittica, che richiama la trama di \"X\": i due unici edifici che si sono salvati, grazie al potere delle piume, solo il palazzo del governo e la Tokyo Tower, sede dei due schieramenti noti in \"X\" come i Draghi del Cielo e i Draghi della Terra. Gli altri due sono invece ambientati nel Giappone da cui proviene Kurogane e in alcuni tratti nel mondo dei sogni.\n\"CD drama\".\nSono stati pubblicati 3 \"CD drama\" tratti dalla serie.\nVideogiochi.\nDalla serie sono stati tratti due videogiochi: \"Tsubasa Chronicle\" e \"Tsubasa Chronicle Vol.2\", entrambi per Nintendo DS."}
{"id": "784122", "revid": "1632387", "url": "https://it.wikipedia.org/wiki?curid=784122", "title": "Amid Its Hallowed Mirth", "text": "Amid It's Hallowed Mirth \u00e8 il primo album pubblicato dalla doom/death metal band Novembers Doom, nel 1995."}
{"id": "784128", "revid": "1442080", "url": "https://it.wikipedia.org/wiki?curid=784128", "title": "Rexanthony", "text": "Biografia.\nRexanthony (Anthony Bartoccetti) nasce in Italia nel 1977 ed \u00e8 un artista internazionale e produttore discografico. Sin da bambino viene attratto dagli strumenti analogici e nel 1990 inizia a studiare pianoforte classico. La sua prima produzione techno intitolata \"Gas Mask\" esordisce sul mercato discografico nel 1991 e viene presentata live in esclusiva al Cocoric\u00f2 di Riccione (all\u2019et\u00e0 di soli 13 anni). Dopo questo disco si susseguono altre produzioni che raggiungono le vette di charts internazionali: i singoli \"An.Tho.Ny\" e \"Gener-Action\" (1992/1993) diventano vere e proprie hits in Giappone arrivando ai primi posti delle classifiche nipponiche nazionali (tramite la giapponese Avex Trax) rendendo Rexanthony uno tra gli artisti italiani pi\u00f9 popolari in Giappone. Nel 1992 l\u2019artista produce \u201cFor You Marlene\u201d (uscita su S.O.B. Records): brano che entra a far parte della storia della scena hard ed uno tra i pi\u00f9 suonati in assoluto dai dj\u2019s hardcore di tutto il mondo. \u201cFor You Marlene\u201d viene selezionato e inserito in decine di compilation internazionali tra cui quelle della prestigiosa serie \u201cThunderdome\u201d (gruppo ID&amp;T). Nel 1994 Rexanthony diventa il rappresentante e produttore unico della serie di albums \u201cTechno Shock\u201d (dal vol.4 al vol.10). Le sonorit\u00e0 sperimentali e all\u2019avanguardia di questi album (dall\u2019hardtrance alla jungle, dall\u2019hardcore all\u2019ambient elettronico) hanno contribuito ad far aumentare la visibililt\u00e0 artistica di Rexanthony in vari Paesi del mondo. L\u2019intera collana \u201cTechno Shock\u201d (tra cd, vinili e musicassette) supera le 200.000 copie vendute e sul territorio italiano diventa di fatto uno tra i progetti techno-sperimentali pi\u00f9 popolari a livello di massa. Sempre nel 1994 Rexanthony entra a far parte del team produttivo legato al club Cocoric\u00f2 di Riccione (senza dubbio il tempio della techno pi\u00f9 noto al mondo): grazie a questa collaborazione Rexanthony, con il suo team di produzione Musik Research, realizza gli albums \u201cCocoric\u00f2 Two\u201d e \u201cCocoric\u00f2 Three\u201d. Quest\u2019ultimo (di genere hard-techno e hardcore) entra nella Top20 ufficiale italiana (fonte TV Sorrisi e Canzoni e FIMI) superando in pochi giorni le 50.000 copie vendute. Dall\u2019album \u201cCocoric\u00f2 Three\u201d vengono estratti alcuni singoli quali \u201cThe Symbol\u201d (caratterizzato dalla voce di dj Ricci che pronuncia \u2018Co-Co-Ri-C\u00f2\u2019), \u201cCocoacceleration\u201d e \u201cCapturing Matrix\u201d, quest\u2019ultimo diventato uno tra i pi\u00f9 grandi successi della storia di Rexanthony: ancora oggi \u00e8 il brano pi\u00f9 suonato nelle playlist remember-memorabilia e sempre presente nelle performance dell\u2019artista\u2026 brano che tuttora fa da riempipista in tutte le dancefloor. \u201cCapturing Matrix\u201d entra in almeno 100 compilation mondiali e in Italia raggiunge per diverse settimane il 1\u00baposto assoluto della Dj Parade di Albertino (Radio Deejay) e di Los Quarenta (Radio Italia Network). Il brano, diventato anche uno tra i pi\u00f9 cantati sotto alla piramide del Cocoric\u00f2, viene seguito nel 1995 da un follow up (techno/trance) che porta ancora pi\u00f9 in alto la popolarit\u00e0 di Rexanthony: \u201cPolaris Dream\u201d. Di questo singolo viene realizzato anche un videoclip con immagini a suo tempo spettacolari realizzate con tecnica 3D, grazie a una joint-venture con la casa produttrice americana del film \u201cIl Tagliaerbe\u201d. Per la prima volta Rexanthony viene trasmesso in heavy rotation anche da MTV Europe e in Italia viene ospitato in quasi tutte le trasmissioni musicali nazionali (gruppo RAI e Mediaset). Nel capodanno 1995 Rexanthony si esibisce in diretta nazionale su Italia 1 in occasione della festa di Radio Deejay, avvenuta al Mediolanum Forum di Assago davanti a 15.000 persone.\nNegli anni successivi Rexanthony continua a produrre nuovi albums senza seguire un genere musicale ben preciso, ma affidandosi al suo istinto compositivo: \u201cFine Pleasure\u201d (1997) un album progressive e ambient, \u201cAudax\u201d (1998) di genere elettronico sperimentale con contaminazioni big beat, rock e punk in cui Rexanthony fa largo utilizzo della sua voce. Poi arriva \u201cHardcorized\u201d (2001): un album tematico rivolto a un pubblico esclusivamente hardcore. \u201cWar Robots\u201d (2008) si tratta di un ulteriore progetto sperimentale in cui vengono toccati generi alternativi che vanno dalla psycho/trance, alla minimal-electro. Nel 2010 Rexanthony viene attratto dalle sonorit\u00e0 hardstyle e decide di produrre l\u2019album tematico \u201cDrag Me To Hard\u201d: un ritorno al sound hard che ha riportato il nome di Rexanthony nelle vette delle pi\u00f9 autorevoli charts di tendenza, tra cui quella di Hardstyle.com, dove Rexanthony entra con 6 brani in contemporanea nella Top20. Continua il percorso produttivo di Rexanthony nel 2013 con l\u2019uscita di nuovi singoli sempre in area elettronica ma pi\u00f9 orientati verso sonorit\u00e0 pi\u00f9 mainstream (electro/progressive): \u201cElectronic Generation\u201d (2013), \u201cIntroducing Chromosome\u201d (2014) e \u201cColors\u201d (2015): quest\u2019ultimo caratterizzato da un vocal molto coinvolgente che ha riportato di nuovo Rexanthony ad essere uno tra gli artisti di tendenza pi\u00f9 trasmessi in radio: infatti \u201cColors\u201d raggiunge il 1\u00ba posto di diverse emittenti radiofoniche italiane e radioweb internazionali. Nel 2018 iniziano le collaborazioni con altri producers e a inaugurare questa fase sar\u00e0 il brano \u201cE.D.N.\u201d, un\u2019autentica bomba di genere reverse bass che raggiunge la posizione n.12 della classifica hard-dance di Beatport. Dopo una pausa produttiva di 2 anni in cui Rexanthony \u00e8 impegnato sia per il rinnovo totale del suo Musik Research Studio (ora denominato 2.0) che per la partecipazione di un intenso club-tour (2018/2019), arriva la fase della pandemia che inevitabilmente stravolge il mondo della movida. Nel 2020 Rexanthony decide di approfittare di questo \u201creset mondiale\u201d per rientrare in studio e mettere in piedi (insieme al suo manager Valerio Cardone) diversi progetti: primo tra tutti una serie di remix ufficiali della traccia storica \u201cCapturing Matrix\u201d affidando il compito a dj-producer italiani di spessore internazionale tra cui Andrea Ribeca e Joy Kitikonti. Dopo questa release Rexanthony decide di tornare a produrre il sound che lo ha sempre contraddistinto e che i suoi fans hanno amato pi\u00f9 di ogni altro: la trance. Sempre nel 2020 esce il singolo \u201cMission To Mars\u201d e l\u2019anno 2021 viene inaugurato con l\u2019uscita del singolo \u201cRise Again\u201d, subito amatissimo da tutti i suoi fans nonch\u00e9 supportato dai big italiani e internazionali della trance (tra cui Giuseppe Ottaviani e Mario Pi\u00f9). \u201cRise Again\u201d \u00e8 anche il brano che inaugura l\u2019etichetta Resilienza (sub-label della Ozono Records), nata per immetere sul mercato esclusivamente brani trance di alta qualit\u00e0, label di cui Rexanthony diventa direttore artistico. Nell\u2019Aprile 2021 Rexanthony presenta il nuovo nuovo singolo trance dal titolo \u201cRun For Freedom\u201d, caratterizzato da un beat potente e da sonorit\u00e0 riprese dalla musica classica, decisamente molto coinvolgenti."}
{"id": "784138", "revid": "3082", "url": "https://it.wikipedia.org/wiki?curid=784138", "title": "Gioviniano di Roma", "text": ""}
{"id": "784139", "revid": "1632387", "url": "https://it.wikipedia.org/wiki?curid=784139", "title": "Of Sculptured Ivy and Stone Flowers", "text": "Of Sculptured Ivy and Stone Flowers \u00e8 il secondo album pubblicato dalla doom/death metal band Novembers Doom, nel 1999."}
{"id": "784141", "revid": "3082", "url": "https://it.wikipedia.org/wiki?curid=784141", "title": "Massimo Magno Clemente", "text": ""}
{"id": "784143", "revid": "647919", "url": "https://it.wikipedia.org/wiki?curid=784143", "title": "Antropofago", "text": ""}
{"id": "784148", "revid": "767487", "url": "https://it.wikipedia.org/wiki?curid=784148", "title": "Celebrit\u00e0 (film)", "text": "Celebrit\u00e0 \u00e8 un film musicale del 1981 diretto da Nin\u00ec Grassia.\nTrama.\nPasquale Capece \u00e8 un meccanico napoletano e nel quartiere si sa che ha una bella voce e potrebbe fare il cantante; incoraggiato, decide di provare e parla con un impresario, il dottor Bianchi, che gli consiglia di pagare un milione di lire se vuole passare il provino.\nPasquale non ha questi soldi, ma ha due amici, ladruncoli del quartiere, che lo incontrano al bar e gli propongono un prestito. Pasquale sa che questi soldi sono rubati ed \u00e8 tentato di rifiutare l'offerta, ma alla fine accetta. Il giorno dopo porta i soldi al dottor Bianchi, che lo porta in una casa discografica, ma capisce subito di essere stato truffato.\nA questo punto deve restituire i soldi ai suoi amici: non sapendo come fare, decide di andare a rubare con loro. Le cose per\u00f2 non vanno come previsto, e Pasquale viene arrestato e portato a Poggioreale dove, in seguito ad una sua esibizione canora, riceve i complimenti da Don Ferdinando, un uomo d'onore.\nAl momento della sua uscita dal carcere, Don Ferdinando lo segnala a una casa discografica vera, dove trova i primi contratti di lavoro e inizia a cantare nelle feste popolari. Il suo impresario gli cambia il nome in \"Nino D'Angelo\".\nUna sera va a cantare in un locale e conosce Elena, una bella ragazza che gli propone subito di uscire con lui, anche se Pasquale \u00e8 gi\u00e0 fidanzato con Lucia, sua vicina di casa nonch\u00e9 figlia di Amalia, moglie del datore di lavoro di Pasquale.\nElena ospita il giovane per qualche tempo a casa sua a Posillipo, mentre tutti quanti, compresa sua madre, lo credono in giro per l'Italia per una tourn\u00e9e. Un giorno sua madre Rosa chiama l'impresario, si fa dare l'indirizzo e va dal figlio, rivelandogli che Lucia ha capito di averlo perduto e facendogli notare che Elena lo sta stregando.\nQuella stessa sera la ragazza invita tutti i suoi amici a casa per presentargli il giovane, ma prima dell'arrivo degli amici l'impresario apprende che sua madre \u00e8 grave all'ospedale. Il giovane lascia Elena e corre all'ospedale dalla madre, informandola che \u00e8 ospite in uno spettacolo fuori Napoli trasmesso in televisione ma, durante l'esibizione del figlio, Rosa muore nel letto dell'ospedale e Pasquale informato da un prete della sua morte se ne va piangendo.\nProduzione.\nIl film \u00e8 stato prodotto dalla Giada Cinematografica ed \u00e8 stato girato a Napoli e ad Aversa.\nNino D'Angelo ricorda dopo molti anni a \"Dagospia\" come \u00e8 nato il film: \nDistribuzione.\nLa pellicola \u00e8 stata distribuita il 13 novembre 1981."}
{"id": "784150", "revid": "1776051", "url": "https://it.wikipedia.org/wiki?curid=784150", "title": "The Knowing", "text": "The Knowing \u00e8 il terzo album pubblicato dalla doom/death metal band Novembers Doom, nel 2001."}
{"id": "784151", "revid": "416175", "url": "https://it.wikipedia.org/wiki?curid=784151", "title": "Raimbaut d'Aurenga", "text": "Biografia.\nFiglio unico di Guglielmo di Aumelas e di Tiburge, figlia di Raimbaut, conte di Orange. Dopo la morte del padre, i suoi tutori vennero ad essere suo zio Guglielmo VII di Montpellier e sua sorella maggiore Tibors, anche lei importante trobairitz: scrisse molte opere, che nel XVII secolo erano ancora conosciute. Mor\u00ec nel 1181. Tibors lo port\u00f2 dunque a Les Baux, la sede della corte sua e di suo marito Bertrando, dove pot\u00e9 entrare in contatto con la cultura cortese.\nLes Baux, che era centro culturale rinomato, aveva legami con un'altra importante corte, quella di Dia (Die o Dieulefit? Entrambi nella dipartimento Dr\u00f4me), per cui Raimbaut forse ha conosciuto la Contessa di Dia, tale Beatrix.\nLa sua morte nel 1173 viene commemorata in un \"planh\" (lamento) da Giraut de Bornelh, e anche nell'unica poesia sopravvissuta della trobairitz Azala\u00efs de Porcairagues, amante di Gui Guerrejat (cugino di Raimbaut). Sembra possibile che il componimento di Azalais fosse stato composto in una forma pi\u00f9 arcaica mentre Raimbaut era ancora vivo, dato che nella sua \"A mon vers dirai chanso\" lui sembra contribuirvi. Si tratta di una tenzone poetica iniziata da Guilhem de Saint-Leidier e ripresa da Azalais riguardo alla questione se una signora sia o no disonorata prendendo per amante un uomo pi\u00f9 ricco di lei. Aimo Sakari ipotizza che Azalais possa essere il misterio \"joglar\" (\"menestrello\") dedicatario di diverse poesie di Raimbaut.\nAttivit\u00e0 poetica.\nRaimbaut d'Aurenga, il cui \"senhal\" \u00e8 Linhaure, partecipa al dibattito trobadorico intorno al 1170 prendendo le parti della poesia chiusa e aristocratica, che disdegna il facile successo presso un pubblico incolto, in opposizione a Giraut de Bornelh, fautore invece di un trobar leu. Egli lavora quindi per un'elite che \u00e8 in grado di comprendere ed apprezzare l'ermeticit\u00e0 dei suoi versi, intrisi di allusioni ad altri componimenti ed alla tradizione religiosa, oltre che il suo lavoro di sperimentazione lessicale e stilistica, la quale culmina in \"Escoutatz, ma non sai que s'es\", ove la ricerca provocatoria giunge sino ad una struttura metrica che si risolve nella prosa.\nCon Raimbaut d'Aurenga il lavoro poetico viene assimilato alle tecniche del \"limar\" e del \"roire\", diventando metafora di una ricerca della perfezione e della bellezza, ovvero della Verit\u00e0. Inizialmente il poeta dispone solo di parole oscure ed opache, da cui deve eliminare ogni difetto al fine di portare il componimento al massimo splendore. La metafora dell'artefice che estrae dalla materia grezza un oggetto perfettamente levigato si pu\u00f2 accostare a quella della lotta del cristiano contro la ruggine del peccato o a quella del clerc contro la patina letteraria della scrittura sacra.\nSi attribuiscono a lui diverse composizioni poetiche, tra cui un sirventes e una Tenzone con la Contessa di Dia.\nLa possibilit\u00e0 che Raimbaut d'Orange possa aver esercitato la sua attivit\u00e0 poetica tra il 1160 e il 1173, lo collocherebbe dunque, cronologicamente, immediatamente dopo la prima generazione di trovatori, all'inizio di ci\u00f2 che si potrebbe chiamare, come scrive Joseph Anglade, \u00ab l'et\u00e0 lirica classica della lirica occitana \u00bb, vale a dire il momento in cui, dopo Guglielmo IX d'Aquitania, Cercamon, Jaufr\u00e9 Rudel e Marcabru - l'influenza di quest'ultimo \u00e8 del resto evidente in Raimbaut - la lirica occitana arriva a un punto di maturit\u00e0 e dove comincia a farsi sentire la necessit\u00e0 di un rinnovamento, o piuttosto di un approfondimento del gi\u00e0 acquisito. \u00c8 il momento delle \u00ab esperienze \u00bb e l'inizio di ci\u00f2 che Robert Lafont e Christian Anatole chiamano \u00ab l'\"infl\u00e9chissement\" [piegamento] dei \"trobars\" \u00bb.\nOmonimia.\nAltri tre conti d'Orange porteranno il nome di Raimbaut, uno dei quali figura tra gli eroi nella \"Gerusalemme liberata\" del Tasso. Divenne crociato nel 1097 ed \u00e8 protagonista della presa di Gerusalemme nel 1099. Muore in Palestina nel 1115. Una statua gli venne eretta nel 1846 sulla pubblica piazza di Orange."}
{"id": "784154", "revid": "1632387", "url": "https://it.wikipedia.org/wiki?curid=784154", "title": "To Welcome the Fade", "text": "To Welcome the Fade \u00e8 il quarto album pubblicato dalla doom/death metal band Novembers Doom, nel 2002. \u00c8 stato ripubblicato nel 2004 in una \"suite\" di due cd, contenente l'EP For Every Leaf that Falls, due tracce live ed il video di \"Within My Flesh\"."}
{"id": "784156", "revid": "2028514", "url": "https://it.wikipedia.org/wiki?curid=784156", "title": "Telecolore", "text": "Telecolore \u00e8 una rete televisiva privata campana con sede a Salerno.\nStoria.\nNota anche come T.C.S. Telecolore Salerno \u00e8 una delle pi\u00f9 longeve emittenti televisive ancora in attivit\u00e0 in Italia. Nacque, infatti, nel dicembre 1976, a pochi mesi dalla prima storica tv del capoluogo, Telesalerno Uno.\nUna storia comune per le due \"emittenti libere\" (usando un termine molto in voga all'epoca) che prese il via in un anno importante per le televisioni locali italiane. Nel 1976, infatti, ci fu la sentenza 202 della Corte Costituzionale che legittim\u00f2 le trasmissioni private via etere in ambito locale. A quel punto part\u00ec una vera e propria corsa tra vari appassionati del settore. Un gruppo di amici (tra cui l'imprenditore Saverio Benvenuto), accomunati dalla passione per l'elettronica, diede vita a \"Tele Color Salerno\" (TCS), questo il primo nome dell'emittente. Una storia come tante altre simili in Italia, che si inserisce a pieno titolo in quel fenomeno unico, dapprima pionieristico poi imprenditoriale delle tv locali. Dai loro iniziali esperimenti alla scelta, definita coraggiosa per l'epoca (alla luce del costo degli impianti di trasmissione, delle telecamere e della indecisione a livello nazionale, sia della Rai che dell'industria nazionale, come riportato dai principali testi di settore) delle trasmissioni a colori, dalla programmazione alternativa e localistica, alle prime \"syndication\", fino alla crisi causata all'avvento della grande tv commerciale, superata con il rilancio legato al passaggio al digitale, satellitare e terrestre.\nUn salto lungo trent'anni iniziato, nel caso di Telecolore, con la scommessa di provare a realizzare una tv che a Salerno all'epoca non c'era, sulla falsariga di quanto fatto altrove, ad esempio a Napoli con l'esperienza di tv via cavo di Telediffusione Italia-Telenapoli e soprattutto al Nord, con l'appassionata battaglia legale vinta da Peppo Sacchi ed Enzo Tortora con Telebiella.\nIl primo passo, dopo aver individuato la sede in una centralissima strada salernitana, Via Manzo, fu costituito dalla scelta di puntare innanzitutto sull'informazione, con un acquisto dalla concorrenza, il telegiornale fu infatti affidato ad Aldo Primicerio, gi\u00e0 direttore della prima tv locale nata a Salerno, \"TS1\". Il secondo passo decisivo poggi\u00f2 tutto sulle gambe delle \"Gemelle Kessler\", le prime due telecamere: grandi, pesanti e marchiate Philips, che dovevano dividersi tra tutti i programmi prodotti dall'emittente televisiva. Erano a colori, secondo una scelta che anticip\u00f2 anche la Rai. Mentre infatti il Governo si interrogava su quale sistema di trasmissione scegliere, bloccando di fatto l'industria nazionale e l'ente radiotelevisivo di Stato, Telecolore che non aveva obblighi governativi scelse il PAL, inventando una lunga serie di trasmissioni all'insegna della partecipazione popolare: \"Una foto, una dedica\" e \"Il mercatino dell'usato\". \nSi organizzavano talk show ad ogni ora del giorno, anche su argomenti considerati scabrosi, come il sesso tra i giovani ed in et\u00e0 prematrimoniale, gli studi diventavano una discoteca guidata dal Dj-regista mentre la vicina di casa dell'appartamento situato a fianco agli studi con il martello esprimeva il suo indice di \u201cgradimento\u201d. La tv \u201ccasalinga\u201d aveva anche un altro inconveniente, un effetto speciale causato dallo sciacquone del bagno dell'appartamento del piano di sopra, collegato con lo studio del tg, che spesso finiva per interferire e disturbare la conduzione della trasmissione.\nFiore all'occhiello della programmazione di Telecolore, alla fine degli anni 70, fu il programma \"Finalmente domani \u00e8 Sabato\" destinato a far nascere un format di successo per anni a seguire.\nGi\u00e0 da allora e dalle prime avventure pionieristiche si cap\u00ec l'importanza della diretta e della partecipazione popolare. Presenza in occasione dei grandi eventi ed una informazione capillare ed in diretta furono, quindi, le carte vincenti di Telecolore per gli anni '80. Passata, intanto, alla famiglia De Simone, l'emittente, nonostante l'avanzata dei network nazionali, continu\u00f2 ad affermarsi ed a raccontare la storia di una citt\u00e0 e della sua provincia.\nIl 16 marzo 1980, quando le Brigate Rosse uccisero il magistrato Nicola Giacumbi, scelsero Telecolore per rivendicare l'omicidio, telefonando in redazione davanti alla quale, nei mesi successivi, fu anche lasciato un piccolo ordigno sempre dalla colonna BR salernitana. Durante il sisma del 23 novembre, Telecolore segu\u00ec gli eventi con una lunga diretta no-stop dai vari paesi colpiti.\nNegli anni novanta, poi, il tentativo di estendere il segnale a tutta la Campania con l'acquisto di nuove frequenze e l'avvio di tre edizioni provinciali del telegiornale grazie a due nuove redazioni, ad Avellino, Benevento e a un ufficio di corrispondenza a Castellamare di Stabia. Durante l'alluvione di Sarno e Quindici del 1998 forn\u00ec alcune immagini anche ai Tg Mediaset.\nSempre negli anni novanta si acu\u00ec la grande crisi che stava colpendo le tv locali italiane, strette dalla concorrenza nazionale. Telecolore fu costretta a razionalizzare le frequenze. L'editore Antonio De Simone decise di ripartire da Salerno conservando la copertura della provincia di Avellino. Furono anni di riorganizzazione completatasi soltanto nei primi anni duemila e culminata con il digitale. Telecolore, tra le prime tv in Campania, prima nel salernitano, ha deciso di puntare sul digitale terrestre, convertendo una frequenza per trasmettere sull'Agro Nocerino Sarnese e sul napoletano 24 ore al giorno con il DVB-T (Monte Faito-Napoli Ch 67). Negli ultimi anni ha avviato anche la trasmissione satellitare su Hot Bird a 13\u00b0 est, 11.013 H, frequenza memorizzata da Sky prima al canale 849 poi al canale 826.\nNell'estate 2006, Telecolore con il contributo di Telelombardia, ha seguito la settimana di festeggiamenti del \"Columbus Day\" con servizi e reportage da New York realizzati da una propria troupe. Una serie di trasmissioni resa possibile da internet, che ha consentito il trasferimento in tempi brevi dei filmati e, soprattutto, del satellite. Il giorno della sfilata, infatti, sia Telecolore che Telelombardia e Primocanale di Genova hanno trasmesso in diretta l'evento.\nLogo.\nIl logo dell'emittente, costituito dalla semplice scritta in corsivo \"telecolore\", di colore bianco, con un gabbiano stilizzato che sormonta la lettera \"r\", \u00e8 rimasto invariato dal 1976 al 2011, anno in cui, per festeggiare il 150\u00ba anniversario dell'Unit\u00e0 d'Italia, l'emittente ha deciso di colorare il logo con i colori della bandiera italiana. Tuttavia sia la dimensione del logo, grande circa il doppio degli usuali loghi televisivi, sia la posizione insolita (il logo \u00e8 posto in basso a sinistra, ma \u00e8 posizionato decisamente pi\u00f9 in alto rispetto all'area dello schermo generalmente utilizzata per il logo), sono rimaste invariate e rappresentano un tratto distintivo dell'emittente."}
{"id": "784163", "revid": "1320609", "url": "https://it.wikipedia.org/wiki?curid=784163", "title": "Boncompagno da Signa", "text": "Biografia.\nNato a Signa tra il 1165 e il 1175, fu professore di retorica (\"ars dictaminis\") all'Universit\u00e0 di Bologna e poi all'Universit\u00e0 di Padova.\nNel corso degli anni visse in varie citt\u00e0, spostandosi ad Ancona, Venezia, Bologna e Padova, per poi finire la sua vita a Firenze. \nTra le opere pi\u00f9 significative si ricordano una storia dell'assedio di Ancona del 1173 (unico suo lavoro di tipo storico), il \"Boncompagnus\", scritto nel 1215 e diviso in sei parti, un trattato di retorica, \"Rethorica novissima\", scritto nel 1235 e composto da tredici libri, un trattato di scacchi e il \"Libellus de malo senectutis et senis\" del 1240 nel quale, con spirito arguto, prende in giro le affermazioni di Cicerone che idealizzavano la vecchiaia. \nIl suo \"Liber de obsidione Ancone\", pubblicato nel 1937 dall'editore Zanichelli, \u00e8 stato ristampato in edizione italiana (\"L'assedio di Ancona\") nel 1999 dall'editore Viella di Roma.\nIl breve trattato di epistolografia amorosa, la \"Rota Veneris\", \u00e8 stato pubblicato nel 1996 dalla Salerno Editrice."}
{"id": "784164", "revid": "6923", "url": "https://it.wikipedia.org/wiki?curid=784164", "title": "Baix Empord\u00e0", "text": "Il Baix Empord\u00e0 (che in catalano significa \"Basso Empord\u00e0\", con riferimento all'omonima regione storica; in spagnolo \"Bajo Ampurd\u00e1n\") \u00e8 una delle 41 comarche della Catalogna, con una popolazione di 120.302 abitanti; suo capoluogo \u00e8 La Bisbal d'Empord\u00e0.\nAmministrativamente fa parte della provincia di Girona, che comprende 8 comarche."}
{"id": "784166", "revid": "33689", "url": "https://it.wikipedia.org/wiki?curid=784166", "title": "Gaio Quinto Bonoso", "text": "Biografia.\nNacque in Hispania da padre proveniente dalla Britannia Romana e madre gallica, perse il padre molto presto, ma la madre gli forn\u00ec una educazione sufficiente. Bonoso ebbe una carriera militare notevole e uno stato di servizio eccellente, fino al momento in cui, trovandosi sul confine del Reno con la \"classis germanica\", permise ai Germani di bruciare la flotta al suo comando.\nTemendo le conseguenze di questa perdita, si fece acclamare imperatore (\"c.\" 281) a \"Colonia Agrippina\" (Colonia), Germania Inferior, assieme a Tito Ilio Proculo. Probo reag\u00ec tentando di sopprimere la rivolta, ma vi riusc\u00ec solo dopo lungo tempo e a grande prezzo, quando Bonoso, sfiduciato, decise di impiccarsi.\nLasci\u00f2 una moglie di origine gota, Hunila, e due figli che furono trattati con onore da Probo."}
{"id": "784168", "revid": "21880", "url": "https://it.wikipedia.org/wiki?curid=784168", "title": "Alimini Grande", "text": ""}
{"id": "784169", "revid": "1632387", "url": "https://it.wikipedia.org/wiki?curid=784169", "title": "The Pale Haunt Departure", "text": "The Pale Haunt Departure \u00e8 il quinto album pubblicato dalla doom/progressive death metal band Novembers Doom, nel 2005."}
{"id": "784170", "revid": "21880", "url": "https://it.wikipedia.org/wiki?curid=784170", "title": "Alimini Piccolo", "text": ""}
{"id": "784173", "revid": "3082", "url": "https://it.wikipedia.org/wiki?curid=784173", "title": "Bonoso (usurpatore)", "text": ""}
{"id": "784181", "revid": "6066", "url": "https://it.wikipedia.org/wiki?curid=784181", "title": "Iacopo da Varazze", "text": ""}
{"id": "784184", "revid": "254059", "url": "https://it.wikipedia.org/wiki?curid=784184", "title": "Egidio Romano", "text": "Biografia.\nFiglio di Pietro conte di Genazzano, fu discepolo di San Tommaso d'Aquino all'Universit\u00e0 di Parigi, dove pi\u00f9 tardi insegn\u00f2, prima di diventare generale degli agostiniani e arcivescovo di Bourges (1295). Fu inoltre il precettore di Filippo il Bello per il quale scrisse il trattato \"De regimine principum\", sostenendo l'efficacia della monarchia come forma di governo.\nPensiero.\nEgidio Romano \u00e8 considerato tra i pi\u00f9 autorevoli teologi di ispirazione agostiniana, attivo anche nella vita intellettuale e politica in un contesto culturale ed istituzionale travagliato da frequenti ed aspre polemiche sul problema del rapporto tra potere temporale e potere spirituale.\nQuesto filosofo \u00e8 generalmente ricordato, insieme al prediletto allievo Giacomo da Viterbo, per il contributo nella redazione della celebre bolla \"Unam Sanctam\" del 1302 di Papa Bonifacio VIII e per il ruolo significativo che assunse il Maestro degli Eremitani di Sant'Agostino quale autore del \"De Ecclesiastica potestate\" e, dunque, quale teorico famoso e autorevole della \"plenitudo potestatis\" pontificia.\nIn Egidio Romano rileviamo subito una compresenza del duplice atteggiamento dottrinale e politico; infatti \u00e8 possibile rintracciare, fra le opere giovanili, il \"De regimine principum\", opera scritta per Filippo il Bello e di ispirazione aristotelico-tomista inerente alla naturalit\u00e0 dello Stato, erigendola a difensore della \"potestas\" regale. Nel \"De Ecclesiastica potestate\", invece, Egidio Romano afferma la superiorit\u00e0 del \"sacerdotium\" rispetto al \"regnum\", distinguendosi quale rappresentante della teocrazia papale.\nLa riscoperta di Aristotele e l'agostinismo politico.\nIn seguito alle condanne di \u00c9tienne Tempier del 1277, Egidio difende la tesi di Tommaso, per la sua qualifica di \"Baccalaureus formatus\", ma, proprio a causa delle condanne stesse, viene sospeso dall'insegnamento. In quegli anni, gli avversari del papato trovano nel pensiero di Aristotele gli strumenti per svolgere un'analisi politica che metta in discussione la sacralit\u00e0 del potere. Dall'altra parte troviamo l'influenza della corrente speculativa dell'agostinismo politico (ossia quel fenomeno, tipicamente medioevale, di compenetrazione fra Stato e Chiesa, all'interno del quale Agostino viene a giocare un ruolo fondamentale dal momento che l'apporto teorico del suo \"De Civitate Dei\" conduce a confusioni inevitabili fra il piano spirituale della \"Civitas Dei Caelestis\" e il piano temporale della vita terrena che \u00e8 \"Civitas Peregrina\"), che ripropone la teoria delle \u201cdue citt\u00e0\u201d e riafferma la superiorit\u00e0 del \"sacerdotium\" rispetto al \"regnum\", costituendo un vero e proprio \u201cpartito del Papa\u201d.\nEgidio rivendica la \"Plenitudo potestatis\" come propriet\u00e0 costitutiva dell\"auctoritas\" del Papa in quanto \"homo spiritualis\". Egidio sostituisce al concetto agostiniano di \"ecclesia\", quello di \"regnum\" al fine di estendere gli ambiti del potere del sovrano ecclesiastico. Il sovrano ecclesiastico (il Papa) dovrebbe esercitare la sua sovranit\u00e0 anche sul potere temporale al fine di garantire l'ordine mediante una forma di \"dominium\" che coincida con la sua stessa missione spirituale.\nOpere.\nL'edizione critica dell'opera omnia \u00e8 stata intrapresa, per Leo S. Olschki, (\"Aegidii Romani opera omnia\", collana \"Corpus Philosophorum Medii Aevi - Testi e Studi\"), dal gruppo di ricerca di Francesco Del Punta."}
{"id": "784186", "revid": "284225", "url": "https://it.wikipedia.org/wiki?curid=784186", "title": "Teoria dell'Interpretazione a Molti Mondi", "text": ""}
{"id": "784189", "revid": "842", "url": "https://it.wikipedia.org/wiki?curid=784189", "title": "Intel XScale", "text": ""}
{"id": "784190", "revid": "15756", "url": "https://it.wikipedia.org/wiki?curid=784190", "title": "Monte Andrea", "text": "Biografia.\nFu uno dei principali seguaci della \"scuola guittoniana\", della quale spinse fino agli estremi lo sperimentalismo formale ed il linguaggio difficile ed oscuro.\nSi sa molto poco della sua vita. Certamente fu esiliato da Firenze fra il 1267 e il 1274, rifugiandosi a Bologna, per la sua appartenenza ai guelfi. Fu forse banchiere, ma durante la sua vita ebbe probabilmente problemi economici. Appare nella lista degli abitanti della parrocchia di Santa Maria sopr'Arno.\nOpere e stile.\nCi restano 11 canzoni e pi\u00f9 di 100 sonetti, pervenutici grazie al \"Canzoniere Vaticano latino 3793\".\nLa maggior parte del \"corpus\" di cui siamo in possesso risulta essere di rime di corrispondenza. Non mancano, specialmente nel periodo bolognese (in cui al dibattito politico si sommava anche la nostalgia per la patria lontana), componimenti di argomento civile e politico, magari proprio in forma di tenzone (come quella, composta da 17 sonetti, che lo vide contrapposto ad alcuni poeti ghibellini sulla discesa di Carlo I d'Angi\u00f2 in Italia; oppure il sonetto \"Non isperate, ghebelin', socorso per l'alezion ch'\u00e8 fatta ne la Magna!\"). Introdusse inoltre elementi di lirismo personale, come per esempio lamentazioni per la sua povert\u00e0 (il sonetto \"Di sotto son confitto ne le rote\"), anticipando in questo stile e temi di poeti come Cecco Angiolieri e Rustico Filippi.\nI suoi componimenti, come gi\u00e0 detto, sono \"viziati\" da un raffinatissimo e quanto mai oscuro \"trobar clus\", quasi senza pari fra i suoi contemporanei, e da uno sperimentalismo formale che ha portato, specialmente nel caso dei sonetti, a strutture macroscopiche e distorcenti (sonetti caudati, ritornellati, raddoppiati, rinterzati, sonettesse...)."}
{"id": "784191", "revid": "1318658", "url": "https://it.wikipedia.org/wiki?curid=784191", "title": "Alfonso di Poitiers", "text": "Origine.\nAlfonso era il fratello di Luigi IX il Santo, re di Francia e di Carlo I, re di Sicilia.\nCome risulta dal \"Chronicon Turonense\" in cui vengono elencati i sette figli ancora in vita al momento della morte di Luigi VIII, era l'ottavo figlio (ma maschio quartogenito ancora in vita, nel 1225, quando Luigi VIII fece testamento) del re di Francia, Luigi VIII il Leone e di Bianca di Castiglia (1188-1252), che secondo la \"Chronica Albrici Monachi Trium Fontium\" era la figlia del re di Castiglia Alfonso il Nobile od il Buono (1155-1214) e di Eleonora d'Inghilterra (1162-1214).\nLuigi VIII di Francia, come risulta dagli \"Annales S. Benigni Divionensis\" era figlio del settimo re di Francia della dinastia Capetingia, Filippo II noto anche come Filippo Augusto, Filippo il Conquistatore o Filippo il Guercio e della sua prima moglie, Isabella di Hainaut (1170-1190), figlia del conte di Hainaut Baldovino V e della contessa di Fiandra, Margherita I e sorella del conte di Fiandra, Baldovino IX\nBiografia.\nNel giugno del 1125, secondo le \"Layettes du Tr\u00e9sor des Chartes II\", suo padre, Luigi VIII, fece testamento, disponendo che al suo quarto figlio (Alfonso), alla sua morte sarebbe toccata la contea di Poitiers (\"quartus filius noster habeat comitatum Pictavie et totam Alverniam\").\nNel 1226, alla morte del padre, che secondo il \"Chronicon Turonense\" avvenne l'8 novembre ricevette in eredit\u00e0 il titolo di conte di Poitiers, che non pot\u00e9 governare, in quanto minorenne.\nNel 1227, a Vend\u00f4me', fu stipulato un contratto di matrimonio per cui, Alfonso, ancora bambino (di circa sette anni) avrebbe sposato Isabella di Lusignano (ancora in fasce, 1227 circa - 14 gennaio 1300), figlia del Conte de La Marche, Ugo X detto il Bruno, Signore di Lusignano e della moglie, Isabella Contessa di Angoul\u00eame.\nContinuando nella Crociata contro gli albigesi, cominciata, nel 1126, da suo padre, Luigi VIII, il nuovo re di Francia, suo fratello, Luigi IX, guidato dalla madre, Bianca di Castiglia, port\u00f2 a termine la conquista della contea di Tolosa, e dopo la caduta di Tolosa, nel 1228, fu raggiunto un compromesso con il trattato di Parigi, dell'11 giugno 1229 in cui fu sottoscritto che la contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes e dei territori che erano entro i confini dell'impero perduti da Raimondo VI, nel 1215 (questi ultimi, Avignone ed il Contado Venassino, Raimondo VII li dovette cedere definitivamente alla chiesa), rimasero al conte Raimondo VII, per\u00f2 vassallo della Francia, con l'impegno di far maritare Alfonso, fratello del re, Luigi IX l'erede di Raimondo VII, Giovanna, come conferma la \"Chronique de Guillaume de Puylaurens\" che specifica che Giovanna aveva nove anni e che fu consegnata ai commissari regi di Carcassonne: a seguito di questo accordo, secondo il documento n\u00b0 CLII della \" Histoire G\u00e9n\u00e9rale de Languedoc avec des Notes, Tome V\", fu pubblicato il 26 giugno 1229 una dispensa papale, per poter permettere il matrimonio, pur essendo i due promessi consanguinei di quarto grado. Giovanna era l'unica figlia del conte di Tolosa, marchese di Provenza e duca di Narbona, Raimondo VII il Giovane e di Sancha d'Aragona (come risulta dalla nota CXX della \" Histoire G\u00e9n\u00e9rale de Languedoc avec des Notes, Tome II\", in cui viene ricordata la nascita di Giovanna, nel 1220) (1186-ca.1241), che, secondo la \"Ex Gestis Comitum Barcinonensium\", era la figlia terzogenita del re d'Aragona Alfonso il Casto (1157-1196) e di Sancha di Castiglia, figlia del re di Castiglia, Alfonso VII.\nIl matrimonio, secondo la \"Chronique de Guillaume de Nangis\", fu celebrato nel 1241, mentre la \"Chronica Albrici Monachi Trium Fontium\" lo riporta nel 1237.\nSempre la \"Chronique de Guillaume de Nangis\" ci riferisce che, poche giorni dopo le nozze di Giovanna con Alfonso, il re di Francia Luigi IX, nomin\u00f2 cavaliere Alfonso, donandogli, in perpetuo, il Poitou, l'Alvernia e i domini che la moglie avrebbe ereditato, nella terra degli Albigesi e nello stesso tempo chiese a Ugo X di Lusignano, Conte de La Marche di rendere omaggio a suo fratello Alfonso, conte di Poitiers; Ugo X avrebbe preferito trattare, ma fu spinto alla ribellione dalla moglie, Isabella d'Angoul\u00eame. Ugo X, allora, si ribello.\nAlfonso aiut\u00f2 il fratello Luigi IX a mettere insieme un esercito che invase il Poitou, mentre i ribelli ricevevano l'aiuto del re d'Inghilterra, Enrico III, che, il 12 maggio 1242, sbarc\u00f2 a Royan, con scarse truppe (circa trecento cavalieri); allora il padre di Giovanna, Raimondo VII, appoggiando la ribellione contro suo genero, Alfonso di Poitiers, di Ugo X di Lusignano, si affrett\u00f2 ad occupare Narbona e B\u00e8ziers. Ma, il 21 luglio 1242, al ponte di Taillebourg l'esercito francese spavent\u00f2 l'armata avversaria, composta dai ribelli del Poitou, dai guasconi e dal re Enrico II, che si ritir\u00f2 senza combattere, trovando rifugio entro le mura di Saintes. Il giorno dopo gli inglesi e i guasconi tentarono una sortita, ma si ritirarono subito dopo da Saintes, i rivoltosi si demoralizzarono, Ugo X si arrese (Ugo X di Lusignano e Isabella d'Angoul\u00eame dovettero inginocchiarsi al cospetto di Luigi IX e chiedere misericordia. Isabella si ritir\u00f2 in convento, a Fontevrault, dove, dopo quattro anni, mor\u00ec), il conte di Foix abbandon\u00f2 la coalizione antifrancese e Raimondo VII, minacciato di scomunica, supplic\u00f2 il re Luigi IX, che gli concesse il perdono in cambio della promessa di combattere l'eresia e attenersi al trattato di Parigi del 1229.\nNel 1248, secondo la \"Chronique de Guillaume de Nangis\", Alfonso rimase Parigi, per aiutare la madre Bianca di Castiglia, che governava la Francia per conto di Luigi IX, che si era imbarcato da Aigues-Mortes, per la settima crociata. Sempre la \"Chronique de Guillaume de Nangis\" ci riferisce che Alfonso, l'anno dopo, raggiunse il fratello, dopo la conquista di Damietta,\nNel 1249, alla morte di Raimondo VII, il 27 settembre, la figlia Giovanna, gli subentr\u00f2, nei titoli di contessa di Tolosa e marchesa di Provenza, mentre il marito Alfonso era alla crociata.\nNel 1250, Alfonso venne catturato e imprigionato dai Saraceni, poi, dopo, essere stato liberato, sempre nel 1250, Alfonso ritorn\u00f2 dalla crociata; Matteo di Parigi, nel suo \"English history\" ci descrive il rientro via mare di Alfonso ed il fratello, Carlo I d'Angi\u00f2. Alfonso prese possesso della contea di Tolosa, nel mese di ottobre, facendo il suo ingresso ufficiale in citt\u00e0, il 23 maggio 1251 ed, essendo molto avido, esercit\u00f2 il governo degli stati che erano nelle sue mani con operazioni che, con l'appoggio reale gli permisero di ottenere importanti benefici.\nAlfonso e la moglie non risiedettero a Tolosa ma preferirono rimanere a Parigi, accanto al re Luigi IX. E assieme al fratello Alfonso cerc\u00f2 di riportare alla normalit\u00e0 le terre dei Catari, dove i giudizi dovevano essere retti, le estorsioni e le espropriazioni dovevano cessare ed infine le tasse dovevano essere ridotte.\nNel 1252, secondo la \"English history\" di Matteo di Parigi, Alfonso fu colpito da una grave malattia che lo port\u00f2 ad una paralisi.\nNel 1259, a Parigi, fu stipulata la pace tra Luigi IX ed Enrico III, dove tra le altre clausole fu riconosciuto ad Enrico il diritto di successione in tutti i territori dell'Agenais e Saintonge a sud della Charante nel caso che Alfonso e Giovanna fossero morti senza eredi.\nNel 1270 Alfonso partecip\u00f2 all'ottava crociata, assieme alla moglie Giovanna, ma, a Tunisi, furono entrambi colpiti dalla dissenteria che aveva portato alla morte il re di Francia. Dopo la morte di Luigi IX, malati, Alfonso e Giovanna, intrapresero il viaggio di ritorno, durante il quale, Giovanna redasse un testamento nel mese di giugno 1271, in cui oltre a disporre di lasciti si premur\u00f2 di richiedere di essere sepolta a Parigi, nella chiesa di Notre-Dame de Gercy, che assieme al marito avevano contribuito a costruire, come ci conferma il documento n\u00ba 535 della \" Histoire G\u00e9n\u00e9rale de Languedoc avec des Notes, Tome VIII\". La morte li colse durante il viaggio di ritorno, a Corneto, l'odierna Tarquinia, sul litorale laziale, il 21 agosto, Alfonso e il 25 agosto 1271, Giovanna. Secondo la nota CXX della \" Histoire G\u00e9n\u00e9rale de Languedoc avec des Notes, Tome II\", la morte di Alfonso viene riportata, nel 1271, di venerd\u00ec, nei pressi di Savona, mentre quella di Giovanna di luned\u00ec, nello stesso luogo dove era gi\u00e0 morto il marito.\nEssendo deceduti senza figli, per il trattato di Parigi del 1259 tutti i territori dell'Agenais e Saintonge a sud della Charante avrebbero dovuto essere consegnati al re d'Inghilterra e duca d'Aquitania, Enrico III. Ma ci\u00f2 non avvenne e tutte le propriet\u00e0 della coppia vennero annesse alla corona di Francia. Anche questa fu materia del contenzioso che port\u00f2 alla guerra dei cent'anni, del secolo successivo.\nDiscendenza.\nAlfonso da Giovanna non ebbe figli, n\u00e9 si ha notizia di altri eventuali discendenti."}
{"id": "784192", "revid": "767487", "url": "https://it.wikipedia.org/wiki?curid=784192", "title": "For Every Leaf that Falls", "text": "For Every Leaf that Falls \u00e8 un EP pubblicato dalla doom/death metal band Novembers Doom nel 1997. Il lavoro \u00e8 stato ripubblicato, corredato di due tracce live e del video di \"Within My Flesh\", assieme alla ristampa di \"To Welcome the Fade\" riedita in suite di 2\u00a0cd nel 2004."}
{"id": "784193", "revid": "6066", "url": "https://it.wikipedia.org/wiki?curid=784193", "title": "Rambaldo d'Orange", "text": ""}
{"id": "784196", "revid": "842", "url": "https://it.wikipedia.org/wiki?curid=784196", "title": "Marvell Technology Group Ltd.", "text": ""}
{"id": "784200", "revid": "767487", "url": "https://it.wikipedia.org/wiki?curid=784200", "title": "Squawk Box", "text": "Squawk Box \u00e8 un programma televisivo statunitense di genere talk-show, in onda sul canale di economia e finanza CNBC dal 1995.\nIl programma \u00e8 trasmesso la mattina analizzando la situazione finanziaria prima della apertura dei mercati con una serie di interviste ai pi\u00f9 illustri economisti e CEO di societ\u00e0.\nIl programma \u00e8 nato negli Stati Uniti come CNBC Squawk Box, e poi diffusosi nel resto nel mondo dopo l'apertura della CNBC asiatica con \"Asia Squawk Box\" e poi in Europa con il CNBC \"Europe Squawk Box\".\nNel resto del mondo tv collegate alla CNBC e alla NBC Universal hanno programmi simili nella struttura allo Squawk Box: \"Caff\u00e8 Affari\" su Class CNBC in Italia, Power Breakfast su CNBC-TV18 in India, Geri Sayim su CNBC-e in Turchia."}
{"id": "784202", "revid": "767487", "url": "https://it.wikipedia.org/wiki?curid=784202", "title": "Blackie Lawless", "text": "Biografia.\nEsordi musicali.\nL'interesse di Duren per la musica inizi\u00f2 quando aveva ancora 9 anni (\"\"My brother had a guitar and I used to sneak down to his bedroom and play it when he wasn't there\" - \"Mio fratello aveva una chitarra e io mi intrufolavo in camera sua per suonarla quando lui non c'era.\"\"), e l'anno seguente egli riusc\u00ec gi\u00e0 a farsi regalare dal padre una chitarra. Dopo pochi anni fond\u00f2 un gruppo, gli \"Underside\".\nAll'et\u00e0 di 14 anni fu iscritto dal padre ad una scuola militare in Florida per imparare la disciplina. Blackie riusc\u00ec comunque a farsi espellere dopo pochi mesi per aver gravemente insultato il sergente maggiore. A 16 anni Blackie inizi\u00f2 ad esibirsi per un gruppo chiamato \"Black Rabbit\" in alcuni locali.\nBlackie suon\u00f2 per qualche show con i New York Dolls, ormai prossimi allo scioglimento, dove aveva rimpiazzato Johnny Thunders, in qualit\u00e0 di turnista. Dopo il tour torn\u00f2 in California con Arthur Kane e fond\u00f2 con lui i Killer Kane, dove si esib\u00ec con il nome \"Blackie Goozeman.\" I Killer Kane erano composti da Arthur Killer Kane (basso), Blackie Lawless (voce-chitarra), Andy Jay (chitarra) e Jimy Image (batteria). La band registra solo 3 canzoni: \"Mr. Cool\" (che verr\u00e0 rielaborata dagli W.A.S.P., e diventer\u00e0 \"Cries in the night\"), \"Long haired woman\" e \"I don't need you\" (la cui base sar\u00e0 usata dagli W.A.S.P per \"Blind in Texas\"). Dopo un anno Kane torn\u00f2 a New York mentre Lawless decise di stare a Los Angeles, provocando di fatto lo scioglimento del gruppo.\nNel 1976 fond\u00f2 i Sister con Randy Piper, anch'egli futuro membro degli W.A.S.P. Durante le esibizioni del gruppo, Lawless si distinse per i suoi gesti trasgressivi sul palco, come mangiare vermi o darsi fuoco alle scarpe. I Sister ebbero varie formazioni, ma quella classica comprendeva Blackie Lawless (voce-chitarra), Randy Piper (chitarra), Nikki Sixx (basso) e Jimy Image (batteria). Intorno al 1978 il gruppo cambi\u00f2 formazione inserendo Nikki Sixx al basso e Lizzie Grey alla chitarra. Tale formazione entr\u00f2 per\u00f2 presto in contrasto e si decise, dopo pochi mesi, di sciogliere la band.\nDopo il fallimento dei Sister, Lawless fond\u00f2 un nuovo gruppo, i Circus Circus nel 1979, ancora con Randy Piper. I Circus Circus erano formati da Blackie Lawless (voce-chitarra), Randy Piper (chitarra), Joey Fernandino (basso) e Jimy Image (batteria). Nello stesso periodo dei Circus Circus, Blackie fece parte, per brevissimo tempo, di un gruppo chiamato London, in cui suonava la chitarra e, occasionalmente, faceva da voce solista. Scioltisi nuovamente nel 1981, Lawless si un\u00ec con Lizzie Grey e Nikki Sixx alla band London, con cui scrisse due canzoni e produsse alcuni demo.\nNel 1980, Blackie Lawless, allora con i Sister o i Circus Circus, registr\u00f2 una canzone, impressionato dalla morte di John Lennon, intitolata \"Silver rain\", ufficialmente ancora inedita.\nNel 1982 Lawless e Randy Piper fondarono finalmente gli W.A.S.P.. Al basso si erano succeduti prima Rik Fox e poi Don Costa, con Tony Richards alla batteria. Dopodich\u00e9, arriv\u00f2 Chris Holmes (chitarra) e, Blackie divent\u00f2 il bassista della band finch\u00e9 Piper non abbandon\u00f2 la band. Nel frattempo, come batterista si avvicendarono Steve Riley e Glenn Holland. Il bassista, in questo periodo, era Johnny Rod. Dagli anni \u201990 in poi tutto inizi\u00f2 a ruotare attorno alla figura del solo Lawless.\nW.A.S.P..\nDurante la lunga storia degli W.A.S.P. avvennero moltissimi cambi di formazione e oggi Lawless \u00e8 l'unico membro fondatore all'interno della band. Lawless \u00e8 l'autore di gran parte dei testi del gruppo e Gran parte dei suoi testi parlano di religione e politica.\n Negli anni ottanta egli fu duramente attaccato dalla Parents Music Resource Center proprio per questi motivi.\nNel 2003 Lawless difese a lungo Pete Townshend degli The Who, che fu arrestato per pedofilia.\nNel 2006 Lawless fu ricoverato per un'anomalia in una delle sue arterie che gli creava problemi cardiaci ma, dopo qualche settimana, fu dimesso.\nNel 2009 ha dichiarato di essersi convertito al Cristianesimo in un sito norvegese, adducendo inoltre che: \"S\u00ec, un po' mi vergogno di quel che ho fatto in passato, ma sono convinto di essere stato messo su questa Terra per uno scopo. Il nuovo album della band, Babylon, parla di racconti della Bibbia e del Libro Dell'Apocalisse. Qualcuno mi ha chiesto \"Sei un predicatore rock and roll, adesso?\", e io dico \"No, sono un messaggero\". \u00c8 questo il mio lavoro, e tutto quel che ho fatto fino ad ora mi ha portato dove sono adesso.\""}
{"id": "784203", "revid": "1318658", "url": "https://it.wikipedia.org/wiki?curid=784203", "title": "Kangia", "text": "Il Kangia \u00e8 un fiordo della Groenlandia; appartiene al comune di Avannaata. \u00c8 un fiordo di ghiaccio presso il Sermeq Kujalleq, e da qui parte il 10% degli iceberg groenlandesi; \u00e8 una meta molto ambita del turismo dell'isola ed \u00e8 raggiungibile dal vecchio eliporto a 1,5 km di distanza da Ilulissat.\nNel 2004 \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "784204", "revid": "842", "url": "https://it.wikipedia.org/wiki?curid=784204", "title": "I960", "text": ""}
{"id": "784210", "revid": "93328", "url": "https://it.wikipedia.org/wiki?curid=784210", "title": "Caff\u00e8 Affari", "text": ""}
{"id": "784211", "revid": "120199417", "url": "https://it.wikipedia.org/wiki?curid=784211", "title": "Radler", "text": "Il Radler (parola tedesca per \"ciclista\") \u00e8 un cocktail di moderato tenore alcolico, realizzato miscelando birra e limonata in parti uguali.\nCaratteristiche.\nPer la preparazione si miscelano in parti uguali birra chiara e limonata (altre varianti sono ottenibili miscelando Lemonsoda, Seven Up, gassosa, o perfino lo scuro chinotto), ottenendo un tenore alcolico dimezzato e un gusto pi\u00f9 dolce, potendo quindi risultare gradevole anche per chi non apprezzi il gusto amaro della birra.\nIl Radler \u00e8 una bevanda molto diffusa in Trentino, Alto Adige, Tirolo e in Baviera dove \u00e8 venduta anche premiscelata in lattina o in bottiglia.\nUna bevanda simile \u00e8 la panach\u00e9, con birra in proporzione maggiore.\nDal 2013 la Heineken ha lanciato in Italia la birra Dreher Lemon Radler, a base di birra e succo di limone, a bassa gradazione alcolica ma disponibile anche analcolica. Dopo poco tempo anche la Ichnusa e la Moretti, facenti parte della stessa azienda olandese, nonch\u00e9 altre industrie birrarie come Peroni (Chill Lemon), hanno lanciato i loro Radler come bevande estive.\nStoria.\nLa ricetta del Radler \u00e8 generalmente attribuita al gastronomo di Monaco di Baviera Franz Xaver Kugler che l'avrebbe inventato nel settembre 1922, quando circa 13.000 ciclisti visitarono la sua taverna. Certo che la sua scorta di birra sarebbe terminata ben presto, decise di miscelarla con la limonata, escogitando, per giustificare la \"adulterazione\", la scusa di volere evitare incidenti ai pedalatori sulla via del ritorno, servendo loro una bevanda pi\u00f9 rinfrescante e meno alcolica.\nIn realt\u00e0 la ricetta \u00e8 gi\u00e0 menzionata nel 1912."}
{"id": "784212", "revid": "729019", "url": "https://it.wikipedia.org/wiki?curid=784212", "title": "Franciszka Siedliska", "text": "Educazione.\nFiglia di Adolfo e Cecilia Siedliski, genitori colti e ricchi, fu educata privatamente da governanti, preparata alla Prima Comunione dal Padre Cappuccino \"Leander Lendzian\", lituano, che suscit\u00f2 in lei la vocazione a farsi religiosa.\nIntuizione della futura Congregazione religiosa.\nDopo la morte di suo padre, avvenuta nel 1870, Franciszka mantenne l'aspirazione di consacrarsi a Dio. Il primo ottobre 1873 present\u00f2 al Papa Pio IX la sua petizione per fondare una Congregazione religiosa a modello della Sacra Famiglia di Nazaret e delle virt\u00f9 da essa praticate.\nApprovazione del Papa.\nIl Papa Pio IX, nel 1873, benedisse e approv\u00f2 ci\u00f2 che essa voleva fare per la Chiesa con la preghiera il lavoro e la sofferenza. Francesca Siedliska divenne cos\u00ec \"Fondatrice della Congregazione delle Suore della Sacra Famiglia\".\nAttivit\u00e0.\nGli inizi a Roma nel 1875 furono difficili ma, con fede e dedizione, si dedic\u00f2 insieme ad altre consorelle, all'istruzione catechistica dei bambini, assistendo i malati e confortando anche i bisognosi di aiuto spirituale e materiale.\nAll'estero.\nLa congregazione accolse altre suore novizie, crebbe e fu aperto quindi un convento anche in Polonia, a Cracovia, nel 1881. Franciszka Siedliska nel 1884 fece la professione religiosa e prese il nome di suor Maria di Ges\u00f9 Buon Pastore. Alcuni immigrati polacchi negli Stati Uniti furono aiutati dalla Madre che si rec\u00f2 in questa terra con undici suore. Altri conventi furono aperti a Parigi nel 1892 e a Londra nel 1895.\nIndebolimento fisico e morte.\nA causa dei continui sforzi che sosteneva con viaggi, fatiche, assistenza ai bisognosi, per compiere la sua opera, Maria di Ges\u00f9 Buon Pastore mor\u00ec il 21 novembre 1902 a Roma. Le \"Costituzioni\" comprese nella sua Congregazione (istruzione religiosa dei catecumeni, insegnamento della dottrina cristiana, ritiri spirituali per signore, assistenza ai bisognosi, preparazione alla prima Comunione) furono approvate in via definitiva dalla Santa Sede nel 1923.\nEredit\u00e0 e beatificazione.\nLa Madre lasci\u00f2 alla Congregazione l'esempio della sua vita, la Regola, le lettere. Il suo motto era Fiat voluntas tua. Essa \u00e8 stata beatificata a Roma da Papa Giovanni Paolo II il 23 aprile 1989."}
{"id": "784213", "revid": "1862310", "url": "https://it.wikipedia.org/wiki?curid=784213", "title": "Sermermiut", "text": "Sermermiut \u00e8 un'antica localit\u00e0 della Groenlandia di cui sono rimaste solo rovine. Fa parte del comune di Avannaata e pu\u00f2 essere raggiunto da un sentiero poco impegnativo da Ilulissat segnato da tumuli di pietre."}
{"id": "784216", "revid": "34928", "url": "https://it.wikipedia.org/wiki?curid=784216", "title": "Beata Maria di Ges\u00f9 Buon Pastore (Francesca Siedliska)", "text": ""}
{"id": "784217", "revid": "599013", "url": "https://it.wikipedia.org/wiki?curid=784217", "title": "Diego Latorre", "text": "Carriera.\nI primi calci al pallone li diede all'et\u00e0 di 12 anni militando nel Ferrocarril. Poi a 13 anni l'ingresso nelle giovanili del Boca Juniors che lo lanci\u00f2 facendolo esordire nella massima serie a 18 anni. Dal 1987-1988 al 1991-1992 Latorre disput\u00f2 nel Boca 117 partite segnando 33 gol. In quello stesso periodo ebbe modo di mettersi in mostra anche in Nazionale guidata da Basile.\n Nel 1992 arriva a Firenze, pagato 3,5 miliardi di lire, dove viene impegnato in due occasioni; in quella stagione la Fiorentina retrocede in Serie B.\nLatorre prosegu\u00ec la sua esperienza europea in Spagna per quattro anni con il Tenerife e il Salamanca. Tornato in Argentina, rivest\u00ec ancora per due stagioni la maglia del Boca Juniors per poi concludere la sua parabola agonistica nel Guatemala."}
{"id": "784223", "revid": "1776051", "url": "https://it.wikipedia.org/wiki?curid=784223", "title": "Reflecting in Grey Dusk", "text": "Reflecting in Grey Dusk \u00e8 una raccolta \"best of\" della doom/death metal band Novembers Doom del 2002. Il disco \u00e8 un promo distribuito dai Novembers Doom durante il loro \"American Tour\", per promuovere il loro imminente nuovo album."}
{"id": "784228", "revid": "6066", "url": "https://it.wikipedia.org/wiki?curid=784228", "title": "Rinaldo da Capua", "text": ""}
{"id": "784230", "revid": "767487", "url": "https://it.wikipedia.org/wiki?curid=784230", "title": "Drums and Wires", "text": "Drums and Wires \u00e8 il terzo album degli XTC pubblicato dalla Virgin nel 1979.\nIl disco.\nTerzo disco della band di Swindon, pubblicato il 17 agosto 1979. Raggiunge il 34\u00ba posto nelle classifiche inglesi e il 176\u00b0 in quelle statunitensi (Billboard album charts).\nRegistrato tra giugno e luglio 1979 negli studi Town House di Londra con il produttore Steve Lillywhite e l'ingegnere del suono Hugh Padgham.\nLe prime 20.000 copie in Gran Bretagna contengono gratuitamente il vinile in 7\" a 45 giri \"Chain of Command\" e un inserto con i testi di tutte le canzoni del disco e dei due dischi precedenti. Altre edizioni contengono un inserto simile a quello inglese, altre un inserto con i testi del solo album in questione, altre nessun inserto. Nell'inserto inglese per errore il brano \"Complicated Game\" \u00e8 accreditato a Colin Moulding.\nLe prime 15.000 copie negli Stati Uniti contengono gratuitamente il vinile in 7\" a 33 giri \"Limelight\".Esistono cinque versioni diverse del vinile e quattro della versione in CD, laddove cambia sia il numero di brani che la loro sequenza. Nel 2001 il CD \u00e8 rimasterizzato a 24 bit con gli stessi brani ma con un differente ordine di esecuzione (i brani aggiuntivi sono spostati alla fine del CD rispetto alla sequenza della prima versione inglese in vinile).\nCuriosit\u00e0.\nTitoli alternativi per il disco sono stati \"Boom Da Da Boom\" e \"Third Story\".\nBrani scritti, provati e/o registrati durante questo periodo sono:\n\"Beautiful People\" di Moulding (mai pubblicata);\n\"Bushman President (Homo Safari No.2)\" di Partridge (lato B del singolo: \"Making Plans for Nigel\";\n\"Chain of Command\" di Partridge (pubblicata sul singolo in omaggio a \"Drums and Wires\" e in seguito su CD);\n\"Cheap Perfume\" di Moulding (mai pubblicata, in seguito registrata durante le sedute per the Colonel);\n\"I Feel Blue\" di Moulding (mai pubblicata, in seguito registrata durante le sedute per the Colonel e pubblicata come lato B col titolo di \"I Need Protection\";\n\"Leisure\" di Partridge (solo il testo, in seguito registrata per \"English Settlement\");\n\"Limelight\" di Moulding (lato B di \"Chain of Command\");\n\"Love in a Message\" di Moulding (mai completata e mai pubblicata);\n\"Primitive Now\" (mai pubblicata, in seguito evoluta in \"It's Nearly Africa\" e pubblicata su \"English Settlement\");\n\"Pulsing Pulsing\" (lato B di \"Making Plans for Nigel\");\n\"Someone's Been in My Room\" di Moulding (mai pubblicata).\nDurante le sedute di registrazione di questo disco sono anche state registrate molte versioni di \"Making Plans for Nigel\".\nTracce.\nLato A\nLato B\nCD bonus tracks"}
{"id": "784231", "revid": "767487", "url": "https://it.wikipedia.org/wiki?curid=784231", "title": "Tony Richards", "text": "Anthony suon\u00f2 per molti piccoli gruppi musicali come i Dante Fox, ovvero la prima incarnazione di quelli che saranno noti come Great White. Infatti facevano parte dei Dante Fox anche il secondo bassista dei W.A.S.P., Don Costa, pi\u00f9 tardi membro di Ozzy Osbourne, e i futuri membri dei Great White, il cantante Jack Rusell e il chitarrista Mark Kendall.\nEgli si un\u00ec agli W.A.S.P. nel 1982 e con tale band pubblic\u00f2 solo il disco \"W.A.S.P.\" del 1984.\nTony adesso si esibisce con i Verde River Band con Carl Della Vella e Lee Oliver. "}
{"id": "784233", "revid": "1543377", "url": "https://it.wikipedia.org/wiki?curid=784233", "title": "Thomas M. Disch", "text": "Biografia.\nCresciuto nel Minnesota, per un anno (1946) ricev\u00e9 l'educazione scolastica dalla madre Helen. La sua prima formazione avvenne comunque in istituti d'ispirazione cattolica, almeno fin quando, trasferitosi con la famiglia alle Twin Cities del Minnesota (1953), non ebbe a frequentare le normali scuole pubbliche.\nFu in tale contesto che Disch svilupp\u00f2 la sua passione per la letteratura, con uno spiccato entusiasmo nei confronti della poesia, da lui stesso descritta come un passaggio decisivo per la sua scelta professionale, del teatro e della fantascienza.\nNel 1960 si trasfer\u00ec a New York per frequentarvi l'universit\u00e0, abbandonata dopo due anni in seguito alla pubblicazione del primo racconto \"The Double-Timer\". Prima di diventare scrittore professionista fu comunque impiegato in banca, nelle pompe funebri e in un'agenzia pubblicitaria; in quel periodo, anzi, collezion\u00f2 anche una breve e poco felice esperienza nelle forze armate.\nIl suo stesso avvicinamento alla scrittura fu graduale: lungo il suo itinerario fra i pi\u00f9 disparati mestieri egli ebbe modo, infatti, di lavorare ai margini dell'arte e della letteratura, tra guardaroba di teatro, librerie, copy editors e dintorni.\nPur avendo vissuto quasi sempre a New York, numerosi sono stati i suoi soggiorni in Messico e in varie zone dell'Europa, in particolare a Londra. \u00c8 qui, infatti, che Disch entr\u00f2 in contatto con l'ambiente letterario che gravitava intorno alla rivista \u00abNew Worlds\u00bb, ricavandone gli spunti per buona parte delle sue creazioni posteriori.\nTant'\u00e8 che egli, dopo gli esordi, incominci\u00f2 ad approfondire coscientemente il proprio sperimentalismo, assumendo un ruolo di primo piano nella diffusione delle nuove tendenze della fantascienza a partire dagli anni sessanta.\nEsempio emblematico della sua innovazione \u00e8 \"Campo Archimede\" (\"Camp Concentration\", 1968), in cui \u00e8 descritto un campo di concentramento in cui \u00e8 rinchiusa ogni sorta di ribelli e di trasgressori; tali detenuti vengono poi contagiati con un morbo affine alla sifilide, che porta ad un incremento dell'intelligenza e pi\u00f9 tardi alla morte.\nTra romanzi e racconti, Disch ha dunque ritratto, con un'ironia che oscilla fra l'irrisione e il cinismo, la vita anche quotidiana delle societ\u00e0 avanzate trasposta in angosciosi, ma generalmente prossimi, futuri, facendo volentieri uso di elementi simbolici\u00a0\u2013 il corpo \u2013 e sfruttando immagini derivanti dalla politica; la sua posizione nei confronti delle realt\u00e0 parzialmente trasfigurate dalla sua scrittura appare per\u00f2 anarchica, ostile ad ogni forma di governo o influenza religiosa, mentre le sue trame risentono di una sorta di attrazione verso il catastrofismo.\nAlla luce di queste considerazioni, risulta estremamente rappresentativo anche un racconto come \"Riva d'Asia\" (\"The Asian Shore\", 1970), il cui protagonista, dopo aver preso coscienza dell'arbitrariet\u00e0 dei codici imposti dai mass media e dalle convenzioni, vede disgregarsi la propria personalit\u00e0.\nA tale proposito, l'antologia cui si pu\u00f2 fare riferimento per conoscere una parte significativa della produzione breve di Disch \u00e8 \"La signora degli scarafaggi\" (\"Fun With Your New Head\", 1968). Diversi racconti giovanili dell'autore sono invece riuniti nella prima raccolta, intitolata \"102 bombe H\" (\"One Hundred and Two H-Bombs\", 1967).\nMeditati e originali sono gli altri romanzi del decennio: \"Gomorra e dintorni\" (\"The Genocides\", 1965), che, in similitudine con le apocalissi bibliche, narra della fine dell'uomo in modo quasi glaciale ridimensionando, al solito, la statura dei personaggi, \"Umanit\u00e0 al guinzaglio\" (\"Mankind Under the Leash\", 1966), espansione del precedente racconto \"White Fang Goes Dingo\" (1965), e \"Terra all'infinito\" (\"Echo Round His Bones\", 1967).\nAccostato spesso alla new wave, in realt\u00e0 Disch, come Zelazny, sembra poco influenzato dal tipo di sperimentazione stilistica portato avanti dai primi esponenti di tale corrente; nel tempo egli si \u00e8 scoperto incline, piuttosto, ad una scrittura valorizzata dalla solidit\u00e0 e dall'eleganza, nonch\u00e9 retta da un'ampia partecipazione culturale.\nQueste caratteristiche si rilevano negli scritti migliori degli anni sessanta, ma ancora in quelli del decennio successivo, quando \u00e8 in grado di offrire componimenti come \"Le ali della mente\" (\"On Wings of Song\", 1979) e soprattutto come \"334\" (\"334\", 1972), dove il senso di disfacimento, l'analisi della violenza e l'abituale pessimismo convergono in un'ingegnosa fusione di racconti dall'elevato valore letterario e concettuale.\nParzialmente fuori dai canoni tradizionali \u00e8 anche \"The Prisoner\" (1969), romanzo spin-off del noto telefilm \"Il prigioniero\".\nA partire dagli anni ottanta Disch si \u00e8 di fatto allontanato dalla fantascienza, lavorando come critico teatrale di \u00abThe Nation\u00bb e \u00abThe New York Times\u00bb e giungendo ad escursioni o comunque contaminazioni che muovono dall'horror alla fantasy e al romanzo gotico: \"Il taumaturgo\" (\"The M.D.\", 1991), \"Il prete\" (\"The Priest\", 1994), \"La strega\" (\"The Sub\", 1999).\nIl suo famoso libro \"The Brave Little Toaster\" (1986), espansione di un precedente racconto nonch\u00e9 rielaborazione di un'opera dei fratelli Grimm, scritto da Disch con l'intenzione di realizzare una satira del sentimentalismo, \u00e8 divenuto nel 1987 un musical animato di successo: \"Le Avventure del Piccolo Tostapane\".\nIl suo saggio sulla fantascienza \"The Dreams Our Stuff Is Made of\" (1998) ha ricevuto lusinghieri apprezzamenti; un suo testo teatrale, \"The Cardinal Detoxes\" (1990), \u00e8 stato duramente contestato dalla Chiesa cattolica negli USA.\nCon il nome di \"Tom Disch\", l'autore \u00e8 molto noto anche come poeta: la sua prima pubblicazione nel campo fu \"Echo and Narcissus\", apparso sul \u00abMinnesota Review\u00bb nell'estate del 1964. In seguito sono uscite diverse sue raccolte, tra cui \"The Right Way to Figure Plumbing\" (1972), \"Yes, Let's: New and Selected Poems\" (1989), \"Dark Verses and Light\" (1991).\nDisch \u00e8 stato, inoltre, curatore di alcune antologie e della rivista di poesia \u00abRonald Reagan. The Magazine of Poetry\u00bb, quest'ultima insieme con John Sladek; nel 1987 collabor\u00f2 con la Cognetics Corp. e l'Electronic Arts per lo sviluppo del videogioco \"Amnesia\".\nSi suicida il 4 luglio 2008; da tempo soffriva di depressione."}
{"id": "784234", "revid": "729019", "url": "https://it.wikipedia.org/wiki?curid=784234", "title": "Streptomyces hygroscopicus", "text": "Lo Streptomyces hygroscopicus \u00e8 un batterio della famiglia Streptomycetaceae.\nIsolato dal terreno di Rapa Nui (isola di Pasqua), \u00e8 utilizzato per la produzione di un antibiotico macrolide, il Sirolimus, indicato per la profilassi del rigetto d'organo in pazienti adulti con rischio immunologico da lieve a moderato che hanno ricevuto trapianto di rene."}
{"id": "784241", "revid": "585241", "url": "https://it.wikipedia.org/wiki?curid=784241", "title": "Messa di suffragio", "text": "Messa in suffragio, nella teologia cattolica, \u00e8 una Celebrazione Eucaristica in cui vi \u00e8 l'applicazione di preghiere, indulgenze, opere buone alle anime del Purgatorio, per ottenere da Dio la remissione della pena temporale loro inflitta in sconto dei peccati commessi durante la vita terrena. e la conseguente ammissione dal Purgatorio al Paradiso.\nL'espressione viene dal latino \"suffragium\", probabilmente composto di \"sub-\" e del tema di \"fragor\", cio\u00e8 \"fragore\".\nEsclusioni.\nIl suffragio riguarda soltanto le anime di uno o pi\u00f9 defunti gi\u00e0 salvate nel Purgatorio. Sono quindi escluse le anime dannate all'Inferno, quali colpevoli di un peccato mortale non confessato o comunque rimesso prima della morte.\nRuolo degli angeli.\nSan Michele Arcangelo \u00e8 soggetto di culto e di preghiera da secoli anche in quanto liberatore di anime purganti, e di salvezza dei morienti. Secondo la fede cattolica e ortodossa, fondata sulla Sacra Scrittura, l'Arcangelo Michele \u00e8 lo stesso che ha somma autorit\u00e0 sui demoni, perch\u00e9 ha vinto Satana in Paradiso, e mediante la preghiera esorcistica ha da Dio il potere immutabile di vincerlo anche nella vita terrena. \nSimile potere \u00e8 attribuito anche al culto e alla preghiera dell'Arcangelo Raffaele, di cui il Libro di Tobia racconta che vinse il potente demone Asmodeo."}
{"id": "784244", "revid": "1904508", "url": "https://it.wikipedia.org/wiki?curid=784244", "title": "Giovanna di Tolosa", "text": "Origine.\nUnica figlia del conte di Tolosa, marchese di Provenza e duca di Narbona, Raimondo VII il Giovane e di Sancha d'Aragona (come risulta dalla nota CXX della \" Histoire G\u00e9n\u00e9rale de Languedoc avec des Notes, Tome II\", in cui viene ricordata la nascita di Giovanna, nel 1220) (1186-ca.1241), che, secondo la \"Ex Gestis Comitum Barcinonensium\", era la figlia terzogenita del re d'Aragona Alfonso il Casto (1157-1196) e di Sancha di Castiglia, figlia del re di Castiglia, Alfonso VII).Raimondo VII di Tolosa era il figlio maschio primogenito del conte di Tolosa, marchese di Provenza e duca di Narbona, Raimondo VI e di Giovanna d'Inghilterra (come risulta dagli \"Annales de Burton\"), che secondo la \"Chronique de Robert de Torigny, tome I\" era la (settima) figlia del re d'Inghilterra Enrico II Plantageneto (1133-1189) e di Eleonora, duchessa d'Aquitania (1122-1204). Sua madre, come moglie di Guglielmo II il Buono (come ci conferma il Continuatore di Guglielmo di Tiro), era stata regina consorte di Sicilia.\nBiografia.\nDopo la sua nascita, il padre, Raimondo VII, complet\u00f2 la riconquista della contea di Tolosa e degli altri suoi domini.\nNel 1225, secondo la \"Ex Chronicon Turonensi\", Giovanna, ancora bambina fu promessa in sposa a Ugo de la Marche (di quattro anni), il figlio del Conte de La Marche (\"filiam Comitis Sanctis \u00c6gidii et filium Comitis Marchi\u00e6 sponsalia celebrantur\")Ugo X detto il Bruno, signore di Lusignano e della moglie, Isabella contessa di Angoul\u00eame. Nell'apprendere questa notizia, il re di Francia, Luigi VIII, reag\u00ec rinforzando le difese nella contea di Poitiers.\nContinuando nella Crociata contro gli albigesi, Luigi VIII, ottenuta la scomunica di suo padre, Raimondo VII, nel 1126, radun\u00f2 un esercito a Lione e attacc\u00f2 la contea di Tolosa; in quello stesso anno Luigi VIII mor\u00ec e la crociata fu proseguita dal figlio, il nuovo re di Francia, Luigi IX, che, nei tre anni successivi port\u00f2 a termine la conquista e dopo la caduta di Tolosa, nel 1228, fu raggiunto un compromesso con il trattato di Parigi, dell'11 giugno 1229 in cui fu sottoscritto che la contea di Tolosa ed il marchesato di Provenza, privata dei territori del ducato di Narbona e della viscontea di N\u00eemes e dei territori che erano entro i confini dell'impero perduti da Raimondo VI, nel 1215 (questi ultimi, Avignone ed il Contado Venassino, Raimondo VII li dovette cedere definitivamente alla chiesa), rimasero al conte Raimondo VII, per\u00f2 vassallo della Francia, con l'impegno di maritare la sua unica erede, Giovanna, al fratello del re Luigi IX, Alfonso come conferma il \"Chronique de Guillaume de Puylaurens\" che specifica che Giovanna aveva nove anni e che fu consegnata ai commissari regi di Carcassonne: a seguito di questo accordo, secondo il documento n\u00b0 CLII della \" Histoire G\u00e9n\u00e9rale de Languedoc avec des Notes, Tome V\", fu pubblicato il 26 giugno 1229 una dispensa papale, per poter permettere il matrimonio, pur essendo i due promessi consanguinei di quarto grado. Alfonso, come risulta dal \"Chronicon Turonense\" in cui vengono elencati i sette figli ancora in vita al momento della morte di Luigi VIII, era l'ottavo figlio (ma maschio quartogenito ancora in vita, nel 1225, quando Luigi VIII fece testamento) del re di Francia, Luigi VIII il Leone e di Bianca di Castiglia (1188-1252).Il matrimonio, secondo la \"Chronique de Guillaume de Nangis\", fu celebrato nel 1241, mentre la \"Chronica Albrici Monachi Trium Fontium,\" lo riporta nel 1237. \nSempre la \"Chronique de Guillaume de Nangis\" ci riferisce che, poche giorni dopo le nozze di Giovanna con Alfonso, il re di Francia Luigi IX, nomin\u00f2 cavaliere Alfonso, donandogli, in perpetuo, il Poitou, l'Alvernia e i domini che la moglie avrebbe ereditato, nella terra degli Albigesi e nello stesso tempo chiese a Ugo X di Lusignano, Conte de La Marche di rendere omaggio a suo fratello Alfonso, conte di Poitiers; Ugo X si ribello.Quando, il 12 maggio 1242, Il re d'Inghilterra Enrico III sbarc\u00f2 a Royan, il padre di Giovanna, Raimondo VII, appoggiando la ribellione contro suo genero, Alfonso di Poitiers, di Ugo X di Lusignano, si affrett\u00f2 ad occupare Narbona e B\u00e8ziers, ma dopo che i rivoltosi erano stati sconfitti da Luigi IX e la ritirata di Enrico III da Saintes, i rivoltosi si demoralizzarono, Ugo X si arrese, il conte di Foix abbandon\u00f2 la coalizione antifrancese e Raimondo, minacciato di scomunica, supplic\u00f2 il re Luigi IX, che gli concesse il perdono in cambio della promessa di combattere l'eresia e attenersi al trattato di Parigi del 1229.\nNel 1249, alla morte del padre, gli subentr\u00f2, assieme al marito Alfonso, nei titoli di contessa di Tolosa e marchesa di Provenza. In effetti govern\u00f2 da sola per circa un anno, in quanto il marito aveva seguito il fratello, re Luigi IX, alla settima crociata. Poi, dopo il ritorno di Alfonso, nel 1250, il governo dei suoi stati era nelle mani del marito, che essendo molto avido appoggi\u00f2 procedimenti, che con l'appoggio reale gli permisero di trarne benefici.\nGiovanna ed il marito non risiedettero a Tolosa ma preferirono rimanere a Parigi, accanto al re Luigi IX. E assieme al fratello Alfonso cerc\u00f2 di riportare alla normalit\u00e0 le terre dei Catari, dove i giudizi dovevano essere retti, le estorsioni e le espropriazioni dovevano cessare ed infine le tasse dovevano essere ridotte.\nNel 1259, a Parigi, fu stipulata la pace tra Luigi IX ed Enrico III, dove tra le altre clausole fu riconosciuto ad Enrico il diritto di successione in tutti i territori dell'Agenais e Saintonge a sud della Charante nel caso che Giovanna ed Alfonso fossero morti senza eredi.\nNel 1270 Giovanna partecip\u00f2 all'ottava crociata, assieme al marito Alfonso, ma, a Tunisi, furono entrambi colpiti dalla dissenteria che aveva portato alla morte il re di Francia. Dopo la morte di Luigi IX, malati, intrapresero il viaggio di ritorno, durante il quale, Giovanna redasse un testamento ne mese di giugno 1271, in cui oltre a disporre di lasciti si premur\u00f2 di richiedere di essere sepolta a Parigi, nella chiesa di Notre-Dame de Gercy, che assieme al marito avevano contribuito a costruire, come ci conferma il documento n\u00b0 535 della \" Histoire G\u00e9n\u00e9rale de Languedoc avec des Notes, Tome VIII\". La morte li colse durante il viaggio di ritorno, a Corneto, l'odierna Tarquinia, sul litorale laziale, il 25 agosto 1271. Secondo la nota CXX della \" Histoire G\u00e9n\u00e9rale de Languedoc avec des Notes, Tome II\", la morte di Giovanna viene riportata, nel 1271, di luned\u00ec, nello stesso luogo dove era gi\u00e0 morto il marito, che era morto di venerd\u00ec, nei pressi di Savona.Essendo deceduti senza figli, per il trattato di Parigi del 1259 tutti i territori dell'Agenais e Saintonge a sud della Charante avrebbero dovuto essere consegnati al re d'Inghilterra e duca d'Aquitania, Enrico III. Ma ci\u00f2 non avvenne e tutte le propriet\u00e0 della coppia vennero annesse alla corona di Francia. Anche questa fu materia del contenzioso che port\u00f2 alla guerra dei cent'anni, del secolo successivo.\nFigli.\nGiovanna non diede figli ad Alfonso.."}
{"id": "784245", "revid": "1745361", "url": "https://it.wikipedia.org/wiki?curid=784245", "title": "Aruachi", "text": "Gli Aruachi (anche \"aruak\" o \"arawak\", \"arahuacos\" o \"aruacos\" in spagnolo; da \"aru\", ovvero fiore di manioca), rappresentano, secondo alcuni, la famiglia linguistica dei popoli amerindi pre-colombiani con maggiori diversit\u00e0 linguistiche, essendo stanziati dall'area dei Caraibi fino al nord dell'Argentina.\nSi tratta di una popolazione indigena delle regioni centromeridionali dell'America meridionale. I nuclei pi\u00f9 consistenti sono le trib\u00f9 stanziate in Venezuela, in Colombia e nel Brasile nord-occidentale. Gli Aruachi sono i tipici rappresentanti della cultura amazzonica.\nTra questi popoli si distinsero i Taino che si erano stanziati nelle Grandi Antille, tra cui i Lucaiani alle Bahamas e i Bimini in Florida. Vi erano poi i Nepoya e i Suppoyo nell'isola di Trinidad e gli Igneri, che si pensa avessero preceduto i Caribi nelle Piccole Antille assieme ad altre etnie, tra cui i Lokono, che si erano stabiliti lungo le coste orientali dell'America meridionale fino ai confini dell'attuale Brasile.\nGli Arawak appartengono alla famiglia linguistica arawak ed erano i nativi che Cristoforo Colombo incontr\u00f2 quando sbarc\u00f2 nelle Americhe. Gli spagnoli li descrissero come un popolo pacifico e gentile, nonostante i pregiudizi dell'epoca li classificassero automaticamente come ostili. Gli Arawak furono ridotti in schiavit\u00f9 da Cristoforo Colombo e dai successori spagnoli e utilizzati in grandi latifondi chiamati \"encomienda\". Erano costretti a lavorare a ritmi massacranti e morivano a migliaia. Nel 1515 rimanevano circa cinquantamila Arawak; nel 1550 si erano ridotti a cinquecento. In una relazione del 1650 si scrive che sull'isola di Hispaniola non rimaneva nemmeno un Arawak...&lt;br&gt;\nSono di origine Arawak parole entrate in uso comune in molte lingue della terra, compreso l'italiano: canoa, colibr\u00ec, caimano, amaca, ecc. Arawak \u00e8 anche il nome usato per designare una particolare variet\u00e0 di pianta di pomodoro.\nCultura.\nGli Arawak praticavano una religione animista che prevedeva il culto di elementi della natura, quale il sole e gli alberi e di eventi atmosferici quali la pioggia e i tuoni. &lt;br&gt;\nLa loro struttura sociale era suddivisa in clan guidati da un capo militare e spirituale, denominato \"cacicco\". I villaggi erano costituiti da un grande capannone centrale di uso comune, circondato da piccole capanne quadrate per uso \"privato\".&lt;br&gt;\nEssendo un popolo pacifico, dedito soprattutto all'agricoltura, furono soggiogati dai Caribi che, secondo alcune fonti storiche, sterminarono gran parte degli uomini e risparmiarono le donne.&lt;br&gt;\nLe lingue dei due popoli parzialmente si sono fuse, anche se sono soprattutto le donne a tenere viva quella degli Arawak.&lt;br&gt;\nTra le espressioni artistiche pi\u00f9 significative, si ricordano la ceramica, le sculture in pietra e le statue in legno. La ceramica tradizionale era tendenzialmente elegante, i vasi avevano decorazioni con disegni curvilinei su fondo rosso. Grande perizia hanno mostrato gli artigiani locali nella lavorazione della pietra, che ha prodotto \"collari\" di forma ellittica e pietre a tre punte rappresentanti una figura umana. Le statuette in legno rappresentano figure umane, evidenzianti una buona conoscenza anatomica."}
{"id": "784247", "revid": "767487", "url": "https://it.wikipedia.org/wiki?curid=784247", "title": "Chris Holmes", "text": "Cresciuto a La Ca\u00f1ada, in California, insieme a Blackie Lawless \u00e8 stato fondamentale per il successo della band heavy metal W.A.S.P..\nBiografia.\nChris Holmes suon\u00f2 in band come Buster Savage, LAX e Slave prima di incontrare Blackie Lawless, grazie ad un inserto nella rivista \"Hustler Magazine\" e suonare con i Sister. Entrato negli W.A.S.P. nel 1983, Chris si esib\u00ec con tale band fino al 1990. Lasciati gli W.A.S.P. fond\u00f2 i Psycho Squad e si spos\u00f2 con Lita Ford.\nHolmes rientr\u00f2 negli W.A.S.P. nel 1996 e vi rimase fino al 2001. \u00c8 stato anche chitarrista degli L.A. Guns per le esibizioni live. Nel 2002 ritorn\u00f2 con Randy Piper nella band Animal.\nChris attualmente produce testi e canzoni per numerose band statunitensi.\nIl documentario \"The Decline of Western Civilization Part II: The Metal Years\".\nNel periodo in cui suonava ancora negli W.A.S.P., Holmes partecip\u00f2 alle riprese del documentario rock \"\". Questo \"rockumentario\" comprendeva interviste con membri di diverse band famose, come Mot\u00f6rhead, Aerosmith, Poison, Kiss, Megadeth, e altri che parlano del loro stile di vita e della scena metal sviluppatasi a Los Angeles negli anni ottanta.\nHolmes \u00e8 tristemente ricordato per il suo contributo a tale documentario, per il quale venne intervistato mentre galleggiava in una piscina su una sedia gonfiabile, completamente vestito e visibilmente ubriaco. Questa intervista era in netto contrasto con i servizi pi\u00f9 scanzonati e divertenti condotti dalla regista Penelope Spheeris alle altre personalit\u00e0 del metal, che rappresentavano in gran parte la figura del rockers come bonario, anche se spesso stupido illuso, animalesco o di partito. Durante l'intervista, Holmes sorrise ubriaco alla telecamera, ritenendo se stesso \"un vero e proprio alcolizzato\" e \"un pezzo di merda\", nonostante il successo della sua band, buttandosi pi\u00f9 volte in faccia e in bocca del vodka (arriv\u00f2 addirittura a consumarne tre bottiglie). Alla fine del colloquio, Holmes rovesci\u00f2 una bottiglia piena di Smirnoff sopra la sua testa mentre, rotolando nel frattempo dalla sedia gonfiabile e finendo in acqua. Durante l'intervista era presente anche la madre di Holmes, Sandy, seduta a bordo piscina, che cerca di ignorare le provocazioni del figlio."}
{"id": "784253", "revid": "842", "url": "https://it.wikipedia.org/wiki?curid=784253", "title": "Intel Corporation", "text": ""}
{"id": "784255", "revid": "122113076", "url": "https://it.wikipedia.org/wiki?curid=784255", "title": "Fluoxetina", "text": "La Fluoxetina \u00e8 un farmaco appartenente alla classe degli inibitori selettivi della ricaptazione della serotonina utilizzato, al pari degli altri SSRI, per il trattamento di disturbi psichiatrici di varia natura come depressione maggiore, disturbi d'ansia (disturbi ossessivo-compulsivi e attacchi di panico) e bulimia; viene per\u00f2 sempre pi\u00f9 utilizzato \"offlabel\" anche per altre patologie non prettamente psichiatriche come il disturbo disforico premestruale e l'eiaculazione precoce. Conosciuto commercialmente col nome di Prozac, \u00e8 stato il primo SSRI ad essere approvato per uso medico, entrando in commercio nel 1986 negli USA. \u00c8 stato sintetizzato per la prima volta nei laboratori Eli-Lilly nel 1972.\nMeccanismo d'azione.\nLa fluoxetina \u00e8 in grado di legare e bloccare l'attivit\u00e0 del trasportatore della serotonina senza evidenziare, a dosi terapeutiche, affinit\u00e0 significative per quelli della noradrenalina e della dopamina. Ci\u00f2 si crede porti all'incremento delle concentrazioni di serotonina nel vallo sinaptico che pu\u00f2 stimolare cos\u00ec pi\u00f9 a lungo i suoi recettori. Fluoxetina ad alte dosi (60-80 mg), mostra una non trascurabile affinit\u00e0 per il recettore della serotonina 5HT2C, ci\u00f2 potrebbe contribuire a rafforzarne gli effetti terapeutici.\nLa fluoxetina e il suo metabolita nor-fluoxetina, cos\u00ec come gli altri SSRI, si sono inoltre dimostrati in grado di aumentare le concentrazioni cerebrali di Allopregnanolone, un potente agonista dei recettori GABA-A, noti per mediare effetti ansiolitici. Entrambi si sono poi mostrati in grado di agire, alla stessa maniera, su questo stesso recettore; ci\u00f2 potrebbe mediare parte degli effetti terapeutici e collaterali della fluoxetina. Inoltre la Fluoxetina agisce come agonista del recettore \u03c31 con una potenza maggiore di quella del citalopram, ma minore di quella della Fluvoxamina. Tuttavia la rilevanza clinica di questa propriet\u00e0 non \u00e8 chiara.\nFluoxetina agisce poi da bloccante del canale anoctamina 1, un canale del cloro attivato dal calcio. Altri canali ionici, come il recettore nicotinico per l'acetilcolina e il recettore della serotonina 5HT3 sono inibiti a concentrazioni terapeutiche dalla fluoxetina. Inoltre fluoxetina inibisce la sfiengomielinasi acida, un regolatore chiave della concentrazione di cerammidi.\nEffetti collaterali.\nGli effetti collaterali pi\u00f9 comuni, verificatisi in pi\u00f9 del 5% dei pazienti che assumevano fluoxetina, sono:\nSono in genere autolimitanti, cio\u00e8 tendono a presentarsi nei primi giorni di assunzione per poi diminuire nel corso delle prime settimane di trattamento; invece gli effetti collaterali sulla sfera sessuale tendono a comparire nel corso delle prime settimane di trattamento e talvolta a persistere nel corso dell'assunzione, generalmente a dosaggi medio elevati. Molto raramente pu\u00f2 accadere che alcuni effetti collaterali, come le disfunzioni sessuali, persistano per un tempo indefinito dopo la sospensione del trattamento, dando origine alla sindrome post-trattamento.\nTra tutti gli SSRI, la fluoxetina \u00e8 considerato il pi\u00f9 attivante (\u00e8 quello che causa il maggior tasso di nervosismo ed insonnia); inoltre \u00e8 quello che causa il maggior tasso di reazioni cutanee (rash, prurito, dermatiti). Il profilo di efficacia e sicurezza \u00e8 simile a quello degli altri SSRI.\nSintomi da sospensione.\nCome per gli altri SSRI, nel momento della sospensione del trattamento o della diminuzione del dosaggio pu\u00f2 verificarsi un insieme di sintomi di astinenza caratterizzati da sensazione di scossa alla testa, sintomi simil influenzali e anche ansia e variazioni dell'umore che tendono a risolversi autonomamente nel giro di pochi giorni e che possono essere diminuiti con la diminuzione lenta del dosaggio. Tuttavia sono stati documentati casi di sintomi di astinenza protrattisi per settimane o mesi. La fluoxetina, per via della sua lunga emivita, sembra essere uno degli SSRI con la minore tendenza a generare questi sintomi e quindi a volte viene utilizzato per coadiuvare la sospensione di altri SSRI a breve emivita come paroxetina o sertralina.\nDiabete.\nLa somministrazione di un SSRI pu\u00f2 influenzare il controllo glicemico. Infatti l'aumento del tono serotoninergico indotto dall'antidepressivo sembrerebbe aumentare la secrezione e la sensibilit\u00e0 all'insulina. Con fluoxetina si \u00e8 osservata ipoglicemia durante la terapia e iperglicemia alla sospensione del trattamento, quindi il dosaggio dei farmaci antidiabetici, ipoglicemizzanti orali e insulina, potrebbe richiedere un aggiustamento.\nIponatriemia.\nGli SSRI possono indurre iponatriemia (valore medio di 120\u00a0mmoli/L) con un aumento del rischio di 3,5 volte. Nella maggior parte dei pazienti questo effetto si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatriemia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazione e, pi\u00f9 raramente, con aggressivit\u00e0, disturbi della personalit\u00e0 e depersonalizzazione. Di conseguenza la comparsa di sintomi neuropsichiatrici durante il primo mese di trattamento deve suggerire la misurazione degli elettroliti serici.\nGravidanza.\nPer la Food and Drug Administration la fluoxetina \u00e8 un farmaco da gravidanza di classe C, ovvero i cui studi sugli animali hanno rilevato effetti dannosi sul feto oppure per cui non sono disponibili studi controllati, n\u00e9 su esseri umani n\u00e9 su animali. Di conseguenza la somministrazione di questi farmaci in gravidanza va raccomandata previa un'analisi dei potenziali benefici per la paziente rispetto ai potenziali rischi per il feto. Per questo motivo in generale la somministrazione di fluoxetina durante la gravidanza \u00e8 sconsigliata e nel caso sia necessario un trattamento antidepressivo la scelta ricade generalmente su altre molecole.\nLa Fluoxetina \u00e8 stata classificata come una tossina riproduttiva dal Centro per la Valutazione dei Rischi sulla Riproduzione Umana (CERHR), un gruppo di esperti presso il National Institutes of Health, per via dei suoi effetti deleteri sulla capacit\u00e0 riproduttiva, i disturbi endocrini e sulla qualit\u00e0 dello sperma.\nLa depressione pu\u00f2 arrivare a colpire fino al 20% delle donne in stato di gravidanza ed \u00e8 associata a ritardo di crescita uterina e a basso peso del nascituro. Inoltre la depressione materna non trattata pu\u00f2 alterare il rapporto madre-neonato (scarsa capacit\u00e0 genitoriale). Gli studi clinici relativi all'impiego degli SSRI, intesi come classe terapeutica, hanno evidenziato un basso rischio di anomalie congenite. L'esposizione agli SSRI durante il terzo trimestre di gravidanza pu\u00f2 provocare nel neonato la comparsa della sindrome da astinenza da SSRI e ipertensione polmonare persistente.\nI sintomi pi\u00f9 frequenti relativi alla sindrome da astinenza includono agitazione, irritabilit\u00e0, ipo/ipertonia, iperriflessia, sonnolenza, problemi nella suzione, pianto persistente. Pi\u00f9 raramente si sono manifestati ipoglicemia, difficolt\u00e0 respiratoria, anomalie della termoregolazione e convulsioni. L'ipertensione polmonare persistente \u00e8 una grave patologia che richiede terapia intensiva e che pu\u00f2 indurre anomalie dello sviluppo neurologico e morte. L'incidenza \u00e8 pari a uno su 100 neonati esposti a SSRI nella seconda met\u00e0 della gravidanza rispetto a una incidenza di uno su 1000 nati vivi nella popolazione generale. Probabilmente questa patologia \u00e8 correlata a effetti della serotonina sullo sviluppo cardiovascolare. Il passaggio transplacentare degli SSRI pu\u00f2 provocare emorragie nel neonato. Non sono noti gli effetti dovuti all'esposizione in gravidanza agli SSRI sullo sviluppo neurocomportamentale dei bambini, tuttavia ci sono evidenze di aumentato rischio di autismo e aumentata probabilit\u00e0 di depressione in et\u00e0 adolescenziale.\nCommercializzazione.\nNomi commerciali della fluoxetina:"}
{"id": "784256", "revid": "1718925", "url": "https://it.wikipedia.org/wiki?curid=784256", "title": "Black Sea (XTC)", "text": "Black Sea \u00e8 il quarto album del gruppo inglese XTC, pubblicato nel 1980 dalla Virgin Records.\nIl disco.\nQuarto disco della band di Swindon, pubblicato il 12 settembre 1980. Raggiunge il 16\u00ba posto nelle classifiche inglesi, il 41\u00b0 in quelle statunitensi (Billboard Hot 100 album chart) e il primo posto in quelle neozelandesi.\nRegistrato tra giugno e luglio 1980 negli studi Town House di Londra con il produttore Steve Lillywhite e l'ingegnere del suono Hugh Padgham.\nLa prima versione originale inglese e alcune di altri paesi era contenuta in una busta di carta verde con il logo XTC BLACK SEA stampato in caratteri neri: in Canada la busta era nera con le scritte bianche. Alcune copie senza la busta esterna prevedono il titolo e il nome della band stampato in alto a destra della copertina. Copie messicane prevedono un adesivo applicato alla copertina per specificare titolo e nome del gruppo.\nCon l'avvento del CD il disco viene ripubblicato con l'aggiunta di tre brani tratti dai singoli. Nel 2001 il CD \u00e8 rimasterizzato a 24 bit con gli stessi brani ma con un differente ordine di esecuzione (i brani aggiuntivi sono spostati alla fine del CD).\nCuriosit\u00e0.\nIl suono gracchiante dell'introduzione di \"Respectable Street\" \u00e8 tratto da una copia rovinata del terzo disco di Peter Gabriel, al quale ha partecipato Dave Gregory.\nLa voce udibile in \"No Language in Our Lungs\" \u00e8 quella del giornalista televisivo inglese Alan Whicker ed \u00e8 tratta dal programma documentaristico della televisione inglese Whicker's World.\nBrani scritti, provati e/o registrati durante le sessioni per Black Sea includono:\nAnche \"Take This Town\", scritta da Partridge espressamente per il film Times Square, \u00e8 stata registrata durante le sedute di registrazione di Black Sea, e pubblicata come singolo.\nTracce.\nLato A\nLato B\nCD bonus tracks"}
{"id": "784258", "revid": "125004639", "url": "https://it.wikipedia.org/wiki?curid=784258", "title": "Linfonodo", "text": "Il linfonodo \u00e8 un organo linfoide periferico situato (insieme a molti altri) sul decorso di collettori linfatici drenanti i tessuti. Le dimensioni sono molto variabili, da pochi millimetri a pi\u00f9 di 1\u00a0cm. Come organi linfoidi periferici hanno il ruolo di permettere lo sviluppo di una risposta immunitaria sia umorale sia cellulo-mediata grazie alla loro organizzazione che favorisce le interazioni fra linfociti T, linfociti B, APC e altre cellule implicate nel processo. Nei linfonodi si genera anche la memoria immunologica.\nNel corpo umano esistono determinate zone (come collo, radici degli arti, spazi retroperitoneali dell'addome e della pelvi e il mediastino) ricche di linfonodi per la loro particolare posizione rispetto ai territori drenati.\nDisposizione e rapporti.\nI linfonodi, nel corpo umano, possono trovarsi sia in catene lungo i vasi linfatici sia in gruppi a formare \"linfocentri\". I linfocentri pi\u00f9 importanti sono quello ascellare e quello inguinale.\nTesta e collo.\nClassificazione a catene.\nI linfonodi possono essere raggruppati in 10 gruppi divisi in 3 catene:\n\"Catena orizzontale superiore\"\n\"Catena verticale\"\n\"Catena orizzontale inferiore\"\nClassificazione a livelli.\nSecondo una classificazione pi\u00f9 semplificata e di recente costruzione vengono presi in considerazione solo i linfonodi clinicamente palpabili e vengono suddivisi in 7 livelli:\nLinfonodi ascellari.\nNel cavo ascellare sono presenti 5 raggruppamenti linfonodali disposti in gruppi e catene, convergenti verso l'interno dell'ascella. Dal gruppo pi\u00f9 interno o apicale hanno origine i tronchi succlavi.\nArto superiore.\nAlcuni linfonodi, molto variabili, sono disposti sono distribuiti sui collettori della mano, dell'avambraccio e del braccio. I \"linfonodi della palma della mano\" e i \"linfonodi epitrocleare\" sono superficiali e i loro collettori sono satelliti della vena basilica. I \"linfonodi radiali\", \"interossei anteriore\" e \"posteriore\", \"cubitali\" e \"brachiali\" sono profondi e i loro collettori sono satelliti dei vasi profondi.\nTorace.\nParete toracica.\nI linfonodi della parete toracica sono divisi in tre gruppi:\nVisceri toracici.\nI linfonodi toracici sono divisi in 15 gruppi:\nAddome e pelvi.\nI linfonodi presenti nelle cavit\u00e0 addominale e pelvica si dividono in iliaci esterni, interni e comuni e lomboaortici.\nI \"linfonodi iliaci esterni\" formano, con i collettori afferenti ed efferenti il \"plesso iliaco esterno\", e drenano la linfa proveniente dalle regioni profonde delle pareti addominale e pelvica, dagli organi genitali, dall'apparato urinaio e dai muscoli adduttori della coscia. I \"linfonodi iliaci interni\", formano con i collettori afferenti ed efferenti il \"plesso iliaco interno\", e drenano la linfa proveniente dalle vie urinarie, dagli organi genitali, dal perineo, dal retto, dal cavo pelvico e dai muscoli della ragione posteriore di coscia e natica. I \"linfonodi iliaci comuni\": drenano la linfa proveniente dai linfonodi iliaci esterni e interni e formano con i collettori il \"plesso iliaco comune\" di fronte al promontorio del sacro.\nI \"linfonodi lomboaortici\" si possono dividere in tre gruppi in base al rapporto che traggono con l'aorta addominale e che ricevono tutta la linfa proveniente dai gruppi linfonodali propri degli organi interni:\nArto inferiore.\nI linfonodi dell'arto inferiore si dividono in linfonodi inguinali, poplitei e linfonodi isolati. Tutta la linfa viene poi drenata a i linfonodi ilaci esterni.\nI \"linfonodi inguinali\" sono situati nella regione inguinofemorale e drenano la linfa proveniente dai collettori dell'arto inferiore, delle pareti dell'addome, della regione glutea superficiale, dagli organi genitali esterni e dal perineo. Si suddividono in linfonodi superficiali, posti nel sottocutaneo del triangolo femorale, e linfonodi profondi, posti sempre nel triangolo femorale ma sotto la fascia cribrosa.\nI \"linfonodi poplitei\" sono situati nella cavit\u00e0 poplitea, ricevono collettori superficiali satelliti della vena piccola safena, drenano i linfonodi isolati \"tibiale anteriore\", \"tibiale posteriore\" e \"peronieri\". I vasi efferenti vanno ai linfonodi inguinali profondi.\nVascolarizzazione e innervazione.\nVascolarizzazione linfatica.\nI vasi collettori pre-linfonodali si gettano pi\u00f9 d'uno come vasi afferenti lungo un lato del linfonodo opposto all'ilo da cui, invece, esce l'unico vaso efferente che costituisce un collettore post-linfonodale. Nello sbocco del vaso l'avventizia si fonde con il connettivo della capsula, mentre l'endotelio si fonde con il connettivo del seno sottocapsulare. La linfa passa dal vaso afferente all'efferente attraverso un sistema di capillari linfatici dilatati e intercomunicanti detti \"seni linfatici\". Quelli presenti sotto la capsula sono detti \"seni sottocapsulari\" o \"marginali\", quelli passanti tra i follicoli \"seni corticali\", mentre quelli tra i cordoni midollari e confluenti nel vaso efferente \"seni midollari\".\nVascolarizzazione sanguigna.\nLe arterie penetrano a livello dell'ilo e si aprono in un sistema di vasi decorrenti nelle trabecole della midollare, facendosi via via pi\u00f9 piccoli. Raggiunta la corticale la rete vascolare continua in venule post-capillari dalle quali il sangue passa in vene pi\u00f9 grandi per uscire poi dall'ilo.\nStruttura.\nIl linfonodo, in qualit\u00e0 di organo pieno, presenta una capsula, uno stroma reticolare e un parenchima formato da tessuto linfoide.\nCapsula e stroma reticolare.\nLa capsula si presenta come un rivestimento di tessuto connettivo denso formato da fibre collagene. Costituisce un'estesa superficie convessa che lungo un margine si approfonda per formare l'ilo da cui emerger\u00e0 l'unico vaso linfatico efferente, i vasi sanguigni e i nervi. La capsula invia trabecole all'interno del linfonodo lungo cui la linfa penetra nell'organo. In particolare allo sbocco dei vasi afferenti l'avventizia di questi ultimi continua con la capsula, mentre l'endotelio continua con il connettivo del seno sottocapsulare uno spazio entro cui si riversa la linfa che proviene dai vasi e che contiene, nelle sue pareti, diversi macrofagi. La capsula invia poi dei sepimenti all'interno del parenchima dividendo la regione corticale in \"logge corticali\" che confluiscono poi in un'area midollare.\nLo stroma reticolare si organizza in una rete di fibre nello spazio delimitato dalla capsula e dalle trabecole a cui aderiscono le cellule che producono le fibre stesse: le \"cellule reticolari\" o \"fibroblasti reticolari\". Tali cellule (dette anche Fibroblastic Reticular Cells, FRC) si organizzano a formare queste trabecole chiamate \"condotti FRC\". Tali condotti, con un diametro compreso tra 0,2 e 3\u00a0\u00b5m, sono dei veri e propri manicotti attorno a una struttura costituita da fibre parallele di collagene immerse in una rete di microfibrille di fibrillina. I condotti cominciano nel seno sottocapsulare e arrivano fino ai seni midollari e ai seni perivenulari delle HEV. I linfociti T entrano nei linfonodi tramite le HEV e si localizzano attorno a questi condotti nella paracorticale. La linfa che si riversa nei seni sottocapsulari si impegna anche all'interno di questi condotti. Lungo questi condotti sono localizzate diverse cellule dendritiche.\nAnche le cellule follicolari dendritiche collaborano alla formazione di un denso sistema reticolare, attorno al quale si organizzano i follicoli.\nParenchima.\nIl parenchima di un linfonodo \u00e8 formato sostanzialmente da tessuto linfoide. Sia dal punto di vista funzionale che istologico si distinguono tre diverse zone che, dall'esterno all'interno, sono: \"zona corticale\", \"zona paracorticale\" e \"zona midollare\".\nZona corticale.\nLa zona corticale \u00e8 costituita da aggregati sferici o ovoidali di linfociti che formano i \"noduli\" o \"follicoli\". Tali follicoli presentano una zona centrale, il \"centro germinativo\", e una \"zona mantellare\" formata da piccoli linfociti B vergini che circonda come un involucro il centro germinativo. I follicoli si distinguono in secondari o primari a seconda che abbiano o meno il centro germinativo.\nCentro germinativo.\nIl centro germinativo \u00e8 costituito prevalentemente da linfociti B e da un numero minore di macrofagi, cellule dendritiche e linfociti T. Si distinguono una \"zona scura\" pi\u00f9 basale e una \"zona chiara\" adiacente, pi\u00f9 internamente nel follicolo.\nIl centro germinativo ha un ruolo funzionale importante, perch\u00e9 la sua presenza rivela una risposta a una stimolazione antigenica, una proliferazione dei linfociti B e la loro selezione per la produzione di anticorpi sempre pi\u00f9 efficienti e plasmacellule a lunga vita.\nZona paracorticale.\nLa zona paracorticale (o paracortex) si trova profondamente alla zona corticale e si presenta come una zona uniforme fittamente stipata di linfociti e linfoblasti con alcuni macrofagi e APC. Tra queste APC si trovano anche le cosiddette \"cellule a velo\", delle cellule di Langerhans migrate dai territori drenati dal vaso su cui staziona il linfonodo. Caratteristiche di questa zona sono le \"venule a endotelio alto\" (HEV), un particolare tipo di struttura vascolare che rappresenta un punto di entrata nei tessuti linfoidi (tranne la milza) per linfociti che abbandonano il torrente circolatorio.\nIn tale zona, nota anche come \"area T\", si concentrano i linfociti T e le cellule dendritiche che hanno catturato l'antigene, permettendo quindi l'attivazione dei linfociti stessi.\nZona midollare.\nLa zona midollare \u00e8 costituita da cordoni cellulari formati da plasmacellule, macrofagi e piccoli linfociti separati fra loro da seni linfatici. Tali cordoni sono supportati da una rete di cellule reticolari e sono pi\u00f9 evidenti le trabecole che, a livello dell'ilo, accompagnano i vasi sanguigni in entrata e in uscita.\nDerivazione embriologica.\nAlla fine del periodo embrionale si sono gi\u00e0 formati sei \"sacchi linfatici primari\" di cui cinque si trasformano in gruppi di linfonodi nella prima parte del periodo fetale. Lo sviluppo non \u00e8 contemporanea a tutti linfonodi in quanto nei grandi linfocentri gi\u00e0 al III mese appaiono strutture sviluppate, ma ancora non ben organizzate. Le linfotossine-\u03b2 e -\u03b1 hanno un ruolo determinante nel permettere lo sviluppo dei linfonodi.\nAlcune cellule mesenchimali invadono poi ciascun sacco linfatico frammentandone la cavit\u00e0 formando una rete di canali linfatici, i primordi dei \"seni linfatici\", mentre altre cellule formano la capsula e il tessuto connettivo che riveste ogni linfonodo. \nLa colonizzazione del parenchima da parte di linfociti gi\u00e0 precedentemente sviluppatisi avviene intorno alla fine del III mese: i primi linfociti provengono dal timo, ma gi\u00e0 nel IV mese si osserva la presenza di linfociti B e cellule pre-B di origine midollare. Tale migrazione \u00e8 garantita dalla produzione delle chemochine CXCL13 per i linfociti B e CCL19 e CCL21 per i linfociti T dalle cellule stromali stimolate dalla linfotossina-\u03b2.\nNel corso del V e VI mese di assiste all'organizzazione nelle zone corticale e midollare e alla presenza di follicoli corticali primari. Gi\u00e0 prima della nascita si possono osservare centri germinativi nei follicoli corticali e plasmacellule nei cordoni della zona midollare.\nFunzione.\nLa funzione primaria dei linfonodi \u00e8 quella di filtrare la linfa proveniente dai tessuti per permettere la ricircolazione delle cellule dendritiche che hanno catturato l'antigene e degli antigeni stessi al loro interno. Linfociti, cellule dendritiche e antigeni una volta all'interno del linfonodo vengono indirizzati in specifici luoghi dove danno vita alla risposta immunitaria.\nRicircolazione dei linfociti.\nI linfociti si concentrano nei linfonodi perch\u00e9 attratti da una particolare specie di molecole, le chemochine. Le chemochine sono un particolare tipo di citochine atte ad attirare le cellule responsabili della risposta immunitaria nei giusti settori degli organi linfoidi per il loro sviluppo e attivazione. In particolare i linfociti T esprimono un recettore, il CCR7, capace di legare le chemochine CCL19 e CCL21 che vengono prodotte solo nelle aree T dei linfonodi consentendo solo a quel tipo di linfociti di arrivare in tali zone. Allo stesso modo il recettore CXCR5 dei linfociti B lega CXCL13, una chemochina prodotta solo dalle cellule dendritiche follicolari. La produzione di CXCL13 \u00e8 attivata da un'altra citochina, che per\u00f2 non \u00e8 una chemochina, la \"linfotossina\".\nTrasporto dell'antigene.\nCome descritto nel paragrafo precedente, la struttura del seno sottocapsulare, entro cui si riversa la linfa proveniente dai vasi afferenti, non consente il libero passaggio di molecole solubili, ma permette alle cellule di entrare in contatto o migrare nella regione sottostante. I virus e gli antigeni ad alto peso molecolare vengono fagocitati dai macrofagi presenti nel seno e presentati ai linfociti B della regione corticale. Gli antigeni a basso peso molecolare, invece, si impegnano nei condotti FRC per essere poi catturati dalle cellule dendritiche presenti nei condotti stessi. Gli antigeni fagocitati dalle cellule dendritiche direttamente nei tessuti raggiungono i linfonodi grazie all'espressione di un recettore per le chemochine, CCR7, che \u00e8 specifico per le chemochine CCL19 e CCL21 prodotte nelle aree T dei linfonodi stessi.\nChirurgia.\nI linfonodi, per via del loro ruolo di \"stazioni\" sul decorso di un vaso, vengono raggiunti da eventuali metastasi partite da tumori maligni che diffondono per via linfatica.\nIn questo contesto svolge un ruolo determinante il concetto di linfonodo sentinella, cio\u00e8 il primo linfonodo a essere raggiunto. Nella diagnosi e nella chirurgia dei tumori ha assunto un ruolo sempre pi\u00f9 importante per via della possibilit\u00e0 di essere prelevato ed esaminato istologicamente dando informazioni utili sullo stato della neoplasia."}
{"id": "784260", "revid": "599013", "url": "https://it.wikipedia.org/wiki?curid=784260", "title": "Mire Chatman", "text": "Alto 187 centimetri per 84 chili, il suo ruolo era quello di guardia, anche se all'occorrenza giocava da playmaker.\nCarriera.\nHa giocato, nei college, al Southwestern Christian College e poi alla University Texas Pan American, prima di approdare in Europa al BK Ventspils nel 2002. Rimane in Lettonia fino al 2004, quando si trasferisce al Pau-Orthez, dove gioca una stagione. L'anno successivo, \u00e8 protagonista in Russia alla Dinamo Mosca, dove \u00e8 tra gli artefici della vittoria della ULEB Cup.\n, arriva alla Virtus Roma a novembre 2006, . Al termine del campionato lascia la squadra capitolina e torna a giocare in Russia, al ."}
{"id": "784263", "revid": "88740", "url": "https://it.wikipedia.org/wiki?curid=784263", "title": "Fritz August Breuhaus", "text": ""}
{"id": "784273", "revid": "729019", "url": "https://it.wikipedia.org/wiki?curid=784273", "title": "Epatite virale", "text": "L'epatite virale \u00e8 un processo infiammatorio (acuto o cronico), che provoca la necrosi delle cellule del fegato (epatociti) a causa dell'attacco da parte di virus epatotropi, cio\u00e8 che hanno come bersaglio primario le cellule epatiche.\nPu\u00f2 anche essere causata da numerosi altri agenti virali: i pi\u00f9 comuni sono il virus di Epstein-Barr (in corso di mononucleosi infettiva), il Citomegalovirus, il virus Herpes simplex, il virus varicella-zoster, il gruppo dei virus coxsackie, il virus della febbre gialla.\nLe epatiti virali attualmente conosciute sono 6, ognuna delle quali provocata da un virus differente con caratteristiche molto diverse.\nVirus dell'epatite.\nLa causa pi\u00f9 comune di epatite \u00e8 virale. Sebbene gli effetti di vari virus siano tutti classificati sotto la malattia epatite, questi virus non sono tutti correlati.\nSintomatologia.\nLa malattia insorge dopo un periodo di incubazione che va dalle 4 alle 12 settimane, a seconda del tipo di virus. Il suo quadro clinico si distingue in tre fasi:\nNel 30% dei casi l'infezione persiste per pi\u00f9 di 6 mesi, si parler\u00e0 di \"epatite virale cronica\", con l'interessamento soprattutto dei virus B, C e D."}
{"id": "784274", "revid": "599013", "url": "https://it.wikipedia.org/wiki?curid=784274", "title": "Iban Zubiaurre", "text": ""}
{"id": "784288", "revid": "74801", "url": "https://it.wikipedia.org/wiki?curid=784288", "title": "Jamiluddin Aali", "text": "Biografia.\nJamiluddin Aali proviene da una famiglia letteraria di Delhi. Suo nonno, Nawab Allauddin Ahmed Khan, fu un amico e studente di Ghalib. Suo padre, Sir Ameeruddin Ahem Khan fu anch'egli un poeta e sua madre proviene dalla famiglia di Mir Dard. Aali si laure\u00f2 in lettere e divenne \"Dottore in lettere\" all'universit\u00e0 di Delhi, studiando inoltre economia. Dopo l'indipendenza dell'India, la sua famiglia si spost\u00f2 in Pakistan e si stabil\u00ec a Karachi. Entr\u00f2 nei Servizi Civili del Pakistan nel 1951, dopo Aali divenne \"Dottore in legge\" nel 1971 all'universit\u00e0 di Karachi. Nel 1967, entr\u00f2 nella Banca Nazionale e lavor\u00f2 qui fino alla pensione, raggiunta quando era il vicepresidente pi\u00f9 anziano."}
{"id": "784290", "revid": "74801", "url": "https://it.wikipedia.org/wiki?curid=784290", "title": "Bag\u00e9", "text": "Bag\u00e9 \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Meridional. Fu fondata da emigranti portoghesi.\nLa citt\u00e0 si trova a dal confine con l'Uruguay ma il territorio comunale si estende fino alla frontiera.\nL'economia \u00e8 basata sull'agricoltura mentre \u00e8 ancora diffusa la produzione di \"charque\", la carne di manzo salata ed essiccata caratteristica del Rio Grande do Sul. In passato costituiva una risorsa fondamentale, avendo il grande pregio di potersi conservare a lungo; oggi \u00e8 diventata una peculiarit\u00e0 gastronomica dell'intera regione."}
{"id": "784292", "revid": "172866", "url": "https://it.wikipedia.org/wiki?curid=784292", "title": "Stop motion", "text": ""}
{"id": "784296", "revid": "256896", "url": "https://it.wikipedia.org/wiki?curid=784296", "title": "Sultanismo", "text": "Il sultanismo \u00e8 una forma di governo autoritario caratterizzato dall'estrema presenza personale del sovrano in tutte le sfere di esercizio del potere. Il monarca potrebbe anche non incidere nella vita economica o sociale, e per tale ragione in questi \u00e0mbiti potrebbe svilupparsi del pluralismo, la cui esistenza \u00e8 invece impossibile nella sfera del potere politico.\nLa definizione \"sultanismo\" deriva dalla parola \"sultano\", titolo usato nelle societ\u00e0 musulmane per indicare un sovrano o monarca assoluto. Il sultano \u00e8 tradizionalmente un potere secolare, a differenza del califfato, e di conseguenza il termine sultanismo non dovrebbe essere giudicato anti-islamico.\nSecondo Juan Linz e Alfred Stepan:\nNel sultanismo, il sultano potrebbe o meno seguire le linee direttive di una ideologia predominante, tuttavia non \u00e8 tenuto a rispettare alcuna regola e neppure la stessa ideologia prestabilita, nemmeno se \u00e8 propria del sovrano. Il sultano pu\u00f2 pure disporre di qualsiasi strumento per esercitare il suo volere personale, come ad esempio forze paramilitari o bande di pretoriani.\nSecondo Linz e Stepan, i pi\u00f9 eclatanti casi di sultanismo sono \"Haiti sotto il dominio dei Duvalier, la Repubblica Dominicana sotto Trujillo, la Repubblica Centrafricana sotto Bokassa, le Filippine di Marcos, l'Iran degli Shah, la Romania sotto Ceau\u015fescu, e il Nord Corea sotto Kim Il Sung.\""}
{"id": "784303", "revid": "59721", "url": "https://it.wikipedia.org/wiki?curid=784303", "title": "Ivan Duknovic", "text": ""}
{"id": "784304", "revid": "180559", "url": "https://it.wikipedia.org/wiki?curid=784304", "title": "Thomas van Aalten", "text": "Biografia.\nHa debuttato con una storia nel magazine letterario \"Zoetermeer\", a 19 anni. Van Aalten ha scritto i romanzi \"Sneeuwbeeld\" (2000), \"Tupelo\" (2001) e \"Sluit Deuren en Ramen\" (2003) e numerosi altri articoli per riviste come \"3VOOR12, Passionate, VARA TV Magazine, ELLE, Revu\" e \"Vrij Nederland\". Lo stile di Van Aalten \u00e8 caratterizzato da dialoghi assurdi, atmosfere paurose e strani personaggi."}
{"id": "784306", "revid": "1124164", "url": "https://it.wikipedia.org/wiki?curid=784306", "title": "Clemente Bocciardo", "text": "Biografia.\nInizi\u00f2 la sua carriera pittorica tra gli allievi di Bernardo Strozzi. In seguito entr\u00f2 nella cerchia del Grechetto, di cui fu allievo. Col Grechetto si diresse a Roma, dove ebbe l'opportunit\u00e0 di approfondire le sue tecniche e l'uso del colore.\nTornato a Genova diede prova del valore raggiunto dalla sua pittura dipingendo un \"Gran Cenacolo\" per l'Oratorio della Confraternita di San Germano, e un \"Corpus Domini\" per la chiesa di Sant'Andrea.\nIn seguito Bocciardo si stabil\u00ec a Firenze, dove approfond\u00ec ulteriormente la sua pittura; pertanto Raffaele Soprani accenna alla possibilit\u00e0 che le sue ultime e migliori opere siano rimaste dimenticate in quella citt\u00e0.\nMor\u00ec ancora giovane, a Pisa, verso il 1658, a 38 anni.\nCenacolo.\nIl \"Cenacolo\" del Bocciardo fu eseguito per la confraternita di San Germano che aveva il suo oratorio presso San Germano all'Acquasola (poi Santa Marta), nella Crosa del Diavolo. Era un'associazione ostile al governo genovese, e si pronunci\u00f2 al principio del XVII secolo in termini politici avversi al Governo. Sciolta in un primo tempo, con un ricorso al Pontefice Paolo V (1618) si ricostituiva, ma i Confratelli proseguirono nel loro indirizzo antigovernativo, e il Senato genovese nel 1650 su intervento del patrizio Paolo Gerolamo Pallavicini fece demolire l'oratorio della Crosa del Diavolo.\nL'Oratorio di San Germano era stato arricchito delle due notevoli tele, di cui una era l\"'Ultima Cena\" del Bocciardo, appena tornato da Roma, che grazie ad essa nella sua citt\u00e0 riscosse il meritato successo. Grazie a questa affermazione il Bocciardo aveva eseguito la tela del Corpus Domini per Sant'Andrea. L'altra grande tela presente nell'oratorio di San Germano era di Gioachino Assereto.\nDemolito il primo oratorio, la Confraternita si ricostitu\u00ec, e nel 1728 innalz\u00f2 un secondo oratorio in Borgo Lanieri, intitolato a Santa Maria della Piet\u00e0. Qui trasfer\u00ec le opere del precedente oratorio, tra cui il Cenacolo del Bocciardo. La tela era qui ancora presente nel 1818.\nL'oratorio di Borgo Lanieri, Santa Maria della Piet\u00e0, fu soppresso nel 1811; riaperto pochi anni dopo, divenne possesso della Congregazione degli Operai Evangelici (istituiti da Paolo Gerolamo Franzoni). Dismesso, nel 1853 fu venduto dalla Fabbriceria di Santo Stefano e, acquistato da Gerolamo Badano, trasformato in Teatro Apollo."}
{"id": "784311", "revid": "122503558", "url": "https://it.wikipedia.org/wiki?curid=784311", "title": "Qilij Arslan I", "text": "La presa di potere.\nFiglio e successore di S\u00fcleyman I nel 1086, egli divenne ostaggio nelle mani del Sultano selgiuchide Malik Shah I, finendo per\u00f2 con il riacquistare piena libert\u00e0 di movimenti poco prima della morte nel 1092 di Malik Shah. Qilij Arslan marci\u00f2 allora, alla testa di contingenti turchi Oghuz Yiva e istitu\u00ec un proprio dominio in Anatolia, con capitale Nicea (oggi \u0130znik, sostituendo Amin al-Ghazni, il governatore nominato da Malikshah.\nA seguito della morte di Malik Shah, le componenti tribali turche dei Danishmendidi, dei Mengugekidi, dei Saltuqidi, di Chaka, dei Bey Tengribirmishidi, degli Artuqidi e degli Akhlat-Shah cominciarono ad organizzarsi autonomamente, con l'idea di ritagliarsi un proprio dominio nei territori a suo tempo conquistati dai Grandi Selgiuchidi.\nGli intrighi dell'Imperatore bizantino Alessio Comneno complicarono ulteriormente la situazione. Qilij Arslan spos\u00f2 intanto la figlia dell'Emiro Chaka, che aveva organizzato una potente flotta con l'aiuto dei greci smirnioti, grazie alla quale aveva creato gravi pericoli a Bisanzio, strappandogli le isole di Chios, Lesbo e Samo. Nel 1094, Qilij Arslan ricevette un messaggio di Alessio in cui questi lo informava che Chaka pensavano di colpirlo per marciare poi contro i Bizantini. Qilij Arslan marci\u00f2 allora con un esercito su Smirne, capitale di Chaka, e invit\u00f2 suo suocero a un banchetto nella sua tenda, nel corso del quale lo fece uccidere.\nIl contrasto dei Crociati.\nLa figura di Qilij Arslan \u00e8 conosciuta nella storia occidentale quasi solo per l'azione di contrasto attuata nei confronti dei Crociati che, dalla lontana Europa latina, si proponevano di conquistare la Siria-Palestina, prendendo di nuovo il controllo del Santo Sepolcro di Ges\u00f9 a Gerusalemme. Il sultano dovette mettere da parte le sue conflittualit\u00e0 coi danishmendidi e rivolgersi al pericolo proveniente da occidente. \nLa prima occasione di scontro fu il massacro dei partecipanti alla cosiddetta \"crociata dei pezzenti\" che, partita senza arte n\u00e9 parte dall'Europa, costitu\u00ec il preludio alla vera e propria crociata, la prima, guidata da Raimondo IV di Tolosa, Goffredo di Buglione, Boemondo di Taranto e Baldovino delle Fiandre. Qilij Arslan distrusse questo esercito di disperati in due occasioni, appena entrato nei suoi territori in Anatolia centrale, dopo che questi si erano resi responsabili di disordini e saccheggi e avevano osato marciare su Nicea.\nAlla fine del 1097 una seconda ondata franca invest\u00ec il suo regno. Stavolta non si trattava solo di pezzenti, ma di diverse schiere occidentali dirette in Palestina. I Franchi, sostenuti dai bizantini, circondarono Nicea, capitale del sultanato, ma un tentativo di liberarla il 21 maggio fu vano e il sultano fu costretto ad abbandonare la citt\u00e0, che non sarebbe stata pi\u00f9 turca per altri due secoli. In giugno, presso Dorileo, oper\u00f2 un ulteriore tentativo di contrattacco, ma l'imboscata tesa ai danni dei crociati non riusc\u00ec a sortire l'effetto sperato, anzi l'armata selgiuchide fu completamente annientata. Le voci della sconfitta si riverberarono in tutto l'oriente, diffondendo panico e sgomento."}
{"id": "784321", "revid": "1711941", "url": "https://it.wikipedia.org/wiki?curid=784321", "title": "Jacques Benveniste", "text": "Il suo nome venne alla ribalta nel 1988, quando pubblic\u00f2 su Nature uno studio che sembrava dimostrare l'efficacia dell'omeopatia, rivelatosi invece una truffa.\nBiografia.\nJacques Benveniste, laureato in Medicina, dopo aver esercitato in alcuni ospedali parigini si \u00e8 dedicato alla ricerca biomedica. Ha collaborato con l'\"Institut de Recherche sur le Cancer\" (CNRS) e con la \"Scripps Clinic and Research Foundation\" (La Jolla, California). Nel 1978 \u00e8 diventato direttore di ricerca all'INSERM (Clamart), quindi capo dell'unit\u00e0 di immunologia. In ambito scientifico il suo nome diviene celebre nel 1979 per aver scoperto la molecola del PAF (\"Platelet-Activating Factor\", in italiano Fattore attivante le piastrine), un fattore biochimico fondamentale per l'attivazione piastrinica.\nL'asserita scoperta della \"memoria dell'acqua\".\nBenveniste ha legato il suo nome ad una ricerca apparentemente rivoluzionaria: pubblic\u00f2 infatti, nell'estate del 1988, gli sconcertanti risultati delle sue ricerche riguardanti la cosiddetta \"memoria dell'acqua\". Tali risultati parevano convalidare per la prima volta su base scientifica i principi della medicina omeopatica di Samuel Hahnemann. Le ricerche condotte da Benveniste, riassunte nei risultati pubblicati su Nature, suscitarono forti reazioni nell'ambiente scientifico; la conclusione del suo lavoro, se confermata, avrebbe infatti smentito consolidate conoscenze di fisica, chimica e medicina, come ad esempio la legge di Avogadro.\nLe perplessit\u00e0 del mondo scientifico portarono alla costituzione di una commissione di controllo, avente come scopo verificare le affermazioni fatte e ripetere gli esperimenti in ambiente controllato. La commissione fu composta dal direttore di \"Nature\" (John Maddox), da Walter Stewart, ricercatore specializzato in patologia clinica e particolarmente esperto di errori e frodi nella ricerca medica, e da James Randi. La commissione di controllo riscontr\u00f2 una pesante manipolazione dei risultati da parte del medico francese e della sua segretaria: si era trattato di una consapevole falsificazione dei dati.\nLa rivista Nature illustr\u00f2 la scoperta del falso pubblicando una relazione sulle proprie pagine, e smentendo i risultati del medico francese.\nLe ricerche iniziate negli anni ottanta da Benveniste e dai gruppi da lui capitanati sono state successivamente riprese da altri laboratori, nessuno dei quali riusc\u00ec a riprodurre i risultati dichiarati dallo studioso francese; lo stesso istituto INSERM prov\u00f2 senza successo a riprodurre l'esperimento. Successivamente furono scoperti conflitti di interesse tra il medico francese e industrie di prodotti omeopatici, come la LHF e la Boiron, dalle quali Benveniste aveva ricevuto sovvenzioni e pagamenti non dichiarati. Per questo motivo fu allontanato dall'istituto in cui lavorava non appena il contratto giunse a scadenza.\nSuccessivamente, Benveniste svilupp\u00f2 l'idea che le propriet\u00e0 biologiche delle molecole fossero trasmesse a distanza. A suo dire, quindi, sarebbe stato possibile modificare le propriet\u00e0 di qualsiasi sostanza mediante trasmissioni radio.\nQueste affermazioni incuriosirono il Dipartimento della Difesa Statunitense (per eventuali applicazioni militari), che con la collaborazione di Benveniste prov\u00f2 a verificare e riprodurre gli esperimenti del medico francese, senza per\u00f2 riuscire ad ottenere risultati."}
{"id": "784325", "revid": "287204", "url": "https://it.wikipedia.org/wiki?curid=784325", "title": "Benveniste", "text": ""}
{"id": "784328", "revid": "767487", "url": "https://it.wikipedia.org/wiki?curid=784328", "title": "Spirit (gruppo musicale)", "text": "Gli Spirit sono stati un gruppo rock fondato a Los Angeles nel 1967 dal chitarrista Randy California.\nBiografia.\nLe origini.\nL'Ash Grove era un club di Hollywood gestito da Ed Pearl e ospitava le esibizioni di musicisti che eseguivano blues, folk e jazz. Il nipote di Pearl, Randolph Craig Wolfe, ebbe cos\u00ec modo di crescere musicalmente ascoltando gli strumentisti che suonavano all'Ash Grove e da giovanissimo impar\u00f2 a suonare la chitarra. L'incontro che doveva risultare determinante per la sua futura carriera fu quello con il gruppo folk blues dei Rising Sons, nel quale militavano fra gli altri Taj Mahal, Ry Cooder e il batterista Ed Cassidy, di formazione jazzistica e di quasi trent'anni pi\u00f9 grande di Wolfe.\nInsieme a Cassidy \u2013 che nel frattempo si era sganciato dai Rising Sons \u2013 Wolfe form\u00f2 i Red Roosters, un gruppo che annoverava anche il percussionista e \"vocalist\" Jay Ferguson e il bassista Mark Andes. La vita dei Red Roosters fu assai breve poich\u00e9 nel 1966 Cassidy lasci\u00f2 la California diretto a New York assieme alla famiglia \u2013 il batterista, sposando la madre di Wolfe, ne era diventato il patrigno \u2013 e al Greenwich Village il giovane chitarrista ebbe la ventura di suonare assieme a un altro virtuoso dello strumento, un ancora sconosciuto Jimi Hendrix \u2013 fu proprio Hendrix a ribattezzarlo \u201cRandy California\u201d.\nLa carriera.\nTornato in California assieme alla famiglia, Randy California dette vita con Ed Cassidy al gruppo denominato Spirits Rebellious, dal nome di un'opera del poeta e filosofo libanese Khalil Gibran. La formazione, che comprendeva anche il pianista John Locke, fu presto ampliata con l'ingresso di Andes e Ferguson, e il nome del quintetto fu contratto in \u201cSpirit\u201d, denominazione che avrebbe designato d'ora in poi la formazione nel contesto musicale.\nGli Spirit vennero ingaggiati dalla Ode Record di Lou Adler, produttore che aveva gi\u00e0 curato i Mamas and Papas, e nel 1968 incisero il primo album, \"Spirit\", in cui si mescolano sonorit\u00e0 folk, spunti jazzistici ed elementi rock \u2013 in una delle tracce, \"Taurus\", si ritrova una linea di chitarra che fornir\u00e0 a Jimmy Page l'ispirazione per \"Stairway to Heaven\" \u2013 e che d\u00e0 la misura della versatilit\u00e0 dei musicisti e della ecletticit\u00e0 del loro retroterra musicale. Spinti dal buon successo dell'LP andarono in tourn\u00e9e e successivamente incisero dapprima un singolo e nel dicembre del 1968 un secondo album, \"The Family That Plays Together\", disco che raggiunse il numero 22 in classifica. \"Clear\", il terzo 33 giri che segu\u00ec nel luglio del 1969, fu invece accolto tiepidamente. Gli anni alla Ode si conclusero con un singolo che si ispirava al romanzo di George Orwell \"1984\" e che portava il medesimo nome.\nDavid Briggs, produttore di Neil Young, si incaric\u00f2 di traghettare gli Spirit alla Epic Records, con cui il gruppo registr\u00f2 il quarto album, dalla vita tortuosa perch\u00e9 l'incisione dovette essere sospesa per diverso tempo a causa della frattura al cranio di Randy California; ci vollero sei mesi per terminare \"Twelve Dreams of Dr. Sardonicus\", pubblicato nel novembre 1970. Ma nonostante il tour promozionale, l'album non si rivel\u00f2 il successo atteso e, in assenza di un singolo che commercialmente compensasse la delusione, Ferguson e Andes abbandonarono il gruppo. Gli Spirit si trasformarono in un quartetto, dal momento che il solo Andes venne sostituito con il bassista John Arliss. Poco dopo anche Randy California lasci\u00f2 gli Spirit e perci\u00f2 Cassidy e Locke chiamarono il bassista Al Staehely e suo fratello Chris, chitarrista. Con questa \"line-up\" venne registrato \"Feedback\", che apparve sul mercato nel febbraio 1972. Di nuovo la formazione cambi\u00f2 a seguito della fuoriuscita dei due membri originari superstiti, Ed Cassidy e John Locke; sostituiti dal solo batterista, gli Spirit in trio parteciparono a un tour. Le esibizioni \"live\" e i sempre pi\u00f9 frequenti passaggi radiofonici permisero agli album pubblicati di rientrare in classifica, e in particolare a \"Twelve Dreams of Dr. Sardonicus\" di conquistare il disco d'oro, seppure a sei anni dalla pubblicazione. Dopo qualche altra esperienza \"on the road\" con nuovi strumentisti, il gruppo si sciolse nel luglio del 1974.\nMa non molto tempo dopo, Cassidy e California si ritrovarono a suonare assieme; poi, collaborando con vecchi e nuovi musicisti, per la Mercury Records realizzarono il doppio album \"Spirit of \u201876\" e l'anno seguente \"Farther Along\", che vide il momentaneo rientro di Andes e Locke, seguito a ruota da \"Son of the Spirit\". Dopo cinque anni, il quintetto originale si ritrov\u00f2 per alcuni concerti. La \"reunion\" fu per\u00f2 breve e nel gennaio del 1977 il solo Randy California incise \"Future Games: A Magical-Kahauna Dream\", suonando tutti gli strumenti. Ma a causa dello scoraggiante riscontro di vendite, la Mercury decise di rescindere il contratto.\nIl gruppo, che adesso vedeva Larry \u201cFuzz\u201d Knight, Ed Cassidy e Randy California (John Locke aveva appena lasciato la formazione), effettu\u00f2 una tourn\u00e9e in Europa, e il concerto tenuto l'11 marzo 1978 al Rainbow Theatre di Londra venne registrato per un album dal vivo. La \"band\" prosegu\u00ec a corrente alternata fra scioglimenti e ricostituzioni fino al 1982, anno in cui si riform\u00f2 il quintetto originale che registr\u00f2 \"The Thirteenth Dream\", un album di pezzi gi\u00e0 pubblicati che vide la luce nel 1984. Di nuovo si verificarono dei cambiamenti nella \"line up\" e con una nuova formazione gli Spirit si esibirono in alcuni concerti a favore del restauro della Statua della Libert\u00e0.\n\"Rapture in the Chambers\" usc\u00ec nel 1989; Cassidy e California erano affiancati da Locke e Mark Andes, e l'anno successivo una nuova formazione degli Spirit registrava \"Tent of Miracles\", lavoro seguito da concerti e dalla pubblicazione di materiale mai apparso prima.\nLa fine.\nIl 2 gennaio del 1997 Randy California, in vacanza alle Hawaii, si tuff\u00f2 nelle acque del Pacifico per soccorrere il figlio Quinn, intrappolato in un vortice; riusc\u00ec a salvare il ragazzo spingendolo fuori dal gorgo verso riva, ma fu inghiottito dai marosi e il suo corpo non venne mai pi\u00f9 ritrovato. La morte di California segn\u00f2 la fine definitiva del gruppo, nonostante la creazione degli Spirit Revisited a opera di Ed Cassidy.\nStile musicale.\nLa formazione era composta da musicisti dal retroterra musicale differente che spaziava dal rock al classico, passando attraverso pop, blues, folk e jazz. Il sound degli Spirit fu un originale tessuto armonico in cui si fondevano rock, folk, jazz, blues e psichedelia; in altre circostanze il gruppo seppe alternare i diversi generi e stili, creando sonorit\u00e0 che allo stesso tempo conquistarono un pubblico raffinato e furono la causa del loro progressivo e reciproco allontanarsi e del loro scioglimento."}
{"id": "784329", "revid": "56818", "url": "https://it.wikipedia.org/wiki?curid=784329", "title": "Lao tse tung", "text": ""}
{"id": "784331", "revid": "1516087", "url": "https://it.wikipedia.org/wiki?curid=784331", "title": "Rhodesia Meridionale", "text": "La Rhodesia Meridionale (o Rodesia Meridionale, in inglese \"Southern Rhodesia\") fu una colonia della corona britannica, corrispondente all'attuale Zimbabwe, istituita nel 1923 dall'aggregazione del Mashonaland e del Matabeleland. La colonia si ridenomin\u00f2 semplicemente \"Rhodesia\" nel 1964, allorch\u00e9 la Rhodesia Settentrionale assunse il nome di Zambia; indipendente \"de facto\" come Rhodesia dal 1965, nel 1979 divenne Zimbabwe Rhodesia e lo stesso anno torn\u00f2 brevemente sotto il governo britannico, per dissolversi infine nel 1980.\nStoria.\nIl nome deriva da quello del britannico Cecil Rhodes, una delle personalit\u00e0 pi\u00f9 rilevanti nella storia dell'espansione britannica nell'Africa meridionale. La Rhodesia fu creata nel 1888 dopo la firma di una serie di trattati con i sovrani locali (tra i quali il pi\u00f9 celebre era Lobengula, re dei Matabele) con i quali Rhodes si assicur\u00f2 la concessione per lo sfruttamento minerario. Nel 1910 la Rhodesia Settentrionale (corrispondente all'attuale Zambia) si separ\u00f2 da quella meridionale. Nel 1923 venne formalmente fondata la colonia della Rhodesia Meridionale.\nDal 1953 al 1963, la colonia fece parte della Federazione della Rhodesia e del Nyasaland, assieme alla Rhodesia Settentrionale e al Nyasaland.\nNel 1965, con atto unilaterale, la Rhodesia si dichiar\u00f2 indipendente. Cinque anni dopo, il 23 marzo 1970, venne formalmente proclamata la Repubblica di Rhodesia, con il definitivo disconoscimento del monarca britannico come Capo di Stato; nel 1979, poi, la repubblica venne brevemente sostituita dallo stato dello Zimbabwe Rhodesia. La vicenda fu contrassegnata da una lunga guerra civile che vedeva contrapposto il governo, guidato da una maggioranza bianca, e le organizzazioni di guerriglieri dello ZIPRA e dello ZANLA; il Regno Unito riusc\u00ec a mediare tra i contendenti e nel 1979 pot\u00e9 a riprendere il controllo del paese (nuovamente ribattezzato \"Rhodesia Meridionale\"), per poi concedere l'indipendenza nel 1980. Fu l'ultima colonia europea sul territorio africano ad ottenere l'indipendenza, con la nascita dello Zimbabwe.\n\"Per gli eventi storici della Rhodesia Meridionale vedi la voce Storia della Rhodesia\"."}
{"id": "784334", "revid": "599013", "url": "https://it.wikipedia.org/wiki?curid=784334", "title": "Daniel Aranzub\u00eda", "text": "\u00c8 uno dei pochi giocatori ad aver militato nelle file dell'Athletic Club pur non essendo basco. Infatti, nonostante sia originario della regione de La Rioja, ha intrapreso la carriera di calciatore nelle file dell'Athletic. \nCarriera.\nDopo otto stagioni disputate con la prima squadra dell'Athletic Bilbao, nel 2008 si trasferisce a parametro zero al Deportivo la Coru\u00f1a.\nIl 20 febbraio 2011 realizza un gol sugli sviluppi di un calcio d'angolo al 94' nella partita contro l'Almeria terminata 1-1; \u00e8 l'unico portiere della Liga ad averlo fatto.\nDalla stagione 2013-14 diventa secondo portiere dell'. Fa il suo esordio nella trasferta vincente di Coppa del Re contro il Sant Andreu e alla seconda partita da titolare, in Champions League contro il , para un rigore ai lusitani."}
{"id": "784338", "revid": "1573940", "url": "https://it.wikipedia.org/wiki?curid=784338", "title": "Acanthosomatidae", "text": "Gli Acantosomatidi (Acanthosomatidae ) sono una famiglia di insetti Rincoti Eterotteri.\nDescrizione.\nInsetti di piccole o medie dimensioni, hanno un aspetto molto simile a quello dei Pentatomidae, ma se ne distinguono per i tarsi bi-segmentati (usualmente tre segmenti nei Pentatomidae). Il capo \u00e8 carenato lateralmente e porta antenne composte da 5 segmenti. Hanno uno scutellum di forma grossolanamente triangolare. Nell'addome \u00e8 in genere presente un processo spinoso che si proietta anteriormente dal II urosterno ed \u00e8 provvisto di un paio di tricobotri nel III urosterno.\nBiologia.\nAlcune specie di questa famiglia si caratterizzano per l'abitudine delle femmine di sorvegliare le uova dopo la deposizione, per difenderle dai predatori e dai parassiti, e di continuare a dedicare cure parentali alle giovani larve anche per lungo tempo dopo la schiusa delle uova. Ci\u00f2 \u00e8 documentato in maniera particolare per l\"Elasmucha grisea\", ma anche per numerose altre specie dei generi \"Anaxandra\", \"Acanthosoma\" e \"Elasmucha\".\nAltra caratteristica comune a molte specie di questa famiglia \u00e8 la capacit\u00e0 di secernere liquidi odorosi (feromoni) con funzioni di difesa nei confronti di eventuali aggressori o di comunicazione tra membri della stessa specie.\nTassonomia.\nLa famiglia comprende oltre 180 specie ripartite fra 47 generi e 3 sottofamiglie. Questa ultima suddivisione, proposta da (1974) \u00e8 oggi messa in discussione, ma \u00e8 largamente adottata. Tutte le sottofamiglie sono cosmopolite.\nSpecie dell'areale paleartico europeo.\nPer l'areale paleartico europeo sono riconosciuti solo 4 generi e 8 specie:"}
{"id": "784344", "revid": "1543377", "url": "https://it.wikipedia.org/wiki?curid=784344", "title": "Love (gruppo musicale)", "text": "Love fu un gruppo rock psichedelico statunitense fondato nel 1965 a Los Angeles, in California, ritenuto fra i pi\u00f9 importanti del periodo e fra i precursori dell'acid rock. Il loro leader, Arthur Lee, viene considerato uno dei chitarristi pi\u00f9 abili e originali dell'epoca.\nStoria.\nEsordirono con l'album \"Love\" nel 1966 che contiene una cover di \"Hey Joe\", seguito l'anno successivo dall'album \"Da Capo,\" entrambi pubblicati dalla \"Elektra Records\". Nel secondo album compare il brano \"7 and 7 Is\", che divenne un classico del genere garage rock. Nel dicembre del 1967 usc\u00ec il terzo album, \"Forever Changes\" (Elektra), considerato il loro capolavoro. Nel 1969 vennero pubblicati altri due album, \"Four Sail\" (Elektra) e \"Out Here\" (Blue Thumb). Nel 1972 Arthur Lee incise un album da solista, \"Vindicator\" (A&amp;M Records) e un altro con Jimi Hendrix che per\u00f2 non venne mai pubblicato. Sempre nel 1972 venne pubblicata un'antologia del periodo 1965-68, \"Love Revisited\". I Love si riunirono nel 1974 per pubblicare un ultimo album, \"Reel to Real\".\nArthur Lee durante gli anni settanta e novanta continu\u00f2 a suonare dal vivo e a registrare album con formazioni diverse chiamate \"Love\" o \"Arthur Lee and Love\"; nel 1992 venne pubblicato \"Arthur Lee And Love\" (New Rose).\nDurante gli anni vennero pubblicati album dal vivo o antologici come \"Love Live - 1978 Reunion\" (Rhino 1982), , \"Love Story\" (Rhino, 1995) e \"Love - The Forever Changes Concert\" (Snapper Music 2003).\nBryan MacLean pubblic\u00f2 \"Ifyoubelievein\" (Rhino 1997).\nMacLean mor\u00ec nel 1998, mentre Arthur Lee nell'estate del 2006.\nNel 2014 venne pubblicato l'album \"Black Beauty\" che era stato registrato nel 1973.\nStile musicale.\nI Love hanno proposto una formula sonora che combina il folk rock dei Byrds all'R&amp;B e al beat utilizzando gli arrangiamenti e le melodie del pop. Gi\u00e0 a partire dal secondo album \"Da Capo\" del 1966 hanno abbracciato la psichedelia: un genere che emerge chiaramente nei diciannove minuti acid blues di \"Revelation\". Nonostante questa premessa, il disco non disdegna le loro radici folk rock e presenta alcune parentesi che citano il flamenco e il jazz rock. Annoverato fra i capolavori del rock psichedelico, \"Forever Changes\" (1967) trova un equilibrio fra pop psichedelico e folk rock facendo uso di sonorit\u00e0 barocche e arrangiamenti raffinati."}
{"id": "784345", "revid": "1682477", "url": "https://it.wikipedia.org/wiki?curid=784345", "title": "Allenamento sportivo", "text": "Con il termine allenamento sportivo (in inglese \"training\") si intende il processo di adattamento fisiologico allo sforzo fisico del corpo umano compiuto dall'atleta al fine di migliorare la propria prestazione sportiva ovvero di intervenire, in modo organizzato, verso la pratica sportiva cos\u00ec da poter esprimere le migliori prestazioni nell'ambito di una competizione e/o per benessere psicofisico proprio.\n\"Mescolando\" ingredienti di vari campi (fisiologico, biomeccanico, psicologico, pedagogico, biochimico ed anatomico) in un modo tuttavia differente, si \u00e8 creata una vera e propria \"scienza dell'allenamento\" a s\u00e9 stante. Il fondatore di tale pratica \u00e8 ritenuto L.P. Matveev, scienziato russo, sebbene notevoli contributi teorici: scienziati, questi, che operavano prevalentemente nella capitale russa e a Lipsia (Germania) (memorabile la storia di Bernstein, caduto in disgrazia poich\u00e9 \"oppositore\" di Ivan Pavlov; dal punto di vista storico, va invece menzionato l'apporto di Seyle).\n L'allenamento prevede le figure\ndella persona che lo pratica (atleta) e della persona che lo dirige (allenatore)\nDescrizione.\nObiettivi perseguiti.\nEssenzialmente si possono raggruppare gli obiettivi dell'allenamento in tre aspetti: \nCosa viene allenato.\nVengono allenate le capacit\u00e0 condizionali: rapidit\u00e0, forza, resistenza, mobilit\u00e0 articolare, come anche abilit\u00e0 coordinative: equilibrio, capacit\u00e0 di differenziazione, orientamento, anticipazione, capacit\u00e0 di adattamento, di reazione e senso del ritmo. L'allenamento tuttavia, in quanto formazione della persona umana per lo svolgimento di compiti specifici legati alla pratica sportiva nei diversi livelli in cui si attua, presenta sempre una notevole dimensione pedagogica che non deve essere mai trascurata.\nCome agisce l'allenamento.\nIl carico (stimolo allenante) porta a una variazione dell'equilibrio biochimico dell'organismo (variazione dell'omeostasi). Per essere meglio preparato a futuri carichi dello stesso tipo, il corpo reagisce con un adattamento, dal quale risulta un migliore stato funzionale. Un esempio \u00e8 la supercompensazione delle scorte di glicogeno nei muscoli sottoposti ad un carico di resistenza.\nPer controllare correttamente l'allenamento, e quindi organizzare gli stimoli dei carichi in una sequenza che non sovraccarichi l'organismo, \u00e8 necessaria una esatta conoscenza del carico delle singole unit\u00e0 allenanti (seduta d'allenamento) e dell'effetto della loro sommatoria. Il carico d'allenamento viene valutato in base alle cosiddette normative del carico.\nTipi di allenamento.\nAllenamento aerobico.\nPartendo dal presupposto che la scelta della tipologia di allenamento dipende da quelli che sono gli scopi e le capacit\u00e0 del soggetto, l'allenamento di tipo aerobico \u00e8 tra i pi\u00f9 scelti (anche se il pi\u00f9 delle volte inconsapevolmente). Come ogni strumento, se non utilizzato correttamente, finisce per non dare i risultati attesi.\nInfatti l'allenamento di tipo aerobico \u00e8 il principale strumento utilizzato dall'utente medio per perdere i chili di troppo, o, in gergo tecnico, mobilitare le riserve lipidiche. La condizione necessaria perch\u00e9 questo avvenga \u00e8 che l'allenamento sia appunto condotto al di sotto della soglia anaerobica, il che vuol dire che l'atleta non deve mai andare in debito di ossigeno. Per fare un esempio lampante si potrebbe parlare dell'individuo medio che 3 o 4 volte a settimana va a fare un po' di \"Jogging\". Infatti la corsa \u00e8 un ottimo esercizio per lavorare in aerobiosi, ma, come detto prima, bisogna sapere come correre, a che velocit\u00e0, per quanto tempo, ecc.\nLe tre cose che si devono sempre tener presenti sono:\n- Le riserve lipidiche cominciano ad essere mobilitate dopo circa 20 minuti di esercizio aerobico. Fare una \"corsetta\" di mezz'ora probabilmente non aiuter\u00e0 se l'obbiettivo \u00e8 quello di perdere peso (questo perch\u00e9 le prime riserve energetiche mobilitate quando si svolge un esercizio fisico sono prevalentemente quelle del glicogeno e, solo successivamente si inizieranno a mobilitare le riserve lipidiche come combustibile per il nostro esercizio. N.B. Ci\u00f2 non vuol dire che per i primi 20 minuti si utilizza solo glicogeno e dopo i 20 minuti solo i lipidi, ma le percentuali variano: all'inizio il contributo maggiore \u00e8 a carico del glicogeno per circa l'80%, mano a mano che si corre queste percentuali cambiano fino a quando il substrato utilizzato all'80% sar\u00e0 il grasso corporeo).\n- La corsa (nel nostro esempio) deve mantenersi sempre in ritmo aerobico, il che vuol dire che non si deve cercare di fare il maggior numero di km nel minor tempo possibile, anzi, pi\u00f9 tempo si corre e meglio \u00e8. L'andatura ideale \u00e8 tra i 7 e i 10\u00a0km/h. (Ovvio \u00e8 che ognuno percepisce il modo diverso la fatica, e ciascuno di noi ha soglie anamorfiche differenti, oltre che un grado di allenamento o \"fitness\" personale).\n- Non \u00e8 vero che pi\u00f9 si suda pi\u00f9 si dimagrisce! Infatti correre con indumenti non traspiranti come i k-way \u00e8 un ostacolo alla traspirazione (meccanismo atto a disperdere il calore corporeo generatosi durante l'esercizio fisico). Un cenno lo meriterebbero anche le calzature utilizzate e il modo corretto di correre, ma ci si addentrerebbe in questioni meramente tecniche che poco hanno a che fare con l'allenamento aerobico.\nPeriodizzazione dell'allenamento o \"Ciclizzazione\".\nLa pianificazione dell'allenamento segue l'organizzazione della stagione agonistica o dei \"cicli di allenamento\" ed \u00e8 cos\u00ec suddiviso:"}
{"id": "784353", "revid": "287204", "url": "https://it.wikipedia.org/wiki?curid=784353", "title": "Antioco I di Commagene", "text": "Durante il suo regno tent\u00f2 di fare gli interessi del proprio regno malgrado la presenza ingombrante dei Romani, ma alla fine la Commagene entr\u00f2 nella sfera d'influenza di Roma, diventando uno stato satellite sotto l'imperatore romano Augusto.\nAntioco fu il frutto del matrimonio del re Mitridate I Callinico con la principessa seleucide Laodice, voluto dal re Samo II di Commagene e dal re seleucide Antioco VIII Gripo, genitori degli sposi, allo scopo di siglare la pace tra il Regno di Commagene e l'Impero seleucide.\nProfess\u00f2 una forma di Zoroastrismo ellenizzato, lasciando una vasta documentazione del culto regale da lui promosso. Avendo la casa reale di Commagene legami profondi con quelle persiana e seleucide, molti dei consistevano in personificazioni dei corpi celesti, come il sole, la luna e i pianeti. Si dice che lo stesso Antioco abbia praticato l'astrologia, e fu forse iniziato all'ermetismo. Promosse una riforma del calendario lunare di Commagene, che colleg\u00f2 al ciclo sotico (della stella Sirio) gi\u00e0 utilizzato dagli Egiziani.\nAntioco \u00e8 oggi noto soprattutto per l'erezione del santuario di Nemrut Da\u011f\u0131, vicino alla citt\u00e0 di Kahta: il monumento pi\u00f9 importante del complesso \u00e8 lo \"Hierothesion\", dove venne seppellito, e che fu costruito per ospitare cerimonie religiose in occasione del suo compleanno o della sua incoronazione.\nBibliografia.\nMargherita Facella, \"La dinastia degli Orontidi nella Commagene ellenistico-romana\", Giardini, 2006"}
{"id": "784362", "revid": "767487", "url": "https://it.wikipedia.org/wiki?curid=784362", "title": "Re di Commagene", "text": "La Commagene fu un piccolo stato ellenistico nell'Anatolia del sud, vicino Antiochia, con capitale Samosata. La Commagene era una satrapia dell'Impero persiano, venne poi conquistata da Alessandro Magno, vivendo un periodo di indipendenza, per poi cadere nella sfera d'influenza della Repubblica e dell'Impero romani."}
{"id": "784364", "revid": "729019", "url": "https://it.wikipedia.org/wiki?curid=784364", "title": "Eynhallow", "text": "Eynhallow \u00e8 una piccola isola, facente parte dell'arcipelago delle isole Orcadi. Si trova tra l'Entroterra delle Orcadi e Rousay, nel canale d'acqua chiamato Eynhallow Sound. \u00c8 disabitata dal 1851.\nSull'isola \u00e8 presente una chiesa costruita nel dodicesimo secolo, probabilmente facente parte di un antico monastero."}
{"id": "784365", "revid": "1632387", "url": "https://it.wikipedia.org/wiki?curid=784365", "title": "Neri", "text": ""}
{"id": "784369", "revid": "1433186", "url": "https://it.wikipedia.org/wiki?curid=784369", "title": "San Germ\u00e1n (Porto Rico)", "text": "San Germ\u00e1n \u00e8 una citt\u00e0 di Porto Rico situata nell'entroterra sud-occidentale dell'isola. L'area comunale confina a nord con Mayag\u00fcez e Maricao, a est con Sabana Grande, a sud con Lajas e a ovest con Cabo Rojo e Hormigueros. Il comune, che fu fondato nel 1573, oggi conta una popolazione di oltre 37.000 abitanti ed \u00e8 suddiviso in 19 circoscrizioni (\"barrios\").\n\u00c8 la citt\u00e0 natale dell'attore Benicio del Toro."}
{"id": "784370", "revid": "120131668", "url": "https://it.wikipedia.org/wiki?curid=784370", "title": "Giovan Francesco Loredan", "text": "Biografia.\nNato a Venezia da Lorenzo Loredan di Santa Maria Formosa ed Leonora Bold\u00f9. Rimasto orfano di entrambi i genitori in tenera et\u00e0, fu allevato dallo zio Antonio Bold\u00f9 ed ebbe per maestro Antonio Colluraffi, pi\u00f9 volte ricordato nelle pubblicazioni degli \"Incogniti\".\nDivise la sua prima giovinezza tra lo studio e gli stravizi. Frequent\u00f2 a Padova le lezioni del Cremonini e incominci\u00f2, prima del 1623, a radunare attorno a s\u00e9 quel gruppo di letterati che form\u00f2 poi l'Accademia degli Incogniti. Come fondatore dell'Accademia degli Incogniti e membro di molte altre Accademie ebbe strette relazioni con quasi tutti i letterati della sua epoca.\nOltre all'attivit\u00e0 letteraria, ebbe anche parte negli affari pubblici. A venti anni fu registrato nel libro d'oro, ma la sua carriera cominci\u00f2 abbastanza tardi: nel settembre 1632 fu eletto Savio agli Ordini e nel 1635 era Tesoriere della fortezza di Palmanova. Al suo ritorno riorganizz\u00f2 l'Accademia degli Incogniti (1636) e, nel 1638, nonostante i tentativi per evitarlo, fu obbligato, in quanto unico discendente del suo ramo, a contrarre matrimonio con Laura Valier. Fu poi provveditore ai banchi (1640), provveditore alle pompe (1642), nel 1648 fece il salto di qualit\u00e0 ricoprendo l'incarico di \"avogador del comun\" incarico che ricopr\u00ec pi\u00f9 volte (1651, 1656 e 1657) e provveditore alle biave (1653). Raggiunse successivamente le cariche di Inquisitore di Stato e di membro del Consiglio dei Dieci. Nel 1656 entrava nel Minor Consiglio, cio\u00e8 tra i sei patrizi che, insieme al doge, componevano la Serenissima Signoria. Dovette per\u00f2 subire qualche rovescio politico, perch\u00e9 negli anni seguenti non ebbe pi\u00f9 cariche importanti. Nel 1660 era provveditore a Peschiera. L'anno seguente (13 agosto 1661) moriva.\nOpere.\nOltre agli \"Scherzi Geniali\" (Sarzina, Venezia, 1632) scrisse romanzi pi\u00f9 volte ristampati e tradotti anche in francese, come \"La Dianea\" (Venezia, Sarzina, 1635) e \"L'Adamo\" (ivi 1640), operette di soggetto religioso, come \"Sensi di devozione sui Sette Salmi penitenziali\", (Venezia, Guerigli, 1652); \"Vita di Alessandro III pontefice\", (Venezia, Sarzina, 1637); \"Vita di S. Giovanni vescovo di Tra\u00f9\", (Venezia, Guerigli, 1648); \"I gradi dell'anima\", (Venezia, Guerigli, 1652), raccolte di cicalate accademiche (\"Bizzarrie accademiche\", Venezia, Guerigli, 1655), \"Sei dubi amorosi\" (ivi, Sarzina, 1632); \"Il cimiterio; epitafi giocosi\" (insieme con Pietro Michiel, Tivoli, Mancini 1646), una \"Iliade giocosa\" (Venezia, 1654), compilazioni storiche (\"Ribellione e morte del Valestain\", sotto lo pseudonimo di Gnaeo Falcidio Donaloro, Milano, Ghisolfi, 1634 che gli cost\u00f2 un'ammonizione da parte degli Inquisitori di Stato; \"Istoria de' re Lusignani\", con lo pseudonimo di Enrico Giblet, Bologna, Monti, 1647), una \"Vita del Marino\" (Venezia, Sarzina, 1633), una raccolta di \"Lettere\" ancora con lo pseudonimo di E. Giblet (Venezia, Guerigli, 1653).\nIn qualit\u00e0 di fondatore dell'Accademia degli Incogniti cur\u00f2 le pubblicazioni delle opere collettive dell'Accademia: \"Cento Novelle\", Venezia, Guerigli, 1651; \"Discorsi accademici\", Venezia Sarzina, 1635; \"Le glorie degli incogniti\", Venezia, Valvasense, 1647; \"Novelle amorose\", Venezia, eredi del Sarzina, 1641."}
{"id": "784376", "revid": "895021", "url": "https://it.wikipedia.org/wiki?curid=784376", "title": "Virgilio Salimbeni", "text": "Professionista dal 1948 al 1954, vinse Trofeo Matteotti, Giro del Lazio e Giro dell'Emilia.\nCarriera.\nCorse nella Legnano dal 1948 al 1951, facendo da gregario a Gino Bartali. Nel 1952-1953 corse nella Ganna e nel 1954 nella Nivea-Fuchs con Fiorenzo Magni.\nNel 1947 vinse il Trofeo Matteotti, mentre l'anno successivo vinse la Milano-San Pellegrino e la Coppa Bernocchi.\nNel 1949 vinse il Giro del Lazio, il Circuit du Cantal e il Giro dell'Emilia. Sempre nel 1949, vinse la tappa tarantina del Giro dei Tre Mari.\nCorse ai campionati del mondo di Moorslede del 1950, ritirandosi. Dal 1948 al 1951 partecip\u00f2 al Tour de France, con Bartali.\nNel 1953 vinse la tappa di Enna del Giro di Sicilia.\nLe presenze di Salimbeni al Giro d'Italia furono diverse: nel 1948 ottenne il 14\u00ba posto, nel 1950 il 23\u00ba, nel 1951 il 18\u00ba, nel 1952 il 45\u00ba e nel 1953 il 56\u00ba.\n\u00c8 deceduto il 30 ottobre 2011 a Seveso, in Lombardia."}
{"id": "784377", "revid": "95491448", "url": "https://it.wikipedia.org/wiki?curid=784377", "title": "Modione", "text": "Il Modione (anticamente Selino o Selinus) \u00e8 un fiume della Sicilia occidentale che scorre nel territorio della Provincia di Trapani.\nDescrizione.\n\u00c8 un fiume di scarsa portata, della lunghezza di 27\u00a0km, che nasce nel territorio di Santa Ninfa (in contrada Tre Serroni), attraversa il territorio dei comuni di Santa Ninfa, Partanna, Castelvetrano e Campobello di Mazara e che sfocia nel mar Mediterraneo nella localit\u00e0 di Marinella di Selinunte.\nLa portata del fiume doveva senz'altro essere maggiore nelle epoche antiche. Lo testimonia la presenza, lungo il fiume Modione, di ben 14 antichi mulini, che sono denominati: Scaglio, Terzi, Guirbi, San Giovanni, Mezzo e Garofalo (del XV secolo), Messerandera, San Nicola, Mulinello, Paratore, Mangogna, Errante, La Rocca e Garibaldi.\nOggi sono tutti inattivi.\nStoria.\nGli antichi Greci lo chiamarono \"Selinus\" o Selino e nei pressi della sua foce, sul massiccio calcareo che separa il fiume dal vicino fiume Cottone, fondarono la colonia che prese il nome di Selinunte. Proprio l'antica \u00e8 cos\u00ec chiamata per \"selin\u00f2n\", ovvero il nome del sedano selvatico che abbondante cresceva sulle sue sponde, riscontrabile anche sul simbolo di alcune monete greche l\u00ec ritrovate.\nSulle sponde della sua foce sorgeva anticamente uno dei due porti di Selinunte, gran parte interrato, ma del quale oggi risultano ancora visibili dei grossi basolati.\nAd ovest del fiume si trova la \"grande citt\u00e0 dei morti\" formata dalla estesa necropoli di \"Manicalunga\", di circa 3\u00a0km\u00b2, che inizia nei pressi del santuario di Demetra Malophoros.\nAd est del fiume Modione un'altra necropoli, detta \"Manuzza\", in contrada Galera-Bagliazzo, con una superficie di quasi 4500 metri quadrati e una terza, in localit\u00e0 \"Buffa\"."}
{"id": "784379", "revid": "309013", "url": "https://it.wikipedia.org/wiki?curid=784379", "title": "Ordine di Kutuzov", "text": "L'Ordine di Kutuzov () \u00e8 un'onorificenza dell'Unione Sovietica mantenuta dalla Federazione Russa dopo lo scioglimento dell'Unione.\nStoria.\nL'Ordine di Kutuzov \u00e8 chiamato cos\u00ec in onore del generale russo Michail Illarionovi\u010d Kutuzov.\nEntrata ufficialmente in vigore il 29 luglio 1942, (durante la grande guerra patriottica) per decisione del governo sovietico, la decorazione fu creata allo scopo di premiare anziani ufficiali dell'Armata rossa, che avevano guidato reparti dell'esercito a sferrare degli attacchi decisivi e vittoriosi. Tale onorificenza non \u00e8 mai stata abolita, e per questo rimane ancora oggi una delle principali decorazioni militari russe.\nDopo lo scioglimento dell'Unione Sovietica, l'Ordine venne mantenuto dalla Federazione Russa ed abolito in seguito, il 7 settembre 2010, per essere sostituito da un ordine omonimo.\nClassi.\nL'Ordine disponeva delle seguenti classi di benemerenza:\nIl generale Ivan Galanin, distintosi nella celebre vittoria di Stalingrado, fu il primo ad ottenere questo riconoscimento. Dal 1942 sino al termine della guerra, l'ordine di Kutuzov di primo grado fu assegnato in totale in 669 occasioni, in due varianti: una pi\u00f9 chiara e l'altra pi\u00f9 scura.\nLa medaglia di secondo grado fu assegnata a 3.325 corpi, divisioni e comandanti di brigata.\nInvece, con la medaglia di terzo grado, creata successivamente agli altri due l'8 febbraio 1943, furono premiati comandanti di Reggimento, i loro consiglieri e comandanti di compagnia. Nell'arco di tre anni, ne furono assegnate 3.328."}
{"id": "784380", "revid": "125210469", "url": "https://it.wikipedia.org/wiki?curid=784380", "title": "Marrobbio", "text": "Il marrobbio o marr\u00f9bbio \u00e8 una repentina, imprevedibile e sensibile variazione del livello del mare. Questo fenomeno pu\u00f2 assumere notevoli proporzioni (sono stati registrati movimenti di 150 centimetri) soprattutto in primavera e in autunno, mentre \u00e8 raro in estate.\nIn Italia \u00e8 riscontrabile lungo le coste della Sicilia occidentale nella zona di Trapani, nella Sicilia meridionale (Pozzallo e isola di Lampedusa) e anche a Malta.\nNel fiume M\u00e0zaro, a volte l'acqua del mare entra nel fiume nella parte centrale del letto ed esce contemporaneamente dai lati del letto del fiume, provocando seri danni alle imbarcazioni ormeggiate.\nAnaloghi fenomeni, noti come sesse (in inglese \"seiche\"), si verificano nell'Adriatico settentrionale e concorrono al fenomeno dell'acqua alta."}
{"id": "784386", "revid": "827882", "url": "https://it.wikipedia.org/wiki?curid=784386", "title": "Grassi", "text": ""}
{"id": "784387", "revid": "212348", "url": "https://it.wikipedia.org/wiki?curid=784387", "title": "Carol Moseley Braun", "text": "Biografia.\nNata in una famiglia benestante di estrazione borghese (il padre Joseph era un agente di polizia ed un musicista mentre la madre Edna svolgeva la professione di tecnico ospedaliero), frequent\u00f2 la scuola pubblica e si laure\u00f2 in legge all'universit\u00e0 dell'Illinois nel 1969 ed in quella di Chicago nel 1972.\nNel 1973 si spos\u00f2 con Michael Braun (col quale avr\u00e0 un figlio ma dal quale si separer\u00e0 nel 1988) e nello stesso anno lavor\u00f2 come avvocato di Stato presso il ministero della giustizia, incarico che tenne fino al 1977. Dopo aver aperto uno studio legale tutto suo, cominci\u00f2 la sua carriera politica all'interno del Partito Democratico e fu per dieci anni (1978-1988) deputato presso la Camera dello Stato dell'Illinois.\nVice leader della maggioranza democratica nel suo stato ed in seguito cancelliere capo nella Contea di Cook dal 1989 al 1992, Carol Moseley Braun fu eletta nel Senato (prima donna di colore a riuscirci) nel 1992 e vi rimase fino al 1998, anno in cui fall\u00ec la rielezione. Nello stesso periodo Bill Clinton la nomin\u00f2 consulente per il ministero dell'educazione ed in seguito ambasciatrice in varie nazioni oceaniche, tra cui la Nuova Zelanda.\nLontana dalla politica attiva per molti anni, nel febbraio del 2003 annunci\u00f2 a sorpresa la sua candidature alle primarie democratiche del 2004 che avrebbero dovuto decidere il candidato presidente da contrapporre a George W. Bush: dopo i primi risultati deludenti, tuttavia, la Braun si ritir\u00f2 dalla tornata elettorale dichiarando il suo sostegno ad Howard Dean."}
{"id": "784389", "revid": "599013", "url": "https://it.wikipedia.org/wiki?curid=784389", "title": "Luis Prieto Zalbidegoitia", "text": ""}
{"id": "784390", "revid": "158913", "url": "https://it.wikipedia.org/wiki?curid=784390", "title": "Maria Teresa Chiramel Mankidiyan", "text": "Biografia.\nNacque nel Kerala, in una famiglia nobile decaduta. La madre mor\u00ec quando Mariam aveva dodici anni.\nSi dedic\u00f2 all'assistenza dei bisognosi, visit\u00f2 e aiut\u00f2 i poveri, confort\u00f2 le persone sole, cur\u00f2 i malati, assist\u00e9 i moribondi e si prese cura degli orfani. Suscit\u00f2 sospetti per la sua esperienza mistica della Crocifissione e delle Stimmate.\nIl 14 maggio 1914 fu posta dal vescovo a capo della Congregazione delle Suore della Sacra Famiglia, per la quale ottenne il riconoscimento canonico come nuovo istituto religioso.\nGli scopi dell'istituzione furono: preghiera, meditazione, assistenza ai malati, ai bisognosi, educazione cristiana, La madre fond\u00f2 tre conventi, due scuole, due convitti, una casa di studio ed un orfanotrofio durante il periodo bellico della prima guerra mondiale e anche nel dopoguerra.\nMor\u00ec l'8 giugno del 1926. La sua congregazione \u00e8 diffusa in Kerala, nelle Missioni dell'India del Nord, in Italia, Germania, Ghana.\nCulto.\nA Mariam Thresia Chiramel Mankidiyan sono state attribuite migliaia di grazie, compresi numerosi miracoli.\nLe virt\u00f9 di Mariam Thresia Chiramel Mankidiyan sono state riconosciute dalla Congregazione per le cause dei Santi, che la dichiar\u00f2 Serva di Dio nel 1973 e venerabile nel 1999. Dopo che la guarigione straordinaria di Mathew D. Pellissery da piede torto congenito fu riconosciuta miracolosa, \u00e8 stata iscritta nell'Albo dei Beati; la cerimonia di beatificazione \u00e8 stata officiata da Papa Giovanni Paolo II il 9 aprile 2000.\nIl 12 febbraio 2019, papa Francesco ha riconosciuto il secondo miracolo avvenuto per sua intercessione. La Santa \u00e8 stata canonizzata il 13 ottobre 2019."}
{"id": "784396", "revid": "599013", "url": "https://it.wikipedia.org/wiki?curid=784396", "title": "Asier del Horno", "text": "Carriera.\nClub.\nComincia a giocare nelle giovanili dell'Athletic Club e nel 1999 entra nelle file dell'Athletic B. Dopo una sola stagione, 26 presenze e 1 gol passa in prima squadra. Qui si fa notare per le sue capacit\u00e0 difensive miste all'abilit\u00e0 di portarsi all'attacco lungo la fascia sinistra.\nDurante le 5 stagioni in \"rojiblanco\", proprio grazie alla sua abilit\u00e0 di proiettarsi in attacco, \u00e8 stato autore di ben 13 gol, di cui alcuni molto pesanti nella sentitissima partita contro il Real Madrid. Infatti contro i \"merengues\" ha segnato 5 gol in 4 partite. L'ultima stagione (la 2004-2005) \u00e8 quella della consacrazione a livello internazionale. Viene convocato dalla nazionale spagnola per la quale gioca alcune amichevoli e alcune partite di qualificazione al Mondiale 2006.\nGrazie alle sue buone prestazioni in campionato e in campo internazionale, nell'estate del 2005 viene acquistato dal Chelsea. Qui diviene titolare come terzino sinistro e segna anche un gol contro il Tottenham. Alla fine della stagione si laurea campione d'Inghilterra e viene convocato tra i 23 rappresentanti della nazionale spagnola ai Mondiali del 2006. Purtroppo per lui un infortunio alla caviglia gli impedisce di prendere parte alla spedizione mondiale. Il suo posto verr\u00e0 preso dall'argentino naturalizzato spagnolo Mariano Pern\u00eda.\nDopo il Mondiale viene ingaggiato dal Valencia come sostituto naturale di Amedeo Carboni, ma le cure a cui si \u00e8 sottoposto per il suo infortunio gli hanno impedito di debuttare con la formazione spagnola prima del 2007.\nNell'estate del 2007 si trasferisce in prestito all'Athletic Club, societ\u00e0 che lo aveva lanciato nel grande calcio. Al termine della stagione 2007-2008 rientra al Valencia, dove giocher\u00e0 fino a gennaio 2010, per poi essere ceduto in prestito dapprima al Real Valladolid e poi al Levante, che lo acquista a titolo definitivo nell'estate del 2011. Nel 2012 rimane svincolato.\nNazionale.\nHa debuttato con la Nazionale il 3 settembre 2004 contro la (partita terminata 1-1). A tuttora ha segnato 2 gol in 10 presenze, uno contro l' (che ha permesso alla Spagna di vincere 1-0) e uno nella goleada (5-0) contro il . Ha partecipato alle qualificazioni del Mondiale 2006, ma non ha preso parte alla fase finale per un infortunio alla caviglia.\nHa giocato, inoltre, due incontri amichevoli con la maglia dell'Euskal Selekzioa, la rappresentativa formata da soli giocatori baschi.\nStatistiche.\nPresenze e reti nei club.\n\"Statistiche aggiornate al 10 marzo 2012\""}
{"id": "784406", "revid": "118679264", "url": "https://it.wikipedia.org/wiki?curid=784406", "title": "Funzione di produzione", "text": "La funzione di produzione in economia esprime il legame intercorrente tra le \"quantit\u00e0 dei singoli fattori di produzione usati e quantit\u00e0 di prodotto ottenuto\". \nIn altre parole, la \"funzione di produzione\" \u00e8 la relazione tra la quantit\u00e0 massima di output ottenibile e la quantit\u00e0 di input necessaria per ottenerlo.\nLa quantit\u00e0 di prodotto ottenibile con una determinata combinazione quantitativa dei fattori \u00e8:\nformula_1\ndove:\nLa funzione di produzione elementare, alla base di molti modelli economici, \u00e8 definita sui fattori di produzione capitale K e lavoro L:\nformula_2.\nUna funzione di produzione \u00e8 definita \"neoclassica\" se: (i) ha rendimenti marginali decrescenti per tutti gli input; (ii) ha rendimenti costanti di scala; (iii) rispetta le condizioni di Inada.\nLegge dei rendimenti marginali decrescenti.\nUna funzione di produzione che ha rendimenti marginali decrescenti nei suoi fattori produttivi \u00e8 una funzione il cui output aumenta proporzionalmente all'aumento dei fattori solo se tutti i fattori sono aumentati nella stessa proporzione. Se la quantit\u00e0 impiegata di un dato fattore della produzione viene fatta aumentare progressivamente, mantenendo costanti le quantit\u00e0 degli altri fattori, la produzione aumenta sempre di meno per un ammontare via via pi\u00f9 piccolo e tendente a zero. Si dice che la produttivit\u00e0 marginale del fattore tende a zero al tendere a infinito della quantit\u00e0 impiegata del fattore stesso.\nData una funzione di produzione elementare neoclassica:\nformula_2\nla funzione \"f\" ha rendimenti marginali decrescenti se:\nformula_4 e formula_5;\nformula_6 e formula_7\novvero se la derivata prima \u00e8 positiva rispetto a tutti i fattori e la derivata seconda \u00e8 negativa rispetto a tutti i fattori.\nRendimenti costanti di scala.\nSi parla di rendimenti di scala costanti quando ad una variazione degli input corrisponde una variazione proporzionale dell'output (ad esempio si dimezza quando si dimezzano gli input)."}
{"id": "784408", "revid": "1543377", "url": "https://it.wikipedia.org/wiki?curid=784408", "title": "Orimulsion", "text": "Il derivato dal petrolio noto come Orimulsion \u00e8 un marchio registrato per un combustibile fossile a base di bitume che venne sviluppato per l'uso industriale dalla compagnia venezuelana Intevep, la filiale di ricerca e sviluppo di PDVSA (PDVSA), in seguito ad una precedente collaborazione sullo studio, estrazione, raffinazione e commercializzazione di emulsioni di petrolio, ricerche intraprese assieme alla British Petroleum.\nFonte del bitume.\nIl bitume \u00e8 una miscela di vari tipi di idrocarburi che si trova in natura e che pu\u00f2 essere estratto con metodi di recupero avanzato (reiniezione di vapore) dal pi\u00f9 grande deposito mondiale nella Fascia dell'Orinoco (\"Faja bituminosa del Orinoco\"), a nord dello Stato Bol\u00edvar, nel Venezuela. Le riserve stimate si collocano a pi\u00f9 di 1,2x1012 (milioni di milioni) di barili, pari a 190 milioni di m3 di bitume, una quantit\u00e0 totale che approssimativamente eccede del 50% quella di tutte le altre riserve stimate di petrolio \"tradizionale\" messe assieme.\nPreparazione.\nIl bitume grezzo ha una viscosit\u00e0 estremamente alta, una densit\u00e0 dai 8 a 10 gradi API, a temperatura ambiente) e non \u00e8 adatto all'utilizzo in centrali convenzionali di potenza alimentate da olio combustibile. L'Orimulsion viene costituita miscelando il bitume con circa il 30% di acqua dolce e con una piccola quantit\u00e0 di una sostanza surfattante. L'emulsione risultante ha caratteristiche di fluidit\u00e0 e viscosit\u00e0 simili a quelle del petrolio. Un surfattante basato sull'alcool ha sostituito la versione originale con surfattante fenolico, migliorando cos\u00ec le propriet\u00e0 di trasporto del carburante ed eliminando i pericoli per la salute associati al gruppo fenolico dei surfattanti.\nVantaggi.\nCome carburante per la generazione di elettricit\u00e0, la Orimulsion ha un certo numero di caratteristiche che la rendono ottimale:\nDeclino della sua commercializzazione.\nL'Orimulsion viene attualmente usata come un carburante commerciale per caldaie alimentate ad olio combustibile in centrali energetiche di tutto il mondo (ad esempio Canada, Giappone, Italia, Lituania e Cina). L'utilizzo di questo carburante era maggiore nel recente passato e la domanda di esso era al suo picco quando i prezzi del petrolio cominciarono ad aumentare a livelli stratosferici. Nonostante questo, dopo il grande sciopero della PDVSA del 2003, molti tra i migliori ingegneri vennero licenziati come punizione. La Orimulsion era stata l'orgoglio dei migliori ingegneri della PDVSA, e dunque il progetto Orimulsion cadde in disgrazia, via via che veniva sostituita la dirigenza con nuovi funzionari graditi al nuovo corso politico del Movimento Quinta Repubblica.\nDal momento che l'Orimulsion \u00e8 in parte un concorrente del carbone, ma \u00e8 anche un forte concorrente rispetto al resto del petrolio di bassa qualit\u00e0 prodotto in Venezuela, che ne deprime i prezzi, il governo ha deciso di non supportare come prima il programma Orimulsion. L'unica eccezione a questa regola sono le vendite di Orimulsion alla Cina. Il governo venezuelano di Hugo Ch\u00e1vez ha forti legami commerciali e politici con la Cina, cos\u00ec come con Cuba. Il risultato \u00e8 che la Cina riceve ancora l'Orimulsion, mentre per il resto del mondo le forniture sono state sospese, oppure sono ancora nella fase di rapida decrescita.\nUn'altra ragione \u00e8 che con l'aumento dei prezzi di petrolio grezzo \u00e8 stato trovato che mescolando o diluendo il bitume dell'Orinoco (olio extra-pesante) con un olio pi\u00f9 leggero pu\u00f2 rendere questa miscela un grezzo pi\u00f9 conveniente rispetto a venderlo come Orimulsion sul mercato globale. Un esempio di questo \u00e8 la miscela Merey (bitume dell'Orinoco e petrolio greggio Mesa).\nLe tecnologie per il controllo degli inquinanti atmosferici che sono comunemente utilizzabili possono limitare le emissioni dall'Orimulsion a livelli considerati \"Best Available Control Technology\", come definito dall'Environmental Protection Agency degli Stati Uniti."}
{"id": "784411", "revid": "767487", "url": "https://it.wikipedia.org/wiki?curid=784411", "title": "Produttivit\u00e0 marginale", "text": "La produttivit\u00e0 marginale, o prodotto marginale di un fattore produttivo, \u00e8 definibile come l'incremento di produzione (\u0394Q) che risulta da aumenti \"al margine\" dall'impiego di un certo fattore (\u0394xi), costante la quantit\u00e0 degli altri. \u00c8 un concetto cardine della teoria neoclassica della produzione in economia, di cui l'economista napoletano Enrico Barone \u00e8 considerato il padre. \nDefinizione.\nIn termini informali, la produttivit\u00e0 marginale di un fattore pu\u00f2 definirsi come l'aumento di output ricollegabile all'impiego di una unit\u00e0 aggiuntiva di un fattore produttivo, lasciando invariati tutti gli altri input. Ad esempio, in un'impresa che produce in un giorno 100 paia di scarpe utilizzando vari macchinari e 20 lavoratori, se l'assunzione di un lavoratore aggiuntivo porta la produzione giornaliera a 104 paia di scarpe, la produttivit\u00e0 marginale del lavoro sar\u00e0 pari a 4. \nIn modo pi\u00f9 formale, data una funzione di produzione Q delle quantit\u00e0 di input (x1,x2...,xn), la produttivit\u00e0 marginale del fattore xi \u00e8 data dalla sua derivata parziale rispetto ad xi:\nL'assunto di produttivit\u00e0 marginale decrescente.\nAl concetto di produttivit\u00e0 marginale risulta strettamente collegato l'assunto di \"produttivit\u00e0 marginale decrescente\". In pratica si assume che la produttivit\u00e0 marginale di un fattore, dopo un certo livello di impiego del fattore stesso, tenda a diminuire al crescere del livello assoluto di impiego del fattore. Formalmente questo comporta assumere che:\nQueste due ipotesi implicano che la funzione di produzione sia monotona crescente e concava rispetto all'impiego dei singoli fattori, almeno dopo quel livello di impiego dopo il quale prevalgono i rendimenti decrescenti per il fattore. \nSolitamente si assume anche che:\nIl concetto di produttivit\u00e0 marginale decrescente svolge nella teoria della produzione neoclassica la stessa funzione svolta dall'assunzione di utilit\u00e0 marginale decrescente nella teoria del consumo neoclassica.\n\u00c8 importante osservare come, l'assunzione di produttivit\u00e0 marginale decrescente sia condizione necessaria ma non sufficiente per la quasi-concavit\u00e0 della funzione di produzione, la propriet\u00e0 per cui la funzione \u00e8 caratterizzata da isoquanti convessi.\nL'ipotesi di produttivit\u00e0 marginale decrescente dei fattori.\nL'ipotesi di produttivit\u00e0 marginale decrescente pu\u00f2 essere considerata la generalizzazione marginalista della teoria classica della rendita differenziale, formulata in modo indipendente nel 1815 da Thomas Malthus e Edward West, e poco dopo ripresa da David Ricardo in \"Essay on the influence of a low price of corn on the profits of stock\" (1815) e posta al centro della sua teoria della distribuzione.\nOriginariamente formulata con riguardo alle risorse naturali scarse e all'interno della teoria della distribuzione, l'ipotesi di rendimenti decrescenti dei fattori \u00e8 stata successivamente estesa da Johann Heinrich von Th\u00fcnen (1826), Mountiford Longfield (1834) e Heinrich Mangoldt (1863) agli altri fattori. \nFurono poi Alfred Marshall (1890), John Bates Clark (1889, 1891, 1899) e Philip Wicksteed (1894) a sistematizzare e formalizzare la teoria."}
{"id": "784412", "revid": "161374", "url": "https://it.wikipedia.org/wiki?curid=784412", "title": "Amiot A.351", "text": ""}
{"id": "784413", "revid": "161374", "url": "https://it.wikipedia.org/wiki?curid=784413", "title": "Amiot A.354", "text": ""}
{"id": "784416", "revid": "161374", "url": "https://it.wikipedia.org/wiki?curid=784416", "title": "Amiot 351", "text": ""}
{"id": "784418", "revid": "91413612", "url": "https://it.wikipedia.org/wiki?curid=784418", "title": "Fola", "text": "Le fole sono storie o favole che venivano raccontate durante le lunghissime serate d'inverno, davanti al camino acceso, dai contadini della Garfagnana.\nIl termine \u00e8 utilizzato anche, in alcuni dialetti, come sinonimo di \"sciocchezza\".\nIn ognuna di queste fole c'era una parte di verit\u00e0 ed un'altra di fantasia, oppure erano storie vere magari un po' romanzate che affascinavano. Di solito erano gli anziani che raccontavano la fola ma c'erano pure dei personaggi, nei paesini della Garfagnana, i quali sapevano raccontare benissimo queste storie e venivano comunemente chiamati \"folatori\"."}
{"id": "784425", "revid": "253269", "url": "https://it.wikipedia.org/wiki?curid=784425", "title": "Seth Gabel", "text": "Carriera.\nHa iniziato la sua carriera interpretando lo stravagante Adrian Moore nella serie televisiva \"Nip/Tuck\" di Ryan Murphy. Ha poi preso parte a serie televisive come \"100 Centre Street\", \"Sex and the City\", \"CSI - Scena del crimine\" e \"Law &amp; Order - Unit\u00e0 vittime speciali\". Nel 2007 \u00e8 uno dei protagonisti della serie \"Dirty Sexy Money\", dove interpreta il ribelle Jeremy Darling. Nel 2010 partecipa nel ruolo ricorrente di Zach, fidanzato di Kate in \"United States of Tara\". Nel 2010 ha fatto il suo esordio nella serie televisiva \"Fringe\" nel ruolo di Lincoln Lee; l'attore \u00e8 stato promosso da guest star ad attore regolare a partire dalla quarta stagione, mentre nella quinta, andata in onda da settembre 2012, non \u00e8 pi\u00f9 nel cast regolare, ma appare come guest star nel penultimo episodio della serie. Il 13 novembre 2012 l'attore \u00e8 stato confermato nella parte del Conte Vertigo nella prima stagione del serial Arrow. Nel 2014 entra a far parte del cast di \"Salem\", nel ruolo da protagonista di Cotton Mather. Nel 2015 viene scelto nuovamente da Ryan Murphy per interpretare un ruolo nella quinta stagione della serie antologica \"American Horror Story: Hotel\".\nVita privata.\nNel giugno del 2006 ha sposato l'attrice Bryce Dallas Howard; la coppia ha avuto due figli, Theodore Norman Howard-Gabel, nato nel febbraio 2007, e Beatrice Jean Howard-Gabel, nata il 19 gennaio 2012."}
{"id": "784426", "revid": "1531308", "url": "https://it.wikipedia.org/wiki?curid=784426", "title": "Telecapri", "text": "Telecapri \u00e8 un'emittente televisiva privata della Campania, storicamente leader di ascolto nella sua area di riferimento fino al 2010.\nStoria.\nTelecapri nasce nel 1977 per iniziativa dei fratelli imprenditori capresi Costantino e Claudio Federico, figli di Carlo (1915-2006), insegnante ex sindaco di Capri e proprietario di un cinema e di due alberghi dell'isola. Anche Costantino, negli novanta, \u00e8 stato primo cittadino del comune isolano. Anche il logo riflette le origini del canale: i faraglioni leggermente riflessi sul mare.\nL'emittente si distingue fin dall'inizio non solo per la discreta copertura (TeleCapri all'inizio degli anni 80 \u00e8 gi\u00e0 visibile non solo in Campania, ma anche in Basilicata, Molise, parte della Puglia, del Lazio e della Calabria) ma anche per la qualit\u00e0 della programmazione: film (i cui diritti furono acquistati da Vittorio Balini) trasmessi puntualmente ogni sera alle 22, programmi di intrattenimento tra i quali \"Attenti allo squillo\" con i Trettr\u00e9, serie televisive trasmesse in anteprima tra le quali \"CHiPs\" e \"Harlem contro Manhattan\" (ribattezzato poi \"Il mio amico Arnold\"), quiz e giochi in diretta tra i quali \"Quasi rete - Allo stadio con Telecapri\" e \"Il comune pi\u00f9 veloce del Sud\" e programmi per bambini.\nNel 1980 nasce il pupazzo \"extraterrestre\" UFFI: \u00e8 il protagonista, insieme a Teresa Iaccarino, volto storico dell'emittente, delle celebri trasmissioni \"Cinque punto zero\" e \"Sveglia ragazzi\" (prime trasmissioni \"contenitore\" per ragazzi, anticipando in questo modo sia \"Bim bum bam\" che il \"Pomeriggio con Five\"), dove vanno in onda, in anteprima, molti cartoni animati tra cui \"Jeeg robot\", \"Lady Oscar\", \"Lam\u00f9\", \"Grande Mazinga\", \"Daltanius\", \"Babil Junior\", \"Starzinger\" e negli anni successivi anche \"Fantazoo\", \"Daikengo\", \"Bryger\", \"Gackeen, il robot magnetico\", \"God Sigma\", \"Combattler V\", \"General Daimos\", \"Arbegas\", \"Laserion\". I contenitori per ragazzi con Teresa e Uffi, continueranno fino alla fine del 1985.\nNel 1982 Telecapri entra a far parte del nuovo network nazionale Italia 1 (fondato da Rusconi), riuscendo, tuttavia, a mantenere una propria identit\u00e0, con la messa in onda dei propri programmi e dei personaggi di maggior successo, per poi passare al circuito Euro TV (1984) ed infine ad Odeon TV (nel 1987). Dal 1992 ha una programmazione indipendente basata prevalentemente su film classici e d'autore, commedie all'italiana e napoletane (e nella seconda serata del sabato, si trasmetteva i film erotici), programmi di intrattenimento (come \"Telecafone\" con Oscar Di Maio e \"Guerre Ascellari\" di e con Renato Rutigliano), informazione come \"7 in cronaca\" condotto da Teresa Iaccarino, e cartoni animati.\nNel corso degli anni vengono create altre emittenti appartenenti alla famiglia Telecapri: Retecapri (1982), emittente a diffusione nazionale, la cui LCN 20 verr\u00e0 ceduta nel maggio del 2017 a Mediaset pur mantenendo il mux nazionale mentre la programmazione di Retecapri passa su Capri Television, Telecapri News (1990), specializzata nell'informazione, Telecapri Sport (1997), specializzata nello sport, Capri Event (2009), specializzata negli eventi in Campania; ha fatto parte del gruppo anche il periodico di annunci economici Fieracitt\u00e0. Dal 2011 gli ascolti vanno via via riducendosi, a causa dell'assegnazione di LCN sfavorevoli, nonostante Telecapri fosse leader d'ascolto, nella sua area di riferimento, prima dello switch off.\nDa febbraio 2020 Telecapri si differenzia in due nuove emittenti: Telecapri 19, ora visibile all'LCN 19 in tutta la Campania, e Telecapri (identificata anche \"Telecapri 76\") che eredita l'LCN 76 in Campania, Puglia e provincia di Campobasso, l'LCN 14 in Basilicata e viene aggiunta anche sull'LCN 11 nelle sole province di Salerno e Avellino. \nIl 21 luglio 2021 il canale sull'LCN 76 in Campania, Puglia e a Campobasso cambia nome e logo in Mediacapri 76, mentre l'LCN 11 a Salerno e Avellino diventa Mediacapri 11. \"Telecapri 19\" torna a chiamarsi semplicemente Telecapri e mantiene la sua numerazione 19 in tutta la Campania.\nFrequenze digitale terrestre.\nDal 2010, Telecapri \u00e8 stata veicolata in Campania e nel Basso Lazio sul proprio multiplex principale alla frequenze UHF 41 e su un secondo mux sperimentale sull'UHF 54 che ospita i canali in standard DVB-T2. Sempre sulla frequenza UHF 41 l'emittente aveva a disposizione due propri multiplex secondari contenenti solo Telecapri, Telecapri News e Telecapri Sport che coprivano rispettivamente la provincia di Isernia e la Basilicata. In Puglia e nella provincia di Campobasso Telecapri non aveva ottenuto una propria frequenza ed era quindi veicolata da una versione differenziata del mux Retecapri (Alpha) all'LCN 76.\nIl mux Telecapri per la provincia di Isernia \u00e8 stato in seguito rottamato nel 2017, mentre ad agosto 2021 il mux Alpha smette di essere differenziato in Puglia e Molise ed elimina quindi Telecapri. L'emittente \u00e8 quindi attualmente visibile solo in Campania, Basso Lazio e Basilicata."}
{"id": "784429", "revid": "287204", "url": "https://it.wikipedia.org/wiki?curid=784429", "title": "Clerici", "text": "Persone.\nClerici \u2013 cognome italiano"}
{"id": "784434", "revid": "114071676", "url": "https://it.wikipedia.org/wiki?curid=784434", "title": "Modo di articolazione", "text": "In fonetica articolatoria, il modo di articolazione \u00e8 uno dei parametri che permettono di classificare i suoni del linguaggio (foni), e pi\u00f9 precisamente le consonanti. Esso descrive il modo in cui gli organi dell'apparato fonatorio interagiscono per produrre un suono (fonazione), vale a dire in che modo le labbra, la lingua e le altre parti della bocca si posizionano per ostacolare l'aria nella sua fuoriuscita, producendo cos\u00ec il suono voluto.\nDescrizione.\nQuesto \u00e8 uno dei parametri in base al quale si definiscono le consonanti: l'altro, il luogo di articolazione, stabilisce quali organi partecipano alla produzione del suono, e quindi in quale luogo della bocca esso viene prodotto. Un ultimo parametro per la classificazione delle consonanti \u00e8 invece l'attivazione o meno delle corde vocali, in base al quale il fono sar\u00e0 rispettivamente sonoro o sordo, continue o non continue (ad es. nella cronologia dell'inglese).\nPer ogni luogo di articolazione vi possono essere pi\u00f9 modi di articolazione diversi, vale a dire pi\u00f9 consonanti omorganiche. Ad esempio, i suoni e sono entrambi, dal punto di vista del luogo di articolazione, delle alveolari, ma riguardo al modo di articolazione \u00e8 una occlusiva e una nasale.\nQuesto parametro, come d'altronde quello del luogo di articolazione, non \u00e8 valido per le vocali in quanto nella loro produzione non viene opposto un ostacolo alla fuoriuscita dell'aria: esse si classificano solo in base alla posizione della lingua nella bocca.\nDal punto di vista del modo di articolazione, le consonanti si distinguono in primo luogo in:\nNell'ambito delle consonanti polmonari, queste classi sono raccolte in ostruenti e sonoranti.\nLe sei classi listate sono tuttavia diffuse anche fra le consonanti non polmonari; come le clic e le laterali."}
{"id": "784443", "revid": "547992", "url": "https://it.wikipedia.org/wiki?curid=784443", "title": "Marcello Agnoletto", "text": "Carriera.\nClub.\nNella sua carriera ha iniziato nel 1951-1952 al Montebelluna in un girone regionale di Prima Divisione del Veneto, senza scendere in campo.\nL'anno dopo \u00e8 gi\u00e0 al Padova, militante in serie B. Nella prima stagione ha un ruolino di 22 presenze e 5 gol, mentre nella seconda prende parte a 25 gare realizzando 3 reti. L'anno seguente colleziona 22 presenze condite da 2 gol, contribuendo alla promozione in Serie A dei biancoscudati, mentre nella sua quarta ed ultima stagione con i patavini gioca altre 22 partite, segnando il suo primo gol in massima serie.\nNella stagione 1956-1957 passa alla , dove disputa 25 incontri in Serie A, segnando un gol.\nMa a Genova non credono in lui, cos\u00ec Agnoletto ritorna in Veneto al Lanerossi Vicenza, con la cui maglia milita per 3 stagioni in serie A, con 64 presenze e 3 gol.\nL'anno dopo torna a Padova, collezionando le sue ultime 7 presenze in massima serie, mentre l'anno successivo milita nel , con la cui maglia gioca 7 gare mettendo a segno un goal, nella stagione che si conclude con il ritorno in Serie A degli emiliani.\nIn seguito transita anche da (Serie C) e Viareggio (Serie D), chiudendo la carriera nel 1964.\nIn carriera ha totalizzato complessivamente 118 presenze e 5 reti in massima serie, e 76 presenze e 11 reti fra i cadetti.\nNazionale.\nAgnoletto ha disputato una partita della Nazionale di calcio italiana, valida per la Coppa Internazionale a Berna l'11 novembre 1956 in Svizzera-Italia (1-1)."}
{"id": "784444", "revid": "287204", "url": "https://it.wikipedia.org/wiki?curid=784444", "title": "Mariani", "text": ""}
{"id": "784446", "revid": "834", "url": "https://it.wikipedia.org/wiki?curid=784446", "title": "Hannibal Rising (film)", "text": ""}
{"id": "784447", "revid": "31886", "url": "https://it.wikipedia.org/wiki?curid=784447", "title": "Als", "text": ""}
{"id": "784448", "revid": "125618419", "url": "https://it.wikipedia.org/wiki?curid=784448", "title": "Andoni Iraola", "text": "Icona del calcio basco, ha indossato per lunghi tratti della sua carriera la divisa dell'Athletic Bilbao, societ\u00e0 - in cui si \u00e8 formato come calciatore - di cui \u00e8 considerato una bandiera e con cui ha disputato pi\u00f9 di 500 incontri.\nCaratteristiche tecniche.\nTerzino destro di spinta, in grado di coprire qualsiasi posizione lungo la fascia. In possesso di una notevole resistenza allo sforzo, si distingue per velocit\u00e0 in progressione palla al piede e per la precisione nei cross per i compagni.\nIl suo contributo risulta prezioso anche in fase di non possesso.\nCarriera.\nClub.\nGiocatore.\nEntra nel settore giovanile del Athletic Bilbao nel 1990, all'et\u00e0 di 8 anni. Esordisce in prima squadra il 30 agosto 2003 nella partita persa 0-1 contro il . Il 1\u00ba marzo 2015 gioca la sua 500\u00aa gara con l'Athletic, diventando il quarto giocatore - alle spalle di Iribar (614), Txetxu Rojo (541) e Joseba Etxeberr\u00eda (514) - con pi\u00f9 presenze nella storia dei \"Leones\".\nNon sentendosi pi\u00f9 in grado di fornire prestazioni all'altezza della squadra, il 30 aprile annuncia il proprio addio ai baschi fine stagione. Si congeda dai propri tifosi il 23 maggio 2015 segnando una rete contro il Villarreal con indosso al braccio la fascia da capitano. Lascia il terreno di gioco al 65' sostituito da Mikel Rico ricevendo l'ovazione del pubblico.\nIl 30 maggio disputa la sua ultima gara con l'Athletic, disputando la finale di Coppa del Re persa 3-1 contro il Barcellona. Lascia l'Athletic dopo 16 stagioni, di cui 12 in prima squadra, 510 presenze e 38 reti.\nIl 16 giugno 2015 viene tesserato dal New York City, negli Stati Uniti. Esordisce in MLS il 12 luglio in New York City-Toronto (4-4). Il 17 novembre 2016 annuncia la decisione di ritirarsi dal calcio giocato.\nNazionale.\nEsordisce con la nazionale maggiore il 20 agosto 2008 in Danimarca-Spagna 0-3, sostituendo Sergio Ramos al 31' della seconda met\u00e0 di gioco. Ha inoltre disputato 8 partite con la selezione dei Paesi Baschi, rappresentativa formata da soli giocatori baschi.\nAllenatore.\nIl 23 maggio 2018 diventa l'allenatore della squadra cipriota dell'AEK Larnaca.\nStatistiche.\nStatistiche da allenatore.\n\"Aggiornato al 6 novembre 2021.\""}
{"id": "784469", "revid": "599013", "url": "https://it.wikipedia.org/wiki?curid=784469", "title": "Tmt", "text": ""}
{"id": "784471", "revid": "599013", "url": "https://it.wikipedia.org/wiki?curid=784471", "title": "Pablo Orbaiz", "text": ""}
{"id": "784473", "revid": "599013", "url": "https://it.wikipedia.org/wiki?curid=784473", "title": "Tmu", "text": ""}
{"id": "784476", "revid": "37401", "url": "https://it.wikipedia.org/wiki?curid=784476", "title": "Hoax", "text": ""}
{"id": "784477", "revid": "599013", "url": "https://it.wikipedia.org/wiki?curid=784477", "title": "Tmw", "text": ""}
{"id": "784479", "revid": "767487", "url": "https://it.wikipedia.org/wiki?curid=784479", "title": "Blackeyed Susan", "text": "I Blackeyed Susan furono un gruppo hard rock fondato nel 1990 a Filadelfia, Pennsylvania.\nStoria.\nIl leader e fondatore dei Britny Fox, Dean Davidson lasci\u00f2 il gruppo nel 1990, e fond\u00f2 poco dopo i Blackeyed Susan. La band era composta da Davidson alla voce, Rick Criniti (tastierista dei Cinderella) alla chitarra e sitar, Tony Santoro alla chitarra, Eric Levy al basso (era stato il disegnatore del logo dei Britny Fox) e Chris Branco alla batteria.\nLa band firm\u00f2 per la Polygram Records, e pubblic\u00f2 il disco \"Electric Rattlebone\" nel 1991, prodotto da Randy Cantor. L'album si distingueva dai precedenti dei Britny Fox, Davidson mise da parte le atmosfere festaiole, per dedicarsi ad un genere pi\u00f9 colto, raffinato, vario, talvolta psichedelico, che sfiorava il blues rock settantaniano, ed era composto da una grande variet\u00e0 di strumenti, come tastiere, sitar, fiati e cori femminili. Poteva ricordare alcuni lavori dei Cinderella. Dal disco venne estratta la traccia \"\"None of It Matters\" di cui venne girato un videoclip. Inoltre il brano \"Ride with Me\" venne incluso nella colonna sonora del film \"Harley Davidson &amp; Marlboro Man\" (1991).\nLa Polygram licenzi\u00f2 la band, mentre era in tour di supporto ai BulletBoys e i The Scream verso la fine del 1991. L'anno successivo, dopo aver cambiato completamente formazione, registrarono la demo \"Just a Taste\"\" (1992), ma non troveranno etichette disponibili alla sua pubblicazione, e il disco non venne mai realizzato. Questo porter\u00e0 il gruppo allo scioglimento. Davidson negli anni, intraprender\u00e0 altri progetti.\nMarchiano entrer\u00e0 nei concittadini Heavens Edge fino al loro scioglimento nel 1992. Criniti parteciper\u00e0 ad un gruppo chiamato Lecompt, fondato dall'ex frontman dei Tangier Michael LeCompt, a cui partecip\u00f2 anche il bassista dei Britny Fox Billy Childs. Il gruppo registr\u00f2 un disco omonimo nel 1992 ma non avr\u00e0 seguito. Eric Levy successivamente fonder\u00e0 una band con la ex frontwoman dei Femme Fatale Lorraine Lewis, che sposer\u00e0 qualche anno dopo."}
{"id": "784481", "revid": "599013", "url": "https://it.wikipedia.org/wiki?curid=784481", "title": "Tmx", "text": ""}
{"id": "784483", "revid": "599013", "url": "https://it.wikipedia.org/wiki?curid=784483", "title": "Tmy", "text": ""}
{"id": "784487", "revid": "767487", "url": "https://it.wikipedia.org/wiki?curid=784487", "title": "Il ragazzo del Pony Express", "text": "Il ragazzo del Pony Express \u00e8 un film del 1986 diretto da Franco Amurri.\nTrama.\nAgostino Braghetti, un giovane ragazzo disoccupato soprannominato \"Ago\", non riesce a trovare lavoro nonostante abbia la laurea con lode. Quindi, su segnalazione della sua ex compagna di universit\u00e0 Rita, decide di provare ad impiegarsi in una piccola agenzia di Pony Express; per farlo deve per\u00f2 trovare un mezzo a due ruote e il denaro necessario per comprarselo. Una sera si scontra con una ragazza che sta uscendo dalla propria macchina, Claudia, e si ritrova in mano la sua borsetta: la ragazza inizia a urlare chiedendo aiuto perch\u00e9 lo scambia per un rapinatore, ma lui riesce a scappare e, senza farlo apposta, si tiene l'oggetto della refurtiva. Tornato alla pensione dove vive insieme al ragioniere Paolo, Agostino decide di nascondere la borsetta, ma una sera, tornato a casa, l'uomo lo smaschera e lui \u00e8 costretto a dirgli la verit\u00e0. A questo punto, il ragioniere rivela ad Agostino che la borsetta vale un bel po' di soldi e il giorno seguente lo porta da una sua vecchia amica, Marmitta, la quale accetta di scambiare la borsetta con un vecchio vespino.\nUna volta iniziato il nuovo lavoro con successo, un'amica di Claudia, Olivia, lo riconosce come il potenziale ladro e lo denuncia. Ma ormai Claudia si sta invaghendo di Agostino e lentamente inizia a nascere un sentimento d'amore tra i due giovani.\nProduzione.\nInizialmente la pellicola avrebbe dovuto essere diretta da Carlo Cotti su una sua sceneggiatura. Quest'ultima era ben diversa da quella effettivamente poi realizzata e avrebbe dovuto avere in qualit\u00e0 di protagonista il cantante Eros Ramazzotti. La produzione per\u00f2 si impose per avere Jerry Cal\u00e0 nel ruolo principale e Cotti e Ramazzotti abbandonarono cos\u00ec il progetto, il nome di Cotti rimase pro come autore del soggetto.\nIl film \u00e8 stato girato a Roma. Tra i luoghi delle riprese compaiono piazza Navona, piazza Barberini, piazza Mattei e il quartiere Copped\u00e8."}
{"id": "784489", "revid": "1318658", "url": "https://it.wikipedia.org/wiki?curid=784489", "title": "USO", "text": ""}
{"id": "784497", "revid": "767487", "url": "https://it.wikipedia.org/wiki?curid=784497", "title": "Electric Rattlebone", "text": "Electric Rattlebone \u00e8 il primo album dei Blackeyed Susan, uscito nel 1991 per l'Etichetta Polygram Records."}
{"id": "784501", "revid": "203463", "url": "https://it.wikipedia.org/wiki?curid=784501", "title": "Concorso internazionale \u010cajkovskij", "text": "Il Concorso internazionale \u010cajkovskij \u00e8 uno dei pi\u00f9 prestigiosi concorsi per musicisti classici al mondo. Intitolato al grande compositore russo P\u00ebtr Il'i\u010d \u010cajkovskij, ha luogo a Mosca ogni quattro anni a partire dal 1958, anno della sua fondazione.\nStoria.\nIn origine, il concorso era destinato ai soli pianisti e violinisti. A partire dalla seconda edizione (1962) vennero ammessi anche i violoncellisti, e dalla terza (1966) i cantanti, suddivisi in uomini e donne. Dall'edizione 2019 sono state aggiunte anche due categorie per gli strumentisti a fiato (legni e ottoni).\nIl concorso \u00e8 organizzato da un comitato di eminenti musicisti russi e gestito dalla \"Compagnia Statale Russa per i Concerti \u00abSodru\u017eestvo\u00bb\". La giuria \u00e8 composta da prestigiosi solisti e insegnanti, provenienti da tutto il mondo, integrati spesso da vincitori di edizioni precedenti.\nIl concorso si svolge nel mese di giugno ed \u00e8 composto da tre fasi eliminatorie successive. Vengono premiati i primi sei classificati per ognuna delle tre categorie strumentali storiche (pianoforte, violino, violoncello), i primi quattro classificati tra i cantanti uomini e le prime quattro tra le donne e i primi otto classificati per gli strumenti a fiato. In alcune circostanze i premi non vengono assegnati, oppure vengono assegnati \"ex aequo\" a due o pi\u00f9 persone.\nAlbo d'oro.\nDi seguito, l'elenco dei vincitori del primo premio, per categoria."}
{"id": "784503", "revid": "33689", "url": "https://it.wikipedia.org/wiki?curid=784503", "title": "Shuttlepod", "text": ""}
{"id": "784504", "revid": "111019013", "url": "https://it.wikipedia.org/wiki?curid=784504", "title": "Bollitore", "text": "Un bollitore \u00e8 uno strumento per riscaldare liquidi (solitamente acqua) sino all'ebollizione.\nCaratteristiche.\nNella sua forma pi\u00f9 usuale \u00e8 un contenitore metallico, ma il termine \u00e8 usato anche in termotecnica per definire serbatoi (in genere di grandi dimensioni) in cui l'acqua viene riscaldata.\nUn bollitore classico riceve il calore da un piano di cottura o da una stufa. I bollitori hanno di solito una maniglia sulla parte laterale superiore, un beccuccio e un coperchio, e talvolta anche un fischio a vapore (di vario tipo) che indica quando l'acqua \u00e8 a ebollizione.\nI bollitori moderni da piano cottura o da stufa sono fatti di acciaio inossidabile, materiale leggero durevole e di aspetto brillante. Si tratta di un materiale facile da pulire senza che venga danneggiato. Ci sono anche bollitori in rame, ferro, alluminio e ceramica.\nBollitori elettrici.\nI bollitori elettrici non hanno bisogno di essere posti sul fuoco in quanto sono dotati di una resistenza interna che riscalda l'acqua portandola a ebollizione.\nSono costituiti da una brocca con coperchio che si innesta su una base che fornisce l'alimentazione elettrica; in genere la brocca \u00e8 trasparente oppure vi \u00e8 una finestra graduata che permette di controllare il livello dell'acqua contenuta. \nSpesso il bollitore elettrico viene utilizzato per riscaldare l'acqua al punto giusto per infusi, t\u00e8 o tisane. Quando l'acqua arriva ad ebollizione l'alimentazione elettrica si disinserisce automaticamente."}
{"id": "784506", "revid": "339392", "url": "https://it.wikipedia.org/wiki?curid=784506", "title": "Gondola a curvatura", "text": ""}
{"id": "784508", "revid": "1318658", "url": "https://it.wikipedia.org/wiki?curid=784508", "title": "Jacques Becker", "text": "Biografia.\nCominci\u00f2 la carriera come attore in \"Verso la vita\" (1936), ma gi\u00e0 dal 1931 fu assistente regista di Jean Renoir col quale avrebbe collaborato fino al 1938. La sua attivit\u00e0 di regista, pronta a decollare, venne frenata dagli eventi bellici. Durante l'occupazione tedesca nella Seconda guerra mondiale fu imprigionato dai nazisti e rimase in carcere per un anno per far parte del \"Comitato di liberazione del cinema francese\".\nNell'immediato dopoguerra ebbe modo di affermarsi segnalandosi come un grande direttore di attori e come un autore attento ai tratti psicologici dei personaggi, minuzioso nella messa in scena caratterizzata anche dallo scegliere personaggi appartenenti a tutti i ceti sociali.\nTra i suoi film di maggiore successo vanno ricordati \"Casco d'oro\" (1952), con Simone Signoret, dove descrisse con rigore e poesia i bassifondi parigini, \"Grisb\u00ec\" (1953), uno dei pi\u00f9 celebri noir francesi, e \"Il buco\" (1960), l'ultimo film da lui girato.\nSposato con l'attrice Fran\u00e7oise Fabian, ebbe un figlio, Jean Becker, che divenne a sua volta regista.\nJacques Becker mor\u00ec a Parigi il 21 febbraio 1960, per emocromatosi. \u00c8 sepolto nel cimitero di Montparnasse."}
{"id": "784510", "revid": "112589901", "url": "https://it.wikipedia.org/wiki?curid=784510", "title": "Branding (tatuaggio)", "text": "Il branding o marchiatura a fuoco \u00e8 un tipo di modificazione corporea affine alla scarificazione in cui vengono applicati stampi incandescenti al fine di formare un disegno permanente sulla pelle.\nCaratteristiche.\nIn questa pratica vengono provocate ustioni di terzo grado o utilizzando barrette o punte di acciaio incandescenti, oppure con scosse elettriche localizzate. Inizialmente veniva costruito uno \"stampo\" con l'immagine desiderata, adesso le immagini vengono disegnate come normali tatuaggi. Si ottengono cos\u00ec sulla pelle disegni, simboli o lettere di colore rosso carne, in rilievo.\nStoria.\nIl branding per\u00f2 \u00e8 oggi anche semplicemente da appassionati delle modificazioni corporee. Ha un uso assai minore e molto raro nelle comunit\u00e0 BDSM come pratica sadomasochista.\nPrecuazioni e procedura.\nIn molti paesi per legge \u00e8 vietato usare anestetici al di fuori delle strutture ospedaliere, e cos\u00ec il \"branding\" viene effettuato senza anestesia. Inoltre trattandosi pur sempre di ustioni di terzo grado \u00e8 alto il rischio di contrarre gravi infezioni."}
{"id": "784517", "revid": "767487", "url": "https://it.wikipedia.org/wiki?curid=784517", "title": "Joseba Etxeberria", "text": "Ha sempre indossato la maglia numero 17, sia nell'Athletic che in Nazionale (con l'esclusione dei mondiali Under-20 1995 in cui indossava l'11).\nCarriera.\nClub.\nNasce in una famiglia di tradizione calcistica, essendo suo padre un ex-calciatore. Inizia fin da piccolo a dedicarsi al calcio entrando nelle formazioni dilettanti delle scuole che frequenta. Il suo ruolo iniziale \u00e8 quello di attaccante.\nAll'et\u00e0 di 9 anni comincia a giocare in categorie ufficiali e a 11 anni viene notato dalla Real Sociedad. Vista la sua giovanissima et\u00e0, viene relegato nella squadra Under-12. \nL'anno successivo passa di categoria. A 14 anni viene convocato per un torneo in Italia Under-15 e vince il titolo di miglior cannoniere. A 15 anni passa nelle giovanili della Real Sociedad B e l'anno seguente, il 10 aprile 1994 debutta con la maglia della Real Sociedad B allo Stadio Anoeta.\nLa stagione seguente diviene titolare nella Real Sociedad B e gioca 28 partite segnando 9 gol. Durante questa stagione, il 29 gennaio 1995, giunge la prima convocazione con la maglia della Real Sociedad che affrontava in casa l'Espanyol. Joseba cominci\u00f2 la gara dalla panchina, e all'85' scese in campo debuttando, cos\u00ec, con la maglia della prima squadra.\nIn prima squadra gioca in tutto 7 partite in campionato (segnando 2 gol) e una partita nella Coppa del Re. Alla fine della stagione, quando arriva il momento di rinnovare il contratto con la societ\u00e0 di San Sebasti\u00e1n, interviene l'Athletic Club che paga la clausola rescissoria e si accorda con il padre di Joseba per far passare il figlio in \"rojiblanco\". \nCon il club \"rojiblanco\" debutta nella prima partita di campionato il 3 settembre 1995 (ancora diciassettenne) contro il Racing Santander segnando un gol (l'Athletic vince 4-0). Nella seconda giornata gioca ancora una volta da titolare contro il al Santiago Bernab\u00e9u. Joseba \u00e8 da soli tre giorni maggiorenne e segna un gol anche contro i \"merengues\" (l'Athletic vince 2-1). Alla fine della stagione avr\u00e0 collezionato 33 presenze segnando 7 reti.\nNella sua seconda stagione con l'Athletic viene convocato dalla Nazionale Under-21 Durante la terza stagione (1997-1998) viene convocato nella Nazionale spagnola nella quale debutta il 19 novembre 1997 contro la . A fine stagione viene incluso nella lista dei convocati per il Mondiale di Francia '98: \u00e8 il pi\u00f9 giovane della formazione.\nFinito il Mondiale partecipa con l'Athletic ai preliminari di Champions League, competizione in cui debutta il 12 agosto 1998 a Tbilisi contro la Dinamo. Sar\u00e0 l'unico giocatore \"rojiblanco\" a giocare tutte le partite della squadra in questa coppa (8 partite, segnando 2 gol).\nD il 1\u00ba ottobre 2008 Etxeberria firma un contratto che lo lega con il club basco anche per la stagione 2009-2010. In questa, che sar\u00e0 l'ultima stagione della carriera, giocher\u00e0 in forma gratuita.\nNella stagione 2008-2009 Exteberria arriva con il suo Athletic Bilbao alla finale di Copa del Rey, perdendola per 4-1.\nNazionale.\nGioca il mondiale Under-20 in Qatar e viene convocato nelle partite di qualificazione della nazionale Under-18.\nL'estate del 2000 gioca l'europeo di Belgio e Olanda. \u00c8 titolare nelle prime due partite ed entra dalla panchina nelle ultime due; inoltre segna anche un gol, decisivo, contro la . Dopo avere perso per infortunio la convocazione per il Mondiale di Giappone e Corea del Sud nel 2002, nel 2004 gioca la fase finale dell'europeo del Portogallo, venenedo impiegato nelle prime due partite della Spagna, eliminata alla fase a gironi.\nHa giocato 53 partite con la sua Nazionale segnando 9 gol.\nHa, inoltre, giocato 9 incontri amichevoli segnando 2 reti con la maglia dell'Euskal Selekzioa, la rappresentativa formata da soli giocatori baschi, \nAllenatore.\nDopo il ritiro Etxeberria ha iniziato la carriera da allenatore con i team giovanili rappresentativi dei Paesi Baschi. Nel 2012 \u00e8 tornato all'Athletic, iniziando dall'accademia giovanile. Avendo trascorso cos\u00ec tanti anni nel club come giocatore, descrisse gli Impianti di Lezama come una \"seconda casa\".\nNel 2015, Etxeberria si \u00e8 trasferito in prima squadra come vice di Ernesto Valverde. L'anno seguente \u00e8 stato nominato tecnico del team affiliato CD Baskonia.\nNel maggio del 2019 diventa allenatore della squadra delle riserve, il Bilbao Athletic, con un contratto biennale."}
{"id": "784525", "revid": "1305772", "url": "https://it.wikipedia.org/wiki?curid=784525", "title": "Wizard of Wor", "text": "Wizard of Wor \u00e8 un videogioco arcade sparatutto del 1980 pubblicato da Midway Games. Vennero realizzate anche conversioni per gli home computer Commodore 64 e Atari 8-bit e per le console Atari 2600, Atari 5200 e Bally Astrocade, quest'ultima con il titolo \"The Incredible Wizard\". Nel caso del Commodore 64 esistono due versioni, entrambe originariamente su cartuccia, una fedele all'originale (1983) e una molto pi\u00f9 semplice e priva del multigiocatore (1982), uscita prima per il Commodore MAX, ma poi commercializzata limitatamente anche per C64 col titolo \"Wizard 64\".\nVersioni per piattaforme pi\u00f9 moderne apparvero all'interno delle raccolte della serie \"Midway Arcade Treasures\".\nModalit\u00e0 di gioco.\nIl giocatore controlla un guerriero futuristico che si muove in orizzontale e verticale dentro labirinti a schermata fissa brulicanti di mostri. \u00c8 armato di un raggio laser con munizioni illimitate, ma non pu\u00f2 sparare a ripetizione finch\u00e9 il colpo precedente non ha terminato la corsa. Lo scopo \u00e8 eliminare tutti i nemici per passare al labirinto successivo. La visuale \u00e8 dall'alto ma i personaggi sono disegnati di profilo.\nCi sono tre tipi di mostri di base, tutti in grado anche di sparare, e di aumentare la propria velocit\u00e0 con il passare del tempo. Alcuni mostri possono anche diventare temporaneamente invisibili, ma la posizione di tutti \u00e8 sempre segnalata da quadratini in un piccolo riquadro etichettato \"radar\". Uccisi tutti i nemici normali di un livello compare il \"Worluk\", un mostro alato che pu\u00f2 essere ucciso per ottenere un bonus prima che fugga; ucciso il Worluk c'\u00e8 la possibilit\u00e0 che appaia anche il mago di Wor, il capo dei nemici a cui si riferisce il titolo, un boss capace di teletrasportarsi.\nCon il progredire dei livelli i labirinti tendono ad avere meno muri e pi\u00f9 spazi aperti, fino ad arrivare al livello \"The Pit\" (\"la fossa\") completamente privo di muri. Il gioco prosegue all'infinito, riproponendo periodicamente i livelli pi\u00f9 difficili.\n\"Wizard of Wor\" \u00e8 dotato di una modalit\u00e0 multiplayer in contemporanea, dove i due giocatori possono spararsi a vicenda oltre che ai mostri. Colpire l'altro giocatore fa vincere punti ma non \u00e8 necessario per superare i livelli, i due possono decidere liberamente se cooperare o combattersi.\nIl gioco originale arcade \u00e8 dotato anche di primitiva sintesi vocale e pronuncia diverse frasi che rappresentano la voce fuori campo del mago di Wor. Anche il gioco per Commodore 64 pu\u00f2 avere il parlato, in quanto \u00e8 uno dei pochi software che supportano l'espansione hardware \"Magic Voice Speech Module\"."}
{"id": "784527", "revid": "767487", "url": "https://it.wikipedia.org/wiki?curid=784527", "title": "The Heavy's", "text": "I The Heavy's furono una cover band svizzera fondata nel 1989 da Fernando Von Arb, J\u00fcrg Naegeli e Chris Von Rohr, membri dei Krokus.\nNel 1989, Fernando Von Arb assieme all'ex bassista e tastierista dei Krokus J\u00fcrg Naegeli, formarono una band parallela ai Krokus, i The Heavy's. La band era accreditata con nomi d'arte, ed era composta da Von Arb con lo pseudonimo di Ben Branov, Naegeli come Walter Hammer, Peter Tanner con lo pseudonimo di Mark B-Lay, (che poco dopo entrer\u00e0 nei Krokus per rimpiazzare Marc Storace), e Von Rohr al basso come Rob Weiss. I The Heavys erano di fatto una cover band che pubblic\u00f2 due album composti da cover di artisti storici come Krokus, Judas Priest, AC/DC, Scorpions, Kiss, Bon Jovi, Aerosmith, Guns N' Roses e molti altri. Pubblicarono Metal Marathon nel 1989 (Ariola) e More Metal Marathon nel 1992 (Ariola) reperibili per\u00f2 solo in Europa."}
{"id": "784555", "revid": "9057524", "url": "https://it.wikipedia.org/wiki?curid=784555", "title": "Squirting", "text": ""}
{"id": "784567", "revid": "767487", "url": "https://it.wikipedia.org/wiki?curid=784567", "title": "Metal Marathon", "text": "Metal Marathon \u00e8 il primo album dei The Heavy's, uscito il 5 novembre 1989 per l'Etichetta discografica Ariola Records."}
{"id": "784574", "revid": "1272592", "url": "https://it.wikipedia.org/wiki?curid=784574", "title": "Castello San Giorgio", "text": "Il Castello di San Giorgio \u00e8 un'antica fortificazione genovese sull'altura della citt\u00e0 della Spezia detta \"colle del Poggio\". \nIl castello \u00e8 raggiungibile dalla \"via XXVII Marzo\" che attraversa quanto oggi rimane della cintura di mura erette nel XIV secolo a difesa della citt\u00e0.\nL'architettura.\nIl castello si compone su due piante quadrangolari contigue.\nNella parte superiore del castello si possono notare tessuti murari medioevali inglobati in strutture di epoche successive. Tra questi \u00e8 un elemento a pianta quadrata (di 5,50 metri di lato) che si ritiene possa essere la torre del primitivo edificio altomedievale, probabilmente il maschio del sistema difensivo originario.\nLa cinta muraria trecentesca, tuttora parzialmente visibile, \u00e8 realizzata in conci di pietra disposti \"a filaretto\" e con elementi angolari squadrati di maggiori dimensioni. Sono tuttora ben visibili le sottili feritoie verticali per gli arcieri.\nIl castello conserv\u00f2 la sua struttura medioevale fino alla met\u00e0 del XV secolo quando l'introduzione delle artiglierie impose la costruzione di nuove murature di forte spessore, anche se di minore accuratezza costruttiva, con profilo a scarpa e caratterizzate da feritoie per armi da fuoco per il tiro radente.\nGli ambienti interni, coperti da volte, risalgono ai lavori disposti dal governo genovese nei primi anni del XVII secolo. In questo periodo fu aumentata la resistenza passiva alla caduta dei proiettili da bombarda mediante il riempimento elastico dei muri perimetrali con terra bagnata per faciltarne il compattamento. I due bastioni maggiormente esposti, ad est e nord-ovest, furono interamente rivestiti con un nuovo apparato murario tuttora osservabile.\nSotto il portale d\u2019ingresso al castello, in corrispondenza della parte pi\u00f9 antica del complesso, nello spazio a verde antistante sono ancora visibili i resti del battiponte dell'originale ponte levatoio medievale. \nUna torre con merlature guelfe per gli arcieri protegge il portale di accesso da destra per una facile difesa contro eventuali assalitori.\nLa fortificazione possiede due ingressi, uno a nord e uno a ovest sul quale sono posti lo stemma di Genova e un bassorilievo che rappresenta la lotta tra San Giorgio e il drago.\nLa storia.\nMedioevo.\nIl primo nucleo originario del castello, che \u00e8 stato ricostruito e modificato nel corso dei secoli successivi, sorse nel 1262 per volere di Nicol\u00f2 Fieschi, che, volendo instaurare la sua Signoria guelfa sulla Spezia, fece ampliare un vecchio forte altomedievale che gi\u00e0 esisteva sul \"colle del Poggio\".\nNel 1273 le truppe della Repubblica di Genova, al comando di Oberto Doria, sconfissero le forze del Fieschi, espugnarono il castello e lo distrussero, saccheggiando il borgo spezzino e costringendo Nicol\u00f2 Fieschi a cedere parte dei suoi possedimenti alla Repubblica.\nNel 1343, il doge genovese Simone Boccanegra decise di elevare il \"Luogo de Spetia\" a sede di Podesteria.La citt\u00e0 ed il castello subirono ulteriori distruzioni dalla Compagnia di ventura di Ambrogio Visconti nel 1365.\nIl castello venne ricostruito nel 1371. Risale a questo periodo anche la costruzione delle nuove mura di cinta del borgo, di cui rimane tuttora una testimonianza di circa trecento metri. Nel breve tratto rimasto si possono osservare ancora le caratteristiche merlature ghibelline e il cammino di ronda delle guardie.\nIl percorso delle antiche mura forma una cintura che scendeva verso l'attuale via Biassa e, seguendo l'odierna via Colombo e passando per la via Sapri, ripiegava verso la chiesa dei Santi Giovanni ed Agostino risalendo verso il forte.\nPoich\u00e9 il percorso della cinta muraria in origine non includeva al suo interno l'edificio della chiesa di Santa Maria, nell 1436, fu necessario demolire la chiesa per sottrarla alla devastazione da parte delle truppe viscontee, per poi ricostruirla pi\u00f9 tardi al sicuro all'interno del perimetro difensivo.\nIl XVII secolo e il XVIII secolo.\nNel 1606 la Repubblica genovese decise di modificare e rafforzare il castello con la costruzione, fuori dalle mura, pi\u00f9 a monte e addossato alla vecchia fortezza, di un nuovo pi\u00f9 ampio e moderno corpo a pianta quadrata con bastioni poligonali avanzati ai quattro angoli. \nIl basamento della nuova costruzione \u00e8 a scarpa, di forte spessore e diviso dal paramento verticale superiore da un semplice bordo d'arenaria. Alcune postazioni di vedetta sono costruite agli angoli delle murature dove sono ampie feritoie strombate per orientare il tiro dei cannoni.\nI lavori, iniziati il 18 luglio 1607 si conclusero nell'autunno dell'anno successivo.\nNello stesso periodo il governo genovese dispose la costruzione di altre fortificazioni nell'area del golfo (come Portovenere e Lerici), al fine di rafforzare le capacit\u00e0 difensive del golfo.\nNel 1609 la guarnigione venne incrementata, raggiungendo l'organico di venti unit\u00e0: un capitano, due bombardieri, un tamburino e sedici soldati.\nUn decreto emanato il 26 ottobre 1609 stabiliva alcune regole per il castello : il Castellano, che doveva essere di rango nobile e non poteva uscire all'esterno della fortezza pena la morte.\nXIX secolo.\nIl Regno di Sardegna oper\u00f2 per riorganizzare le opere difensive del territorio spezzino, nell'ottica del suo sviluppo e la costruzione del nuovo Arsenale in citt\u00e0.\nIl castello di San Giorgio venne ceduto all'Amministrazione comunale e addirittura, nel 1885, rischi\u00f2 di essere demolito per costruire nella sua area il nuovo ospedale civico. Il luogo era particolarmente gradito dal professor Pagliani, direttore generale della Sanit\u00e0 pubblica. \nFu perfino bandito un concorso nazionale per il progetto che fu in seguito accantonato sia perch\u00e9 troppo costoso che per l'intervento dell'Ufficio regionale per la conservazione dei monumenti che si oppose alla demolizione. Il nuovo ospedale venne quindi costruito sulla collina di San Cirpiano, sede dell'attuale ospedale Sant'Andrea.\nCos\u00ec il castello pot\u00e9 rimanere a testimoniare le vicende della storia cittadina.\nXX secolo.\nNel 1934 il Comune si preoccup\u00f2 di avviare i lavori di restauro, grazie anche al sollecito interesse e l'pegno del direttore della biblioteca civica, Ubaldo Formentini. \nSuccessivi e pi\u00f9 importanti lavori di recupero e di restauro del complesso vennero avviati nel 1970 da parte della \"Soprintendenza per i beni ambientali e architettonici di Genova e Pisa\". I lavori ebbero inizio nel 1985 per concludersi nel 1998.\nIl Castello oggi.\nIl Castello di San Giorgio ospita le \"Collezioni archeologiche\" del Museo Ubaldo Formentini, ricca raccolta di statue stele della Lunigiana, straordinarie sculture antropomorfe dell'et\u00e0 del rame e del ferro, e dei reperti di statuaria, ritrattistica e mosaici provenienti dagli scavi della citt\u00e0 di Luni."}
{"id": "784604", "revid": "110157", "url": "https://it.wikipedia.org/wiki?curid=784604", "title": "New Mexico Junior College", "text": "Il New Mexico Junior College \u00e8 un college americano, situato a 5 miglia (8\u00a0km) a nord della cittadina di Hobbs, Nuovo Messico, situato nel angolo a Sud/Est del suddetto stato. L'NMJC vanta varie squadra sportive militanti nella division WJCAC, del campionato NJCAA. I Thunderbirds, cos\u00ec chiamati gli atleti di questo college, gareggiano nelle seguenti discipline: pallacanestro, baseball, rodeo, golf, e atletica leggera.\nSport.\nPallacanestro.\nIl New Mexico Junior College milita sia nel campionato maschile sia in quello femminile di pallacanestro, e vanta rispettivamente di sette e tre titoli nazionali vinti nel campionato di appartenenza.\nRoster Maschile.\nIl roster dei Thunderbirds \u00e8 composto da 3 giocatori sophmore e 9 freshman, per un totale di 12 giocatori di cui 9 con borsa di studio.\nRoster Femminile.\nLe Lady T-Birds sono composte da 9 giocatrici, di cui 3 sophmore e 6 freshman, di queste nove, sette vantano di una borsa di studio."}
{"id": "784691", "revid": "1718925", "url": "https://it.wikipedia.org/wiki?curid=784691", "title": "Kadaif", "text": "Il kadaif o kaday\u0131f (turco), kataifi, kadaifi (Greco \u03ba\u03b1(\u03bd)\u03c4\u03b1\u0390\u03c6\u03b9), () \u00e8 un tipo di spaghetto molto fine usato per preparare dolci e pasticcini, fra i quali particolarmente famoso \u00e8 il \"kanafeh\".\n\u00c8 stato inventato dagli Ottomani. I fili sono intrecciati tra di loro in modo irregolare assieme alla frutta secca e vengono bagnati con sciroppo di zucchero.\nSi pu\u00f2 trovare dai Balcani al Levante in diverse cucine: turca, greca, albanese, bulgara e levantina.\nVarianti.\nPopolare nel levante e in Turchia, dove \u00e8 mangiato a colazione o anche a cena come portata principale, \u00e8 soprattutto un dessert.\nSi mangia anche su uno speciale pane con pepe e semi di sesamo. \u00c8 tradizionalmente servito insieme a un denso sciroppo, a base di zucchero o miele, chiamato qattar o attar."}
{"id": "784714", "revid": "1819104", "url": "https://it.wikipedia.org/wiki?curid=784714", "title": "Leroy &amp; Stitch", "text": "Leroy &amp; Stitch \u00e8 il quarto e ultimo film d'animazione con protagonisti Lilo e Stitch.\nLa pellicola ha debuttato negli Stati Uniti d'America in televisione su Disney Channel il 23 giugno 2006 ed \u00e8 stato poi riproposto su Toon Disney il 26 giugno successivo. L'edizione DVD \u00e8 uscita invece il giorno successivo, il 27 giugno. In Italia \u00e8 stato pubblicato direttamente in home video il 17 gennaio 2007.\nTrama.\nIl film \u00e8 un sequel della serie televisiva animata di \"Lilo &amp; Stitch\".\nSulla Terra, Lilo ha trovato il posto giusto per tutti gli esperimenti (a parte 625, rimasto con Gantu sulla nave) e per tale impresa, lei insieme a Stitch, Jumba e Pleakley viene convocata dal consiglio galattico per una premiazione: Lilo viene nominata ambasciatrice della Terra e guardiana degli esperimenti, Stitch riceve il titolo di capitano dell'armata galattica (ruolo un tempo rivestito da Gantu) e di comandante della nuovissima astronave G.C.R. (Grande Caccia Rosso), Pleakley viene nominato sovrintendente dell'Universit\u00e0 degli Studi sul Pianeta Terra e a Jumba vengono restituite le chiavi del suo laboratorio. Lilo per\u00f2 non vuole separarsi dai suoi cari amici e loro, non volendo che lei sia triste, decidono di rinunciare ai propri incarichi per restare sulla Terra insieme a Lilo. \nDopo un breve periodo, comunque, la bambina comprender\u00e0 che deve lasciarli andare per permettergli d'inseguire i loro sogni. Lilo lascia a Stitch un collare con un ciondolo hawaaiano per ricordarsi di lei. Nel frattempo, Gantu libera l'ignobile dottor Jaques von Hamsterviel abbandonando 625 al suo destino con la nave schiantata. \nLa sequenza successiva vede Jumba, Peakley e Stitch raggiungere il loro rispettivo incarico, Peakley entusiasta scopre che l\u00ec all'universit\u00e0 pendono tutti dalle sue labbra e gli hanno riservato un posto esclusivo per la navicella. Stitch, eccitato, collauda il G.C.R incaricato di assicurare i criminali galattici alla giustizia e Jumba ritorna nel suo laboratorio, rimasto uguale a come lo aveva lasciato, e comincia a lavorare a una versione perfezionata di 626.\nPoco dopo, per\u00f2, l'entusiasmo di Stitch, Peakley e Jumba si affievolisce e si accorgono che gli mancano i loro amici: Stitch osserva il ciondolo di Lilo; Jumba, all'inizio entusiasta per aver fatto progressi con il suo nuovo esperimento, chiama a voce Peakley di correre a vedere, ma realizza che ora \u00e8 solo; Peakley vede che il suo ruolo non \u00e8 cos\u00ec fondamentale e che gli manca Jumba, per cui gli telefona.\nIntanto Gantu, scappato con von Hamsterviel, raggiunge il laboratorio di Jumba, dove lo costringono a lavorare sull'esperimento per farlo diventare come Stitch, ma senza la sua debolezza per l'acqua. Jumba, cercando di sabotare Hamsterviel, escogita un diversivo mettendo una canzone come punto debole, dicendo a Hamsterviel che la canzone serve a rendere pi\u00f9 cattivo l'esperimento. Poco dopo Jumba riceve la telefonata di Peakley, ma \u00e8 costretto ad essere cattivo con lui.\nStitch, intanto, \u00e8 venuto a conoscenza dell'evasione di Hamsterviel e si mette in rotta per il laboratorio di Jumba per catturare lui e Gantu. Jumba nel frattempo ha finito l'esperimento, che \u00e8 una sorta di doppelganger rosso e gemello malvagio di Stitch, chiamandolo Leroy. Quando Stitch arriva al laboratorio, intima ad Hamsterviel di arrendersi, ma il nuovo esperimento si scaglia contro di lui, e dopo una breve lotta, Leroy vince a causa di Peakley che, arrivando, distrae Stitch facendolo perdere. Jumba, Peakley e Stitch vengono imprigionati, per poi assistere impotenti come Hamsterviel crei un'armata di cloni di Leroy, ed in seguito vengono tutti e tre spediti in un buco nero.\nLilo, preoccupata per il fatto che Stitch non si \u00e8 fatto pi\u00f9 sentire, va da 625 (ribattezzato Reuben) per poter comunicare con Stitch attraverdo l'astronave di Gantu, in quanto \u00e8 l'unica ad avere uno schermo di comunicazione intergalattico. Gantu dice a Leroy di tramutarsi in Stitch, e rispondendo al trasmettitore Leroy si camuffa perfettamente convincendo anche Reuben; Lilo nota per\u00f2 che non ha il suo collare, e capisce che non \u00e8 lui, cos\u00ec Leroy chiude la trasmissione sparando allo schermo.\nAl palazzo del Consiglio, ormai conquistato da Hamsterviel e Leroy, Lilo e Reuben vengono catturati da Gantu che poi li libera quando viene licenziato da Hamsterviel a causa dei continui fallimenti. Cos\u00ec Lilo e Reuben, insieme a Stitch, Jumba e Pleakley (scampati al buco nero dove Hamsterviel li aveva indirizzati), raggiungono la Terra, alle Hawaii, dove il Leroy originale ha catturato tutti gli esperimenti e li ha imprigionati nell'Alohapalooza Stadium per permettere ad Hamsterviel di polverizzarli con il cannone del GCR. \nInizia la lotta fra Stitch e Leroy: inizialmente Stitch ha la meglio, ma la situazione peggiora con l'arrivo di Hamsterviel e dell'esercito di cloni, scatenando una battaglia contro Stitch e i suoi cugini nello stadio. Gli esperimenti stanno perdendo, ma a Jumba viene un'idea: lui ha programmato Leroy per disattivarsi ascoltando la canzone \"Aloha Oe\". Lilo, Stitch e Reuben si mettono a cantare, seguiti da tutti gli altri. Leroy e i suoi cloni si bloccano e Hamsterviel viene catturato.\nRiconvocati dal Consiglio, Stitch, Jumba e Pleakley decidono di tornare sulla Terra: Stitch si \u00e8 reso conto di sentir troppo la mancanza di Lilo, Pleakley non vuole pi\u00f9 essere \"un insegnante che non insegna\" (all'Universit\u00e0 aveva il ruolo di mero supervisore) e Jumba si \u00e8 reso conto che non c'\u00e8 gusto a fare i suoi esperimenti da \"genio del male\" senza amici con cui vantarsene. Reuben invece torna con Gantu, ripromosso a capitano.\nNel finale, il dottor Hamsterviel torna nuovamente in prigione, ma in un'ala speciale: lui al centro degli innumerevoli Leroy."}
{"id": "784716", "revid": "1305772", "url": "https://it.wikipedia.org/wiki?curid=784716", "title": "Circondario di Kronach", "text": "Il circondario di Kronach \u00e8 uno dei circondari della Baviera, a sua volta divisione amministrativa (\"Land\") della Germania."}
{"id": "784724", "revid": "110157", "url": "https://it.wikipedia.org/wiki?curid=784724", "title": "Circondario di Alt\u00f6tting", "text": "Il circondario di Alt\u00f6tting \u00e8 uno dei circondari che compongono l'Alta Baviera in Baviera (Germania). Il suo capoluogo \u00e8 la citt\u00e0 di Alt\u00f6tting."}
{"id": "784733", "revid": "16953", "url": "https://it.wikipedia.org/wiki?curid=784733", "title": "Pesci teleostei", "text": ""}
{"id": "784735", "revid": "110157", "url": "https://it.wikipedia.org/wiki?curid=784735", "title": "Circondario di Aichach-Friedberg", "text": "Il circondario di Aichach-Friedberg \u00e8 uno dei circondari che compongono la Baviera. Il suo capoluogo \u00e8 Aichach."}
{"id": "784740", "revid": "110157", "url": "https://it.wikipedia.org/wiki?curid=784740", "title": "Circondario di Hof", "text": "Il circondario di Hof \u00e8 uno dei circondari dello stato tedesco della Baviera."}
{"id": "784745", "revid": "8660", "url": "https://it.wikipedia.org/wiki?curid=784745", "title": "Circondario di Erding", "text": "Il circondario di Erding \u00e8 uno dei circondari che compongono la Baviera. Il suo capoluogo \u00e8 Erding."}
{"id": "784746", "revid": "65435", "url": "https://it.wikipedia.org/wiki?curid=784746", "title": "Sega Sports Tennis 2K2", "text": ""}
{"id": "784747", "revid": "65435", "url": "https://it.wikipedia.org/wiki?curid=784747", "title": "Tennis 2K2", "text": ""}
{"id": "784749", "revid": "110157", "url": "https://it.wikipedia.org/wiki?curid=784749", "title": "Circondario di Frisinga", "text": "Il circondario di Frisinga \u00e8 uno dei pi\u00f9 importanti circondari che compongono la Baviera."}
{"id": "784759", "revid": "61024", "url": "https://it.wikipedia.org/wiki?curid=784759", "title": "Pierre Mend\u00e8s-France", "text": ""}
{"id": "784767", "revid": "125598029", "url": "https://it.wikipedia.org/wiki?curid=784767", "title": "Giuseppe Basile (politico)", "text": "Giovinezza.\nNato da famiglia nobile messinese, era il nono figlio del cavalier Antonino Basile Stracuzzi e di Francesca Saveria Arig\u00f2. Rimasto orfano di madre a soli sei anni, fu cresciuto in casa dello zio materno, l'avvocato Giuseppe Arig\u00f2, a quel tempo sindaco di Messina (e successivamente deputato al Parlamento nazionale), venendo in contatto con idee politiche monarchico-liberali.\nSin da bambino mostr\u00f2 un'intelligenza vivace e da studente collabor\u00f2 come giornalista in diversi settimanali.\nStudi\u00f2 nel Regio Convitto Alighieri di Messina, poi nel convitto nazionale Maria Luigia di Parma ed infine all'Universit\u00e0 di Palermo, dove nel 1910 consegu\u00ec la laurea in giurisprudenza.\nDotato di largo censo, sempre si adoper\u00f2 in favore dei bisognosi. Nel paese natio di San Filippo del Mela nel 1907 aveva fondato la Lega dei Contadini, dalla quale ricevette l'anno successivo una medaglia d'oro per benemerenze. Stessa onorificenza gli tribut\u00f2 poco tempo dopo il Circolo Operaio Indipendente, da lui costituito nel 1911 e del quale era stato acclamato presidente nonch\u00e9 socio onorario benemerito a vita.\nSempre nel 1911 fond\u00f2 la rivista legale \"La Nuova Temi\", che diresse per un biennio.\nNel 1912 si trasfer\u00ec a Roma per esercitare la professione di avvocato, affidando ai fratelli Luigi e Rosario l'amministrazione delle sue numerose propriet\u00e0 terriere situate nella provincia di Messina.\nNello stesso anno spos\u00f2 Concettina Lo Presti, figlia di un ricco industriale di Milazzo, dalla quale non ebbe figli.\nPartecip\u00f2 alla Prima guerra mondiale col grado di sergente.\nIncarichi politici nella provincia di Messina.\nFu per molti anni Consigliere Provinciale del Mandamento di Santa Lucia del Mela, eletto la prima volta giovanissimo nel 1909. Mantenne questa carica fino al 1920.\nIn quel periodo la famiglia Basile sosteneva nelle elezioni politiche l'On. Giuseppe Paratore (appartenente all'Associazione Monarchica Liberale), il quale riusc\u00ec a prevalere pi\u00f9 volte nel collegio di Milazzo sugli esponenti della famiglia Fulci.\nL'avv. Basile, in qualit\u00e0 di Sindaco (1920-1927), Podest\u00e0 (1927\u20131929) e Commissario Prefettizio (1937-1943), govern\u00f2 per lungo tempo il Comune di San Filippo del Mela, dove si rese benemerito per la realizzazione di numerose opere pubbliche: la sistemazione di tutta la rete stradale con la costruzione di un ponte sul Floripotema; la lastricatura dei marciapiedi e della Piazza Garibaldi; il completamento delle fognature; la realizzazione dell'impianto per l'illuminazione elettrica, in anticipo rispetto ai comuni limitrofi; la sistemazione dell'acquedotto del centro e l'approvvigionamento idrico della frazione Cattafi; il miglioramento del servizio di nettezza urbana; la sistemazione e l'ampliamento del cimitero; la costruzione di case economiche; l'approvazione del piano regolatore; il risanamento del bilancio; la costruzione dell'edificio scolastico.\nIl 13 gennaio 1927 il Consiglio comunale si riun\u00ec in seduta straordinaria unicamente per \u00ab\"concretare la forma delle onoranze che questo Consesso, in rappresentanza del paese, intende tributare al beneamato sindaco, il quale in sei anni di amministrazione comunale ha profuso i tesori della sua intelligenza, del suo ingegno ed anche della sua borsa in pr\u00f2 di questo Comune\"\u00bb. In quell'occasione sarebbe stata volont\u00e0 del Consiglio far realizzare un busto dell'avv. Basile, ma ci\u00f2 era impedito da recenti disposizioni legislative che vietavano di realizzare monumenti a persone ancora in vita; pertanto fu deciso di far coniare una medaglia d'oro da consegnare insieme ad una pergamena miniata e di intitolare la via Canale al defunto padre cav. Antonino Basile Stracuzzi, anche lui pi\u00f9 volte sindaco del paese.\nNella provincia di Messina l'avv. Basile ricopr\u00ec altre cariche di carattere politico e amministrativo: fu Vice-Podest\u00e0 di Messina dal 1928 al 1931 (contribuendo, in particolare, a risolvere il problema edilizio delle scuole, con il finanziamento e la costruzione di numerosi edifici scolastici); Presidente, per oltre dieci anni, della Federazione Provinciale del Commercio di Messina; nel 1960 delegato regionale della Provincia di Messina.\nAttivit\u00e0 parlamentare.\nDi idee monarchiche, nel 1948 venne eletto deputato con la lista \"Stella e Corona\" del Partito Nazionale Monarchico.\nAlle successive elezioni del 1953 fu rieletto sempre nel P.N.M. con 25.419 voti di preferenza. Venne eletto deputato per la terza volta nel 1963 con la lista del Partito Democratico Italiano di Unit\u00e0 Monarchica, dopo aver mancato l'elezione nel 1958 per pochissimi voti.\nSia nel Partito Nazionale Monarchico come nel Partito Democratico Italiano di Unit\u00e0 Monarchica ricopr\u00ec le cariche di Segretario amministrativo, Segretario del gruppo parlamentare, nonch\u00e9 componente del Consiglio Nazionale e della Direzione. Fu Presidente del Comitato Regionale della Sicilia del P.D.I.U.M.\nNella I e II legislatura (1948-1958) fu componente della Commissione permanente Agricoltura e Alimentazione e di numerose Commissioni speciali, mentre nella IV legislatura (1963-1968) della Commissione permanente Agricoltura e Foreste, della Commissione permanente Industria e Commercio e di altre Commissioni speciali.\nIntervenne in numerosi disegni di legge, tra cui quelli sui patti agrari, riforma fondiaria, perequazione tributaria, danni di guerra.\nFu presidente della CISNAL dal 1953 al 1959 e membro della Commissione Nazionale Italiana per l'UNESCO.\nSi trova sepolto nella cappella di famiglia nel cimitero di San Filippo del Mela."}
{"id": "784785", "revid": "14691", "url": "https://it.wikipedia.org/wiki?curid=784785", "title": "Harbour Bridge", "text": ""}
{"id": "784787", "revid": "42179", "url": "https://it.wikipedia.org/wiki?curid=784787", "title": "Carolyn J. Cherryh", "text": ""}
{"id": "784792", "revid": "56818", "url": "https://it.wikipedia.org/wiki?curid=784792", "title": "Saintes Maries de la Mer", "text": ""}
{"id": "784796", "revid": "121249840", "url": "https://it.wikipedia.org/wiki?curid=784796", "title": "Katherine Kelly Lang", "text": "\u00c8 conosciuta in tutto il mondo grazie al ruolo di Brooke Logan, la protagonista femminile della soap opera \"Beautiful\", ruolo che ricopre dal 1987.\nOltre a \"Beautiful\" nella sua carriera ha interpretato ruoli in telefilm come \"Happy Days\" (1984), \"Magnum, P.I.\" (1987) e \"Febbre d'amore\" (1999-2007). \nHa anche interpretato diversi film, tra cui \"Esperimento letale\" (1997).\nBiografia e carriera.\nGli inizi tra cinema e televisione.\nKatherine Kelly Lang \u00e8 nata a Los Angeles il 25 luglio 1961. Suo padre, Keith Wegeman, era un campione olimpico di sci; sua madre, Judith Lang, era un'attrice.\nIl nonno era Charles Lang, uno dei pi\u00f9 grandi direttori della fotografia del cinema americano vincitore di un Premio Oscar nel 1932 per il film \"Addio alle armi\", ma con altre 16 candidature.\nLa prima apparizione accreditata di Katherine in un film per il cinema \u00e8 stata in \"Skatetown U.S.A.\" (1979) con Scott Baio, Mark Hamill e Patrick Swayze, anche lui al debutto. Successivamente inizia a muovere i primi passi nel mondo del cinema e ottiene parti in diversi film, come l'horror \"La promessa di Satana\" (1981), con Clint Howard, \"Desperate Lives\" (1982), con Helen Hunt, mentre nel 1986 \u00e8 nel cast di \"Jocks\" con Mariska Hargitay.\nContemporaneamente al cinema ha i suoi primi ruoli televisivi: nel 1984 interpreta una parte nel telefilm \"Happy Days\" con Henry Winkler. Dopo aver interpretato altri piccoli ruoli in telefilm come \"Masquerade\" (1983) e \"Professione pericolo\" (1986), sempre nel 1986 entra nel cast fisso della terza stagione della serie tv HBO \"Scuola di football\".\nLa consacrazione con \"Beautiful\".\nDopo piccole parti in tv e ruoli al cinema, nel 1987 sostiene il provino per il ruolo di Caroline Spencer (poi affidato a Joanna Johnson) per una nuova serie della CBS, \"Beautiful\", inizialmente pensata per una breve durata. Non viene presa per il ruolo di Caroline, in compenso le viene offerta la parte di Brooke Logan. Il destino volle che dopo poco tempo, il pubblico si affezion\u00f2 cos\u00ec tanto a Brooke, che divenne la protagonista ed eroina dello show, tanto che Caroline usc\u00ec di scena.\nBrooke, il suo personaggio, \u00e8 uno dei centrali dell'intera serie; sin dall'inizio innamorata del bel Ridge Forrester (Ronn Moss), inizia una relazione complicata con lui che ha catturato l'attenzione dei telespettatori per ben 25 anni. Acerrima nemica della matriarca della famiglia e suocera Stephanie Forrester (Susan Flannery), i loro scontri sia verbali che fisici, sono diventati epici. Negli anni il suo personaggio \u00e8 diventato anche scandaloso e persino incestuoso; infatti Brooke \u00e8 nota per aver avuto relazioni (con tanto di matrimonio e figli) col padre e fratello di Ridge, quindi Eric (John McCook) e Thorne (Winsor Harmon), oltre che altre storie d'amore con vari personaggi negli anni passati per la soap, su tutti Nick Marone (fratellastro di Ridge e marito di sua figlia) (interpretato da Jack Wagner) e il pi\u00f9 recente miliardario e potente magnate dell'editoriaBill Spencer Jr. (interpretato da Don Diamont), marito di sua sorella.\nGrazie a \"Beautiful\" la Lang \u00e8 diventata una star della televisione a tutti gli effetti: insieme a John McCook \u00e8 l'unica attrice presente sin dalla prima puntata. Da sempre non considerata dai Premi Emmy, nel 2013 riceve, per la prima volta in 25 anni di lavoro, la candidatura agli Emmy Awards, nella categoria \"miglior attrice non protagonista\". L'attrice in precedenza fu considerata dagli Emmy solo nel 2002 nella categoria \"miglior coppia\", con Sean Kanan, ma mai per le sue doti artistiche fino al 2013. Nel 2014 \u00e8 di nuovo candidata agli Emmy, questa volta come \"miglior attrice protagonista\" senza per\u00f2 vincere il premio.\nIn due diversi periodi, nel 1987 e nel 1997, a \"Beautiful\" la Lang venne temporaneamente sostituita nel ruolo di Brooke Logan rispettivamente da Catherine Hickland e da Sandra Ferguson, nel primo caso a causa di una malattia che la costrinse a letto per alcune settimane, e nel secondo perch\u00e9 era in maternit\u00e0.\nLa carriera oltre la soap.\nOltre a \"Beautiful\" ha recitato in diversi film, nel 1994 \u00e8 protagonista di \"Trappola nella notte\" con Scott Valentine, ma riesce a farsi notare e apprezzare in \"Esperimento letale\" (1997) che ha interpretato assieme a Ian Ziering.\nIn TV ha interpretato altri ruoli da guest star, nel 1987 in \"Magnum, P.I.\", con Tom Selleck, nel 1996 nella miniserie \"Colomba solitaria\", mentre nel 1999 interpreta per 5 episodi il ruolo di Brooke in un \"crossover\" nella soap \"Febbre d'amore\", soap nella quale torner\u00e0 per una puntata nel 2007.\nNel 2013 \u00e8 testimonial del nuovo profumo \"Impero Couture\" girando anche lo spot televisivo, mentre sia per la campagna 2014 che per quella 2015 \u00e8 testimonial dell'intera linea della Impero Couture.\nNel 2014 entra nel cast del \"talent show\" \"Ballando con le stelle\", condotto da Milly Carlucci su Rai1, in coppia con Simone Di Pasquale.\nVita privata.\nL'attrice si \u00e8 sposata due volte e ha tre figli. Dal primo matrimonio con Skott Snider, celebrato nel 1989 e dal quale ha divorziato nel 1995, sono nati Jeremy Skott (nel 1990) e Julian (1992); entrambi hanno recitato in \"Beautiful\" da piccoli, il primo nel ruolo di Rick Forrester e il secondo nel ruolo di Bridget, quando questi personaggi erano, nella finzione, appena nati.\nA maggio 1997 Katherine Kelly Lang ha avuto una terza figlia, Zoe Katrina, dal compagno Alex D'Andrea, regista italiano, che ha poi sposato nel luglio dello stesso anno. Nel 2012, dopo 15 anni di matrimonio, divorzia dal marito Alex D'Andrea.\nRiconoscimenti.\nEmmy Awards.\nCandidature:\nSoap Opera Digest Awards.\nCandidature:\nGolden Boomerang.\nVinti:\nSoap Opera Update Awards.\nVinti:"}
{"id": "784802", "revid": "666668", "url": "https://it.wikipedia.org/wiki?curid=784802", "title": "Kangilinnguit", "text": " \nKangilinnguit o Kangil\u00ednguit, gi\u00e0 Gr\u00f8nnedal e fino al 1945 Green Valley, \u00e8 un porto della Groenlandia (161 abitanti), nel fiordo di Arsuk; fa parte del comune di Sermersooq. Fu fondato durante la Seconda guerra mondiale dagli statunitensi con il nome di \"Green Valley\", per proteggere i depositi di criolite della vicina Ivittuut; ancora oggi la maggior parte dei suoi abitanti sono militari danesi.\nTuttora si trova il comando militare della Marina militare danese per la Groenlandia."}
{"id": "784803", "revid": "399", "url": "https://it.wikipedia.org/wiki?curid=784803", "title": "Carolyn Cherry", "text": ""}
{"id": "784805", "revid": "123922828", "url": "https://it.wikipedia.org/wiki?curid=784805", "title": "Mercedes-AMG", "text": "La Mercedes-AMG GmbH, comunemente detta AMG, \u00e8 un'azienda tedesca nota per la collaborazione con Mercedes-Benz finalizzata alla progettazione e realizzazione dei modelli sportivi del marchio tedesco.\nStoria.\nI primi anni.\nFu fondata nel 1967 da Hans Werner Aufrecht e Erhard Melcher nella cittadina di Gro\u00dfaspach. Unendo le iniziali dei due cognomi e l'iniziale della cittadina, si ottiene la sigla A-M-G.\nIl nome ufficiale dell'azienda in lingua tedesca \u00e8 AMG Motorenbau und Entwicklungsgesellschaft mbH, che letteralmente significa \"Societ\u00e0 costruzione e sviluppo di motori a responsabilit\u00e0 limitata\": si trattava all'epoca di una societ\u00e0 privata di elaborazione di autovetture.\nIl loro primo riconoscimento arriva nel 1971 quando il gruppo vince nella propria categoria la 24 Ore di Spa, gara del campionato europeo turismo, grazie ad una \"AMG Mercedes 300 SEL 6.9\" (in classifica generale la vettura si piazzer\u00e0 al secondo posto). Pochi anni dopo la piccola societ\u00e0 inizia a crescere, e la sede si trasferisce ad Affalterbach, sempre nel Baden-W\u00fcrttemberg. In quel periodo i dipendenti sono appena 40, ma il loro nome inizia ad essere sempre pi\u00f9 conosciuto.\nL'inizio della collaborazione con la Mercedes.\nDopo una decina di anni, nel 1988 la AMG si presenta come partner di Mercedes-Benz al Campionato DTM, campionato tedesco per le vetture da turismo: ben presto diventa il team di maggior successo.\nDue anni dopo nel 1990 viene attivato lo stabilimento di Affalterbach. AMG raggiunge quota 400 dipendenti e stringe un contratto di collaborazione con la Mercedes, in forza del quale inizia a produrre modelli su larga scala. Nel 1993 presenta al pubblico la prima autovettura nata dalla collaborazione delle due aziende, la \"C 36 AMG\".\nIntanto nel 1995 il marchio vince per la terza volta il campionato DTM e un anno dopo viene presentata al salone dell'automobile di Ginevra la \"E 50 AMG\". Nel 1999 vengono prodotte e vendute in tutto il mondo circa 5000 autovetture AMG, con la \"ML 55 AMG\" come modello pi\u00f9 richiesto.\nIl 1\u00ba gennaio 1999 Daimler Chrysler AG acquisisce il 51% delle azioni AMG e l'azienda viene rinominata Mercedes-AMG GmbH.\nCon il passare degli anni la gamma di modelli allestiti da AMG si allarga sempre di pi\u00f9: nel 2001-2002 vengono presentate le \"C 32 AMG, SLK 32 AMG, SL 55 AMG, CLK 55 AMG, E 55 AMG, C 30 CDI AMG, S 55 AMG e CL 55 AMG\"; nel 2004-2005 le \"C 55 AMG, G 55 AMG, SL 65 AMG, SLK 55 AMG, S 65 AMG, R 63 AMG, SL 55 AMG, SL 65 AMG, CLS 63 AMG e CLK 63 AMG\".\nIl 1\u00ba gennaio 2005 Hans Werner Aufrecht vende le sue azioni rimanenti a Daimler Chrysler e da allora la Mercedes-AMG GmbH \u00e8 interamente una controllata di Daimler AG.\nGamma AMG.\nTutte le AMG si possono riconoscere da alcuni segni particolari: spoiler anteriore con grossa presa d'aria, cerchi AMG a doppie razze, dischi dei freni forati con pinze apposite, due o quattro terminali di scarico e il logo distintivo AMG posto di fianco al segno identificativo del modello.\nLe elaborazioni AMG sono discrete, lasciando quasi inalterata l'estetica della vettura, in accordo con la filosofia di Mercedes-Benz, ma distinguendosi per prestazioni nettamente di spicco. Ogni propulsore viene assemblato in fabbrica ad opera di un singolo tecnico, secondo la filosofia \"Un uomo, un motore\" tipica della casa. A riscontro di ci\u00f2, ogni motore AMG presenta una targhetta con la firma dell'addetto che ne ha curato l'assemblaggio. Ad oggi la fabbrica di Affalterbach conta 63 meccanici addetti all'assemblaggio dei propulsori.La produzione AMG per Mercedes si articola in quattro propulsioni diverse per cilindrata e frazionamento:"}
{"id": "784808", "revid": "124185001", "url": "https://it.wikipedia.org/wiki?curid=784808", "title": "Culiac\u00e1n", "text": "Culiac\u00e1n, ufficialmente Culiac\u00e1n Rosales, \u00e8 una citt\u00e0 del Messico nordoccidentale, la pi\u00f9 grande citt\u00e0 nello Stato di Sinaloa, \u00e8 capitale del comune di Culiac\u00e1n. Con circa 786.000 abitanti, \u00e8 la quindicesima pi\u00f9 grande citt\u00e0 nel paese.\nGeografia fisica.\nLa citt\u00e0 \u00e8 situata a 55 m s.l.m. in una valle in cui i fiumi Tamazula e Humaya confluiscono nel Culiac\u00e1n. \u00c8 situata nel centro dello Stato a circa met\u00e0 strada da Los Mochis al nord e Mazatl\u00e1n al sud."}
{"id": "784811", "revid": "1544245", "url": "https://it.wikipedia.org/wiki?curid=784811", "title": "Ludus Magnus", "text": "Il Ludus Magnus era la principale sede e palestra dei gladiatori a Roma, collocata nei pressi del Colosseo, nella valle tra l'Esquilino e il Celio.\nFu una delle quattro caserme (\"ludi\") costruite da Domiziano (comprendenti anche il \"Gallicus\", il \"Matutinus\" e il \"Dacicus\"), l'unica oggi parzialmente visibile.\nStoria.\nNell'area si trovavano precedentemente una \"domus\" tardo-repubblicana e un'\"insula\" della prima et\u00e0 imperiale, distrutte nell'incendio neroniano. La struttura domizianea fu fondata nell'interro sovrapposto ai resti dell'incendio. La fase attualmente visibile si riferisce ad un restauro avvenuto sotto Traiano, che comport\u00f2 la demolizione e ricostruzione di parte dell'elevato, probabilmente per motivi statici. Commodo, appassionato di giochi gladiatori, vi si esib\u00ec e sembra vi avesse anche soggiornato.\nIn epoca tardo-antica l'edificio dovette essere nuovamente restaurato e la \"cavea\" fu sostenuta con una serie di muri radiali in opera listata, che misero fuori uso gli ambienti di servizio presenti nelle sue sostruzioni. Altri ambienti con muri in tufelli furono ricavati nella testata del portico all'angolo nord-occidentale. L'edificio fu forse restaurato ancora sotto Odoacre (le \"venationes\", o giochi con gli animali, continuarono fino al 536, ma i restauri, ricordati in un'iscrizione rinvenuta frammentaria, si riferiscono forse piuttosto al Colosseo). L'abbandono dell'edificio si data a partire dal VI secolo, quando esso fu utilizzato come area per modeste sepolture.\nI resti della met\u00e0 settentrionale del complesso furono rimessi in luce nel 1937, in occasione degli scavi per la costruzione di un nuovo edificio tra via di San Giovanni in Laterano e via Labicana, e sistemati tra il 1957 e il 1961 per la realizzazione della nuova Esattoria Comunale progettisti Pompeo e Giuseppe Coltellacci.\nDescrizione.\nSono stati trovati i resti di 14 celle per gli alloggiamenti privi di ogni traccia di letti: il che ha fatto pensare che i gladiatori dormissero in terra su giacigli. Le celle misuravano ciascuna all'incirca 20 metri quadrati e vi dovevano abitare due gladiatori per un totale nella palestra di circa un migliaio.\nL'edificio, che doveva avere tre piani, aveva una pianta simile a quella conosciuta per altre caserme, con stanze di alloggio e servizi intorno ad uno spazio centrale ed era circondato da un portico di colonne tuscaniche in travertino. I percorsi interni erano assicurati da un corridoio alle spalle degli ambienti e dalle scale per i piani superiori, disposte agli angoli. Su uno dei lati corti una grande aula con porticato interno era forse adibita a sacello per il culto imperiale.\nIl cortile centrale era occupato dall'arena per gli allenamenti, realizzata come copia a scala ridotta di quella del Colosseo (con un rapporto di 1:2,5) e della quale resta parte della curvatura. Vi si dovevano anche svolgere rappresentazioni aperte al pubblico e la \"cavea\", accessibile da scale esterne, poteva ospitare 3000 persone, con palchi per le autorit\u00e0 al centro dei lati lunghi. Secondo altri autori i 1200 spettatori erano invitati ad assistere all'addestramento dei gladiatori.\nUn passaggio sotterraneo, individuato nel 1939, permetteva di accedere direttamente ai sotterranei del Colosseo, al di sotto dello spazio lastricato che separava i due edifici. Il sottopassaggio iniziato da Domiziano, compiuto e inaugurato da Traiano fu rifinito da Adriano.\nGli altri \"ludi\".\nGli altri \"ludi\" costruiti da Domiziano furono:\nOrazio cita, intorno al 10 a.C., un \"ludus Aemilius\", una caserma di gladiatori appartenuta ad un membro della \"gens Aemilia\" e di incerta collocazione, pi\u00f9 tardi trasformata in uno stabilimento termale (\"balneus Polycleti\")."}
{"id": "784815", "revid": "767487", "url": "https://it.wikipedia.org/wiki?curid=784815", "title": "L.A.P.D.", "text": "Gli L.A.P.D. (acronimo di \"Love And Peace Dude\", pi\u00f9 tardi \"Laughing As People Die\") sono stati un gruppo musicale statunitense, in attivit\u00e0 dal 1989 al 1992, precursore dei futuri Korn. Ne facevano parte i chitarristi Head e Munky, il batterista David Silveria, il bassista Fieldy e il cantante Richard Morrill, poi sostituito da Jonathan Davis.\nStoria del gruppo.\nIl gruppo venne fondato nel 1989 a Bakersfield, in California. Dopo aver firmato con la Triple X Records, pubblicarono nello stesso anno \"Love and Peace, Dude EP\". Un album completo vero e proprio fu \"Who's Laughing Now\", pubblicato il 31 maggio 1991, ma un anno dopo il cantante Morrill abbandon\u00f2 la band. Nel 1993 i due chitarristi originari incontrarono il cantante dei Sexart, Jonathan Davis, mentre stava lavorando in un club, e decisero di spostarsi a Los Angeles dove cominciarono a cantare sotto il nome di Korn. Una collezione dei dischi pubblicati dagli L.A.P.D. fu messa in commercio nel 1997, e consisteva in \"Love and Peace, Dude EP\" e \"Who's Laughing Now\".\nStile musicale.\nDurante la loro breve carriera gli L.A.P.D. sperimentarono sonorit\u00e0 alternative metal e funk metal, ispirandosi principalmente a Red Hot Chili Peppers e Faith No More, citati spesso nelle interviste. Il gruppo si fece notare anche per il modo di apparire in pubblico, mutuando i modi di fare e l'abbigliamento dal rap, quest'ultimo vagamente presente in alcune delle prime loro canzoni. Col cambio di nome e cantante, il gruppo cambi\u00f2 radicalmente stile sonoro, ispirando in parte le correnti musicali giunte in seguito."}
{"id": "784817", "revid": "641453", "url": "https://it.wikipedia.org/wiki?curid=784817", "title": "Angelo Amendolia", "text": "Si \u00e8 candidato alle Elezioni politiche italiane del 1994 nel collegio uninominale di Milazzo con l'Alleanza dei Progressisti, venendo sconfitto da Salvatore D'Alia del Polo del Buon Governo.\n\u00c8 morto nel 2012 all'et\u00e0 di 60 anni.\nCarriera.\nNel 1987 in occasione di -, non pi\u00f9 giovanissimo, fece il suo debutto in Serie A, per volont\u00e0 dell'allora designatore Cesare Gussoni. Nel 1991, assieme a Fabio Baldas, venne proposto per essere nominato arbitro internazionale, esperienza che sarebbe stata portata avanti fino al 1995. Nell'agosto del 1991 arbitr\u00f2 la partita Brasile-Sudan (1-0) ai Mondiali Under-17 giocati in Italia. Nel 1993 arbitr\u00f2 la sua prima finale di Coppa Italia (-) e nello stesso anno ottenne il Premio Mauro, il massimo riconoscimento per la categoria. Nel 1995 diresse, per la seconda volta, la finale di Coppa Italia (-). Proprio in quell'anno, in occasione della partita di campionato Padova-, pose termine all'attivit\u00e0 arbitrale con un anno di anticipo: infatti all'inizio del campionato successivo decide di dimettersi ufficialmente per motivi personali, proprio dopo che l'allora designatore di Serie A Paolo Casarin lo aveva rimproverato per l'impreparazione nei test atletici. Il bilancio complessivo di Amendolia \u00e8 di 108 presenze nella massima divisione (tra cui alcune \"classiche\" del campionato, come Juventus-Inter, il Derby di Roma, due volte il derby di Torino e due volte Milan-Roma).\nA livello internazionale vanta la partecipazione ai Mondiali FIFA Under-17 disputati in Italia nel 1991, ed una presenza nei gironi di UEFA Champions League (nel 1993 diresse CSKA Mosca-).\nMoviolista.\nNel 1996 ha lavorato presso l'emittente Telemontecarlo come moviolista delle trasmissioni \"Galagol\" e \"Goleada\", condotte entrambe da Massimo Caputi e con la partecipazione di Giacomo Bulgarelli: infatti il network di propriet\u00e0 di Vittorio Cecchi Gori si era aggiudicato l'asta per i diritti televisivi della Serie A a discapito della RAI, e aveva urgente necessit\u00e0 di trovare nuovi personaggi e nuove competenze per lanciare il nuovo programma-contenitore dedicato al calcio."}
{"id": "784820", "revid": "767487", "url": "https://it.wikipedia.org/wiki?curid=784820", "title": "Kangaamiut", "text": "Kangaamiut \u00e8 un villaggio della Groenlandia di 414 abitanti (gennaio 2004). Si trova nel comune di Qeqqata; le sue coordinate geografiche sono 65\u00b005' N e 53\u00b021' O.\nNel 1755 fu il luogo dove Sukkertoppen (Maniitsoq) si trovava, finch\u00e9 nel 1782 fu spostata un po' pi\u00f9 a sud, dove si trova ora."}
{"id": "784832", "revid": "400694", "url": "https://it.wikipedia.org/wiki?curid=784832", "title": "AMG", "text": ""}
{"id": "784834", "revid": "287204", "url": "https://it.wikipedia.org/wiki?curid=784834", "title": "Alberto Briaschi", "text": "Biografia.\nGiocatore.\nCresciuto alle giovanili del , fu aggregato in prima squadra dal 1983 al 1986, giocando appena 2 partite in tre stagioni. Fu quindi dirottato alla ; rientrato a Vicenza, rimase una sola stagione (5 gol in 28 gare). Le annate successive vest\u00ec maglie di e , in Serie C1, rimediando due retrocessioni in C2. Nell'estate 1990 fu ingaggiato dall', in C1, dove rimase per due anni e segnando 10 gol nella stagione 1991-92.\nRientrato nuovamente a Vicenza, costitu\u00ec col compagno Ferdinando Gasparini un affiatato tandem di attacco, e contribu\u00ec al passaggio dalla C1 alla Serie A dei biancorossi. Dopo il debutto in massima categoria, chiuso da Otero e Murgita, nel novembre 1995 scese in Serie B accasandosi al , contribuendo alla promozione nella massima serie della squadra. Fu poi ingaggiato dall', in C1, con promozione in B nel 1996-97. Chiuse la carriera al , in Serie D, dove milit\u00f2 un paio d'anni.\nDirigente.\nDal 2000 a marzo 2009 fu direttore sportivo del Bassano Virtus. Nel giugno 2010 divent\u00f2 direttore sportivo del . Successivamente, nel 2011 fu dirigente del . Continua nelle stagioni successive, con lo stesso incarico, dapprima nella formazione dell'Altovicentino in serie D per poi proseguire nel padovano con Este e Luparense, dall'agosto 2020, nella medesima categoria."}
{"id": "784836", "revid": "729019", "url": "https://it.wikipedia.org/wiki?curid=784836", "title": "Filippo Minutilli", "text": "Biografia.\nNato a Grumo Appula (Ba), intorno al 1821 con la famiglia si trasfer\u00ec a Napoli, dove il piccolo Filippo fu iscritto all'antico Collegio militare della Nunziatella, che preparava i futuri quadri direttivi dell'esercito delle Regno delle Due Sicilie.\nConseguita la laurea in Ingegneria ed entrato nell'esercito, Filippo ebbe come destinazione la Sicilia; qui conobbe un ufficiale dell'esercito borbonico, Vincenzo Giordano Orsini, che professava sentimenti liberali. Sollecitato da quest'ultimo, ader\u00ec ad un gruppo segreto di patrioti.\nDurante la rivoluzione siciliana del gennaio 1848, Minutilli venne nominato dal Governo nazionale di Sicilia direttore delle fortificazioni di Messina, per poi essere promosso col grado di maggiore direttore del corpo di Genio (18 persone, ingegneri e sterratori, capaci di costruire bombe, munizioni, e tenere in ordine il materiale bellico); ma, ristabilito l'antico regime in Sicilia, Minutilli nel 1849 dovette rifugiarsi presso Genova.\nDurante la sua permanenza in Liguria periodicamente s'imbarcava per Napoli camuffato e con documenti falsi per svolgere attivit\u00e0 segrete patriottiche ma anche per rivedere la madre.\nData la sua conoscenza del territorio siciliano, nel 1860 durante la preparazione della spedizione dei Mille fu consultato in ogni momento, mentre la moglie gli cuciva la camicia rossa, e fu comandante del Genio nella spedizione dei Mille.\nCon la formazione del Regno d'Italia, Minutilli pass\u00f2 nelle file dell'esercito regolare come colonnello Comandante del 54\u00ba Reggimento di Fanteria, finch\u00e9 ammalatosi d'una malattia inspiegabile, diede le dimissioni nel 1863. Si ritir\u00f2 a Messina, forse sperando nel clima meridionale, dove mor\u00ec il 30 luglio 1864 a soli 51 anni, lasciando la moglie e tre figli.\nA lui sono dedicate una via nella citt\u00e0 natale di Grumo Appula e un largo a Roma."}
{"id": "784841", "revid": "75775", "url": "https://it.wikipedia.org/wiki?curid=784841", "title": "Evoluzione dell'universo", "text": ""}
{"id": "784844", "revid": "48479", "url": "https://it.wikipedia.org/wiki?curid=784844", "title": "Associazione taoista cinese", "text": ""}
{"id": "784847", "revid": "123796158", "url": "https://it.wikipedia.org/wiki?curid=784847", "title": "Lingua thailandese", "text": "La lingua thailandese, anche tailandese o lingua thai (; ) \u00e8 la lingua nazionale e ufficiale della Thailandia e quella parlata principalmente dal popolo Thai, il gruppo etnico dominante del Paese. Al 2021, \u00e8 parlata da 61 milioni di persone, tra cui parecchi parlanti non madrelingua (L2).\nStoria.\nIl thailandese \u00e8 un membro delle lingue tai, nel gruppo della famiglia Tai-Kadai. Si ritiene che essa sia originaria della Cina meridionale (attuale Yunnan), e alcuni linguisti hanno proposto legami con le austroasiatiche, austronesiane oppure sino-tibetane.\nCaratteristiche.\n\u00c8 una lingua tonale e analitica. La combinazione delle tonalit\u00e0, un'ortografia complessa, numerosi accenti e una distintiva fonologia possono fare del thailandese un idioma difficile da imparare per quelli che non parlano gi\u00e0 una lingua relazionata.\nNel thailandese non ci sono flessioni verbali (ossia i verbi non cambiano con la persona, tempo, voce, modo e numero) e non ci sono neanche participi. Nel thailandese il verbo ha un'unica forma, le persone si riconoscono dal pronome personale che precede sempre le forme verbali. Tempi e modi si distinguono mediante particelle modificative.\nPer formare il \"passato\" si premette al verbo la particella \u0e44\u0e14\u0e49 (d\u00e2ai). Per formare il \"futuro\" si premette al verbo la particella \u0e08\u0e30 (j\u00e0'). Per formare il \"gerundio\" si premette al verbo la particella \u0e01\u0e33\u0e25\u0e31\u0e07 (camlang). Per formare il \"participio passato\" si pospone al verbo la particella \u0e41\u0e25\u0e49\u0e27 (l\u00e9u).\nRegistri.\nIl thailandese standard \u00e8 la lingua madre di circa 20\u00a0milioni di individui nel Paese e si basa sul registro tradizionalmente usato dalla classe colta di Bangkok, diffuso nel Paese soprattutto a partire dagli anni trenta del XX secolo. Tra le altre lingue parlate in Thailandia, le pi\u00f9 diffuse sono quelle dell'Isan e quella della Thailandia del Nord.\nOltre al thai standard, la lingua thai \u00e8 formata anche dal thai reale, chiamato \"ratchasap\" (\"\u0e23\u0e32\u0e0a\u0e32\u0e28\u0e31\u0e1e\u0e17\u0e4c, letteralmente \"vocabolario reale\"\"), una forma di linguaggio particolarmente ricercato, usato in determinate cerimonie, che si divide in cinque distinti registri:\nGrammatica.\nNon vi sono distinzioni morfologiche tra avverbi e aggettivi. I nomi non si inflettono e non hanno genere. Non esistono articoli.\nEsistono tuttavia le distinzioni fra parlante maschio e parlante femmina per la prima persona singolare: \nNel registro formale verr\u00e0 utilizzato \u0e1c\u0e21 (ph\u00f5m) per i maschi, \u0e14\u0e34\u0e09\u0e31\u0e19/\u0e09\u0e31\u0e19 (dish\u00e1n/sh\u00e1n) per le femmine. \nQuesta distinzione \u00e8 osservata solo nel registro formale; nel registro amichevole e volgare, i rispettivi \u0e40\u0e23\u0e32 (rao) e \u0e01\u0e39/\u0e01\u0e38 (cuu/cu) valgono per entrambi i generi. Da notare che in situazioni informali \u0e40\u0e23\u0e32 (rao) pu\u00f2 significare sia \"io\" che \"noi\". Per evitare incomprensioni, si ricorre alla versione \"pluralizzata\" del pronome: \u0e1e\u0e27\u0e01\u0e40\u0e23\u0e32 (ph\u00fbakrao)\nIl passato si esprime con \u0e21\u0e32 (letteralmente \"venire\") posto a fine frase: \u0e04\u0e38\u0e13\u0e0b\u0e37\u0e49\u0e2d\u0e2d\u0e30\u0e44\u0e23\u0e21\u0e32 = cos'hai comprato?"}
{"id": "784849", "revid": "919135", "url": "https://it.wikipedia.org/wiki?curid=784849", "title": "Perpendicolare (simbolo)", "text": "Il perpendicolare (\u27c2) \u00e8 un simbolo tipografico di tipo matematico-geometrico. Graficamente, esso \u00e8 formato da una coppia di lineette poste appunto perpendicolarmente l'una rispetto all'altra, cio\u00e8 formanti una coppia di angoli di ampiezza pari a 90\u00b0 ciascuno; la forma ottenuta \u00e8 simile a quella di una lettera T maiuscola rovesciata (\u22a5). Quando su un libro di matematica si rintraccia un simbolo come questo, relativamente a rette oppure a superfici, esso deve essere letto come \"perpendicolare\"; questo termine si fa classicamente derivare dal nome di uno strumento latino da muratore oggi ancora in uso, cio\u00e8 il \"perpendiculum\", che significa \"filo a piombo\": tale oggetto ha infatti la propriet\u00e0 di cadere sempre perpendicolarmente al suolo, ed \u00e8 perci\u00f2 adoperato oggi come un tempo per controllare l'inclinazione delle pareti. \nUtilizzo.\nIl simbolo di [perpendicolarit\u00e0] si usa, naturalmente, nel solo ambito matematico e soprattutto geometrico; due o tre rette, due o tre piani o una retta e un piano possono essere facilmente definiti tra loro perpendicolari adoperando una scrittura come la seguente (riferita in particolare a una coppia di rette): formula_1; volendo fare riferimento a piani perpendicolari, cio\u00e8 formanti angoli diedri o triedri di 90\u00b0 di ampiezza, la scrittura pi\u00f9 giusta richiede l'utilizzo di lettere greche minuscole, quali \u03b1 o \u03b2.\nIn geometria piana due rette non perpendicolari possono essere coincidenti, incidenti o parallele; nella geometria solida si aggiunge anche la possibilit\u00e0 che tali rette siano sghembe.\nUnicode.\nNella codifica di carattere Unicode il simbolo del perpendicolare ha codice U+27C2 e fa parte dell'intervallo dei Miscellaneous Mathematical Symbols-A: \u27c2."}
{"id": "784853", "revid": "4711", "url": "https://it.wikipedia.org/wiki?curid=784853", "title": "Max Vieri", "text": ""}
{"id": "784861", "revid": "599013", "url": "https://it.wikipedia.org/wiki?curid=784861", "title": "Tmz", "text": ""}
{"id": "784864", "revid": "287204", "url": "https://it.wikipedia.org/wiki?curid=784864", "title": "Lingua Thai", "text": ""}
{"id": "784868", "revid": "121755200", "url": "https://it.wikipedia.org/wiki?curid=784868", "title": "Fun House", "text": "Fun House \u00e8 il secondo album del gruppo proto-punk statunitense The Stooges, pubblicato nel 1970 dalla Elektra Records.\nIl disco.\nIl disco fu registrato nel maggio del 1970, e pubblicato nel luglio dello stesso anno. Anche questo album, come il precedente \"The Stooges\" del 1969, non ebbe un buon riscontro di vendite, anche se ricevette comunque un buon impatto a livello underground. Il pezzo \"Down on the Street\" verr\u00e0 pubblicato come singolo nello stesso mese di pubblicazione dell'album, e . Il pezzo verr\u00e0 successivamente eseguito come cover dai Rage Against the Machine nell'album \"Renegades\" (2000).\nL'album venne registrato in presa diretta in studio, con poche o minime sovraincisioni, circa nello stesso ordine in cui \u00e8 strutturata la lista tracce finale. Il gruppo voleva come canzone di apertura dell'album il pezzo \"Loose\", ma la Elektra decise per \"Down on the Street\".\nIl brano \"Dirt\", accreditato a tutti gli Stooges, \u00e8 in realt\u00e0 musicalmente una composizione del solo bassista Dave Alexander, che morir\u00e0 di polmonite pochi anni pi\u00f9 tardi, nel 1975 a soli 27 anni. \"Loose\" \u00e8 stato inciso agli Elektra Sound Recorders, Los Angeles, tra il 10 e il 24 maggio 1970.\nIl sassofonista Steve Mackay suona solo nel secondo lato del disco, ma da quando inizia a suonare il suo contributo \u00e8 continuo.\nLa popolarit\u00e0 dell'album aument\u00f2 quando Henry Rollins cit\u00f2 \"Fun House\" tra i suoi album preferiti in un'intervista a \"Spin\".\nNel 1999 la Rhino Records pubblic\u00f2 un box set in edizione limitata intitolato \"\", che ospita in pratica tutte le registrazioni delle sessioni di \"Fun House\", pi\u00f9 la versione singolo di \"Down on the Street\" e di \"1970\". Nell'agosto del 2005, l'album venne ristampato dalla Elektra Records e dalla Rhino in versione deluxe 2 CD, comprendente sul primo CD l'intero album in versione rimasterizzata, e diversi outtake sul secondo disco.\nNel 2003 l'album \u00e8 stato inserito nella lista dei 500 migliori album secondo Rolling Stone alla posizione 191.\nTracce.\nTutte le canzoni sono scritte dagli Stooges\nVersione originale.\nLato A\nLato B\nVersione 2 CD 2005.\nDisco 1\nDisco 2"}
{"id": "784871", "revid": "1632387", "url": "https://it.wikipedia.org/wiki?curid=784871", "title": "Camisano Vicentino", "text": "Camisano Vicentino (\"Camix\u00e0n\" in veneto) \u00e8 un comune italiano di abitanti della provincia di Vicenza in Veneto. La denominazione del comune fino al 1867 era Camisano.\nGeografia fisica.\nTerritorio.\nConfina a nord con Gazzo Padovano, a est con Piazzola sul Brenta, a sud-est con Campodoro, a sud con Grisignano di Zocco, a ovest con Grumolo delle Abbadesse.\nDista dal capoluogo di provincia, Vicenza, 15\u00a0km, da Padova 19\u00a0km. Superficie totale 30\u00a0km\u00b2.\n\u00c8 attraversato dal torrente Ceresone e dalla roggia Poina, rappresentati nello stemma comunale.\nLa roggia Poina attraversa il centro del paese e confluisce nel Ceresone.\nClima.\nCamisano ha un clima continentale umido e freddo d'inverno, caldo afoso d'estate.\nMediamente la giornata dura 12 ore 16 minuti. Durata minima in Dicembre 8 ore 49 minuti, durata massima in Giugno 15 ore 40 minuti.\nStoria.\nToponimi.\nL'origine del nome si fa risalire a \"Camisius\", nome di persona latina con l'aggiunta del suffisso \"-anus\"; secondo un'altra ipotesi, deriverebbe da \"Ca\"' di \"Masanus\". Dell'uno e dell'altro per\u00f2 non si sa nulla, in quanto non vi sono documenti.\nSecondo lo studioso vicentino G. Da Schio, il nome della frazione \"Pojana di Granfion\" deriverebbe da due parole: da quella romana \"Pogliana\" e dalla contrazione di quelle di origine germanica \"Gottes Grafen\".\nMedioevo.\nIl primo documento che nomina Camisano risale al 1050. Si tratta della donazione di una masseria situata \"infra Comitato Vicentino et infra villa loco qui dicitur Kamesiano\". Il donatore era un certo Enrico, probabilmente discendente da una famiglia di origine longobarda o franca che teneva la \"curtis\" di Camisano. Quando poi si estinse questa famiglia, un certo Noticherio - a quel tempo suo feudatario - entr\u00f2 in possesso di una parte dei beni che nel 1241 da un suo discendente, Folco da Camisano, furono donati al vescovo di Vicenza.\nDa un inventario dei beni della citt\u00e0 redatto nel 1262 si ricava che a Camisano, insieme con altre propriet\u00e0, la citt\u00e0 di Vicenza possedeva, tra l'altro, un castello con annessa una torre e un terreno presso il fiume Poina. Il documento descrive con precisione il castello medioevale con la fortezza residenza del feudatario ed il \"burgus domorum\", ossia il nucleo di abitazioni popolari addossate al castello. Probabilmente fu proprio il castello - forse perch\u00e9 offriva maggior sicurezza - a promuovere lo sviluppo di un centro abitato diverso da quello attorno alla pieve di Santa Maria.\nLe vicende del castello ebbero un tragico epilogo nel 1313 durante le feroci lotte dei padovani contro Cangrande della Scala, che due anni prima - al servizio dell'imperatore Enrico VII di Lussemburgo - aveva loro strappato Vicenza che da mezzo secolo era sottomessa a Padova in forza del \"patto di Custodia\". Narra lo storico vicentino Ferreto dei Ferreti, contemporaneo al fatto, che Cangrande aiutato da un contingente di truppa speditogli da Matteo Visconti e da Passerino di Mantova, unitamente ai Vicentini guidati dal conte Guarnerio de Homberg che Enrico VII di Lussemburgo aveva lasciato come \"prefectus apud Lombardos\", occup\u00f2 il castello di Camisano, \"locus non parum Vicentinis molestus\". \"Essendo questo castello \u2013 conferma il Pagliarino \u2013 custodito da Martino Cane nobile padovano insieme con molti padovani e soldati tedeschi, Cangrande and\u00f2 l\u00e0 con gran compagnia di soldati... lo prese per forza d'armi e l'abbruci\u00f2\". Ma la peggior sorte fu riservata ai soldati tedeschi: \"Guarnerio de Homberg, Vicario Generale per l'imperatore nella citt\u00e0 di Vicenza, fece strascinare un certo forte thedesco il quale era stato preso in Camisano; furono appiccati molti altri tedeschi perch\u00e9 erano andati al soldo de Padovani\".\nA questo fatto si rif\u00e0 l'odierna memoria del Palio di Camisano Vicentino.\nIl castello distrutto da Cangrande probabilmente si trovava nella localit\u00e0 ancor oggi detta C\u00e0 Alta, o Castellano, dove tuttavia ormai da tempo \u00e8 scomparsa ogni traccia. Ai confini del territorio di Camisano, ma gi\u00e0 in provincia di Padova, esistono ancora notevoli resti della cosiddetta Torre Rossa.\nNel 1348 come in tutta Europa impervers\u00f2 la Peste Nera decimando la popolazione.\nDal 1377 al 1853 Camisano fu sede di Vicariato civile con ben 41 ville (paesi) soggette.\nEt\u00e0 moderna.\nNel 1404 Vicenza passa sotto il dominio della \"Serenissima\".\nFino al crollo della Repubblica Veneta l'intero entroterra era diviso in propriet\u00e0 terriere date ad esponenti della nobilt\u00e0 veneziana.\nSono tristemente note le epidemie di pellagra e peste che falcidiarono la popolazione.\nEt\u00e0 contemporanea.\nLe idee di uguaglianza e libert\u00e0 sostenute dei francesi trovarono qui terreno fertile. Nel 1797 Camisano divenne Comune e sede di Cantone con oltre quaranta ville soggette, un Comitato di polizia e uno di Salute Pubblica.\nIl comune provvide a lavori pubblici e alla costruzione di un nuovo palazzo del Municipio, in stile neoclassico, che venne inaugurato nel 1815.\nDopo essere passata sotto il potere degli Asburgo, il 21-22 ottobre 1866, con il plebiscito per l'unione del Veneto (compreso il Friuli e Mantova) entra a far parte del Regno d'Italia, diventando sede di Mandamento e Pretura fino al 1892.\nLa luce elettrica arriv\u00f2 a Camisano nel 1903.\nAnche Camisano Vicentino ha avuto i suoi caduti nella Prima guerra mondiale: 129 tra Camisano, Rampazzo e Santa Maria.\nSimboli.\nLo stemma del comune, approvato dal Consiglio Comunale con delibera del 30 ottobre 1950, ha la seguente blasonatura: d'argento a due fasce azzurre (che individuano i due fiumi Ceresone e Poina).\nIl gonfalone, rappresentato da un drappo partito di bianco e d'azzurro riccamente ornato da ricami d'argento, riporta lo stemma sopraindicato con l'iscrizione centrale in argento: Comune di Camisano Vicentino.\nMonumenti e luoghi d'interesse.\nIl territorio possiede numerosi edifici di interesse storico artistico, oltre alle ville, presenti qui come in altri siti dell'entroterra un tempo dominio Veneziano.\nArchitetture religiose.\nChiesa di Santa Maria del Rosario.\nSanta Maria fu sede della Pieve Matrice ed estese il proprio controllo su una vasta porzione del territorio; nel tredicesimo secolo erano contate fra le sue dipendenze le chiese di Camisano Vicentino, Rampazzo, Poiana di Granfion, Bevadoro, Gaianigo e Grossa, oltre ad altri edifici sacri ora non pi\u00f9 esistenti. La Pieve era sicuramente attiva nell'et\u00e0 longobarda e pure le sue filiazioni sono, in buona parte, anteriori all'anno Mille; con il tempo queste divennero parrocchie ed il loro sviluppo autonomo determin\u00f2 un decadimento della Pieve matrice, ridotta ad umile curazia fino al 1954, quando un decreto vescovile la ripristin\u00f2 al rango di parrocchia. Il ruolo ricoperto un tempo dalla Pieve di Santa Maria fu assunto dalla chiesa di San Nicol\u00f2.\nChiesa di San Nicol\u00f2.\nLa chiesa di S. Nicol\u00f2 Vescovo fu costruita tra il 1744 ed il 1752, \nquando, con la distruzione dell'antica chiesa dedicata a San Daniele, fu possibile riutilizzare molto materiale.\nL'8 ottobre 1923 il vescovo Ferdinando Rodolfi benedisse il campanile ristrutturato dopo che era stato danneggiato da una folgore, con la ricostruzione dell'ottagono in pietra di Costozza.\nChiesa di Santa Maria Maddalena.\nSi trova nella frazione di Rampazzo; risale al 1505 e fu voluta dal santo vicentino Gaetano Thiene. Vi \u00e8 conservata una pala di Giambattista Tiepolo; l'opera rappresenta \"L'apoteosi di san Gaetano Thiene\", \u00e8 contemporanea agli affreschi di Villa Valmarana \"Ai Nani\" (1757) e venne commissionata dalla famiglia Thiene. La piccola chiesa presente nell'affresco vuole ricordare la costruzione della parrocchiale voluta dallo stesso santo. San Gaetano sta raggiungendo il cielo sostenuto dalle nuvole. Come sottolinea Remo Schiavo, l'artista privilegia i colori \"tenui, leggeri e rosati, come negli affreschi di Villa Valmarana \"Ai Nani\" puntualmente richiamata dalle seriche stoffe e dai morbidi putti\".\nNella parte alta del presbiterio sono presenti otto ovali eseguiti dal pittore udinese Rocco Pittaco e raffiguranti alcuni Dottori della Chiesa, tra cui San Tommaso d'Aquino, Gregorio Magno, Sant'Agostino d'Ippona.\nArchitetture civili.\nIl complesso architettonico \u00e8 situato in aperta campagna, nella frazione Santa Maria in prossimit\u00e0 dell'omonima chiesa. L'insieme degli edifici che compongono l'organismo \u00e8 costituito dal corpo padronale, dalla foresteria ed annessa cappella, dalle barchesse e dalla colombara, collocata in posizione a s\u00e9 stante. Il nucleo principale insediativo \u00e8 attribuito all'architetto Carlo Borella e risale al 1672. Al 1728 sono datate la foresteria, la cappella, l'arco d'ingresso alle cedraie e la colombara, per le quali opere si presume la paternit\u00e0 di altro architetto non vicentino. La parte centrale della villa propriamente detta \u00e8 caratterizzata da una loggia composta da sei colonne giganti.\nLe due ali laterali sono segnate da quattro finestre principali, distanziate fra loro, cui si sono aggiunte, in tempo recente, due finestre intermedie per ala. All'interno, in corrispondenza della forte verticalit\u00e0 denunciata nella facciata, si evidenzia un ordine di alti soffitti affrescati nelle rispettive sei sale, la cui austera composizione rimanda forse ai modi costruttivi di Baldassarre Longhena.\nLa foresteria, situata sulla destra rispetto all'entrata principale della villa, \u00e8 caratterizzata da una serliana ad ordine tuscanico gigante, contrastata da una massiccia cornice e sormontata da un timpano triangolare con vasi acroteriali. L'interno della loggia contrassegnato da quattro archi, \u00e8 decorato nel soffitto da un pregevole affresco attribuibile a Costantino Pasqualotto. Di ampio e generoso respiro architettonico si configura la barchessa, contrassegnata dal rincorrersi di archi a tutto sesto impaginati in un elegante ordine di paraste ioniche. Nel 2003 sono iniziati i lavori di ristrutturazione con il patrocinio dell'Istituto regionale ville venete per un costo approssimativo di 700.000 euro.\n\u00c8 una costruzione innalzata su fondamenta medievali, utilizzando materiale recuperato da un preesistente edificio: questa situazione rende abbastanza difficile datare il manufatto.\nLa storia popolare la indica come la prima casa di Camisano e vede in essa la casa dove si rifugi\u00f2 Martino Cane e la sua guarnigione sopravvissuta all'attacco delle truppe di Cangrande I della Scala (1313).\nVoluto da Mons. Girardi, costruito con l'aiuto di tutta la popolazione nel 1939, \u00e8 stato ristrutturato e oltre alle rassegne cinematografiche viene utilizzato per incontri culturali di vario genere.\nAltri.\nSul territorio del paese \u00e8 possibile trovare diversi capitelli votivi; durante le ristrutturazioni avvenute nel paese, alcuni di questi reperti della tradizione popolare sono andati perduti. Sono meta dell'attenzione e della piet\u00e0 popolare, oltre ad essere momento di aggregazione rionale in alcuni periodi dell'anno.\nSociet\u00e0.\nEvoluzione demografica.\nAl 31 dicembre 2015 il comune contava abitanti, di cui maschi e femmine.\nDal censimento 2001 il comune di Camisano Vicentino contava abitanti, cos\u00ec distribuiti:\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nLa Biblioteca civica \"Liduvina Grisotto\", fondata nel 1969, fornita di migliaia di volumi, oltre che organizzare il prestito librario, promuove numerose iniziative culturali rivolte a tutta la cittadinanza (corsi di lingue, corsi di italiano per stranieri, incontri con l'autore, presentazioni di libri, proiezioni di filmati e diapositive, mostre, dibattiti su problematiche giovanili e su temi d'attualit\u00e0, serate sulla storia locale, ecc.). La Biblioteca civica di Camisano \u00e8 in rete con le biblioteche del territorio vicentino.\nIstruzione.\nL'Istituto Comprensivo di Camisano Vicentino comprende le seguenti scuole:\nIn base alla legge sull'autonomia, ogni anno l'Istituto Comprensivo elabora il P.O.F. (Piano dell'Offerta Formativa) che ne costituisce la carta d'identit\u00e0.\nL'Istituto Comprensivo si preoccupa non solo dell'istruzione e dell'educazione dei ragazzi, ma promuove corsi per formare i docenti, secondo il principio per cui \"bisogna istruirsi e formarsi per istruire e formare\".\nSono inoltre presenti tre scuole dell'infanzia parrocchiali, rispettivamente a Camisano, Santa Maria e Rampazzo.\nL'Amministrazione Comunale promuove annualmente la scuola dei genitori.\nL'istruzione religiosa \u00e8 curata dalle singole Parrocchie attraverso il catechismo settimanale e gli incontri formativi rivolti ai catechisti, ai genitori (in vista dei sacramenti da conferire ai figli), agli educatori e alle coppie di fidanzati (in vista del matrimonio).\nEventi.\nMercato della domenica.\n\u00c8 una realt\u00e0 che ha origine nel 1500 e che continua dal 1865. \nSi svolge di domenica e si snoda sulla via principale e sulle vie laterali superando i 3\u00a0km di estensione, con 300 posti per il commercio ambulante.\nSi trova di tutto, dai prodotti alimentari e gastronomici, all'abbigliamento, agli attrezzi da lavoro.\nNormalmente \u00e8 visitato da circa 30.000 persone.\nNel periodo natalizio si protrae per tutta la giornata.\nNovit\u00e0 di quest'anno sono i percorsi camisanesi, con lo scopo di fornire ai numerosi visitatori itinerari culturali-artistici-gastronomici.\nIl mercato di Camisano \u00e8 noto per essere il pi\u00f9 grande mercato del Veneto.\nLa Settimana delle solidariet\u00e0.\nViene organizzata ogni anno a Natale. Nel 2007 \u00e8 arrivata alla sedicesima edizione; i fondi raccolti finora sono stati suddivisi fra diverse realt\u00e0 quali Turchia, Bulgaria, Armenia, Albania e nel territorio camisanese attraverso l'Associazione Centro Aiuto alla Vita.\nOgni anno viene preparato un programma di manifestazioni ludico-culturali, per dare la possibilit\u00e0 ai vari gruppi di sensibilizzare la popolazione sui molti aspetti della povert\u00e0, del disagio e della sofferenza in generale nel mondo.\nLe amministrazioni che si sono succedute alla guida del comune hanno partecipato in modo attivo a questa manifestazione, attraverso contributi e supporto logistico.\nPalio delle Contrade.\nLa prima edizione si tenne il 24 settembre 1961, vi parteciparono sette Contrade:\nFra il comitato d'onore si ritrovarono le personalit\u00e0 che avevano fatto la storia della rinascita del paese dopo il periodo della seconda guerra mondiale: il Sindaco Busatta Antonio, Ferrari Tristano, Freato Sereno, Pesavento Leandro, Paggin Agostino, Piacentini Pietro, Bogoni Angelo, Zaccaria Giacomo, Dalla Massara Igino, Forestan Pietro, ecc.\nNel 1962 si tenne la seconda edizione, dopo la quale bisogner\u00e0 attendere il 1969 per la rinascita della manifestazione che prender\u00e0 l'attuale veste medievale.\nRicorda l'evento storico accaduto nel 1313 quando Cangrande della Scala liber\u00f2 Camisano dall'oppressione padovana. \nViene preceduto dalla sfilata in costume dei figuranti e degli armati, preceduti dai tamburini e dagli sbandieratori.\nSuccessivamente le contrade sono diventate sei e si sfidano con una serie di prove di forza ed abilit\u00e0.\nScendono in campo prima i giovanissimi fino ai 15 anni per la conquista del Palietto, seguiti dagli adulti per la conquista del Palio. Ovviamente i partecipanti devono appartenere alla contrada. Per vincere il Palio le contrade si sfidano nelle 4 gare previste e di solito il Palio viene deciso dall'ultima gara, la staffetta.\nVi partecipano:\nGeografia antropica.\nFrazioni del comune di Camisano Vicentino sono Rampazzo e Santa Maria.\nAltre localit\u00e0 o contrade sono: Torre Rossa, Mancamento, Vanzo Nuovo e Vanzo Vecchio, Forestan, Zuccola, San Daniele e San Daniele II, Traverso, Casa Muraro, Canton Vegri, Filippi, Casoni, Ferrari, Pomari, Seghe e Seghe II, Bosco di Sotto, Malspinoso, Case sparse.\nEconomia.\nAgricoltura.\nFino agli anni settanta-ottanta Camisano poteva essere considerato un paese a vocazione agricola e il suo territorio \u00e8 sempre stato frazionato in piccoli appezzamenti gestiti dai nuclei famigliari.\nIndustria e artigianato.\nIndustria e artigianato sono cresciuti in modo notevole dalla fine del ventesimo secolo, anche se in questo inizio di secolo stanno soffrendo come tutto il settore manifatturiero in Italia. L'oreficeria camisanese \u00e8 uno dei settori pi\u00f9 rinomati anche a livello internazionale, sia per la qualit\u00e0 sia per la variet\u00e0 ed il gusto del prodotto/design.\nCommercio e servizi.\nDa sempre il settore \u00e8 importante per il paese tanto da aver coniato il logo \"Camisano il Paese degli acquisti\", ma anche di servizi, basti pensare che nel 2007 le banche presenti nel territorio comunale erano 8.\nDato l'alto numero dei negozi e dei partecipanti al mercato domenicale, il paese potrebbe essere considerato a tutti gli effetti un centro commerciale all'aperto.\nInfrastrutture e trasporti.\nMobilit\u00e0 urbana.\nNel territorio operano due societ\u00e0 di trasporti: \nAmministrazione.\nGemellaggi.\nCamisano Vicentino \u00e8 gemellata con:\nVariazioni.\nNel 1867 al nome di Camisano fu aggiunto - con decreto del re Vittorio Emanuele II - l'aggettivo \"Vicentino\"."}
{"id": "784880", "revid": "77358", "url": "https://it.wikipedia.org/wiki?curid=784880", "title": "Tao Te Ching", "text": ""}
{"id": "784885", "revid": "464888", "url": "https://it.wikipedia.org/wiki?curid=784885", "title": "Cieszyn", "text": "Cieszyn (in slesiano \"\u0106eszyn\", in ceco \"T\u011b\u0161\u00edn\", in tedesco \"Teschen\") \u00e8 una citt\u00e0 della Polonia meridionale con 37.300 abitanti nel 1995, situata nel voivodato della Slesia e sede del distretto di Cieszyn. La citt\u00e0 \u00e8 appartenuta al voivodato di Bielsko-Bia\u0142a dal 1975 al 1998.\nGeografia fisica.\nCieszyn sorge sul fiume Olza, affluente dell'Oder, e si trova sulla riva opposta di \u010cesk\u00fd T\u011b\u0161\u00edn (). La citt\u00e0 combina caratteristiche sia polacche che austriache nello stile delle architetture. A causa di gravi incendi e delle successive ricostruzioni (l'ultima delle quali risalente al XVIII secolo), la pittoresca Citt\u00e0 Vecchia \u00e8 talvolta chiamata \"Piccola Vienna\". L'ultimo resto dell'antico castello \u00e8 una torre quadrata, risalente al X-XII secolo, con una cappella romanica.\nStoria.\nCieszyn fu la capitale del Ducato di Cieszyn, dal quale dipese quasi tutta la sua storia. Maria Teresa d'Austria e Federico II di Prussia firmarono proprio a Cieszyn il 13 maggio 1779 il Trattato di Teschen, che pose fine alla guerra di successione bavarese.\nNella Prima guerra mondiale fu sede del comando supremo dell'esercito austro-ungarico fino al novembre 1916, quando il nuovo Imperatore Carlo lo trasfer\u00ec a Schloss Weilburg a Baden.\nNel 1919, a seguito della dissoluzione dell'Impero asburgico, venne ceduta al rinato Stato polacco. \nLa citt\u00e0 fu divisa nel 1920 dalla Conferenza degli Ambasciatori, un corpo formato dal Trattato di Versailles, che lasci\u00f2 una considerevole minoranza polacca sul lato cecoslovacco della citt\u00e0. Il quartiere di Saska K\u0119pa divenne quella che \u00e8 ora la citt\u00e0 di \u010cesk\u00fd T\u011b\u0161\u00edn, in Repubblica Ceca.\nCultura.\nDal XIX secolo la Slesia di Cieszyn \u00e8 un centro importante del protestantesimo polacco. Attualmente, Cieszyn \u00e8 anche la sede del Festival Estivo del Film, uno dei pi\u00f9 influenti film festival della Polonia.\nEconomia.\nIndustria.\nCieszyn \u00e8 un centro importante dell'industria elettromeccanica, ma vi sono anche fabbriche di dolci e di wafer. La principale fonte di guadagno della popolazione \u00e8 il commercio con la vicina Repubblica Ceca."}
{"id": "784888", "revid": "1305772", "url": "https://it.wikipedia.org/wiki?curid=784888", "title": "Teschen", "text": ""}
{"id": "784889", "revid": "48479", "url": "https://it.wikipedia.org/wiki?curid=784889", "title": "Liezi", "text": ""}
{"id": "784891", "revid": "48479", "url": "https://it.wikipedia.org/wiki?curid=784891", "title": "Lie Zu", "text": ""}
{"id": "784892", "revid": "48479", "url": "https://it.wikipedia.org/wiki?curid=784892", "title": "Lie Ze", "text": ""}
{"id": "784894", "revid": "48479", "url": "https://it.wikipedia.org/wiki?curid=784894", "title": "Lie Tze", "text": ""}
{"id": "784895", "revid": "48479", "url": "https://it.wikipedia.org/wiki?curid=784895", "title": "Lieh Zu", "text": ""}
{"id": "784896", "revid": "48479", "url": "https://it.wikipedia.org/wiki?curid=784896", "title": "Lieh Zi", "text": ""}
{"id": "784897", "revid": "48479", "url": "https://it.wikipedia.org/wiki?curid=784897", "title": "Lieh Tzi", "text": ""}
{"id": "784898", "revid": "48479", "url": "https://it.wikipedia.org/wiki?curid=784898", "title": "Lieh Ze", "text": ""}
{"id": "784900", "revid": "48479", "url": "https://it.wikipedia.org/wiki?curid=784900", "title": "Lieh Tze", "text": ""}
{"id": "784901", "revid": "48479", "url": "https://it.wikipedia.org/wiki?curid=784901", "title": "Classico del Vuoto Perfetto", "text": ""}
{"id": "784902", "revid": "48479", "url": "https://it.wikipedia.org/wiki?curid=784902", "title": "Vero Classico del Vuoto Perfetto", "text": ""}
{"id": "784903", "revid": "48479", "url": "https://it.wikipedia.org/wiki?curid=784903", "title": "Vero Libro del Vuoto Perfetto", "text": ""}
{"id": "784905", "revid": "486946", "url": "https://it.wikipedia.org/wiki?curid=784905", "title": "Cipro Nord", "text": ""}
{"id": "784920", "revid": "6923", "url": "https://it.wikipedia.org/wiki?curid=784920", "title": "Soci\u00e9t\u00e9 des Transports Intercommunaux Bruxellois - Maatschappij voor het Intercommunaal Vervoer te Brussel", "text": " \nLa Soci\u00e9t\u00e9 des Transports Intercommunaux Bruxellois (STIB), detta in fiammingo Maatschappij voor het Intercommunaal Vervoer te Brussel (MIVB), \u00e8 l'organismo che svolge il servizio di trasporto pubblico nella citt\u00e0 di Bruxelles dal 1954, anno della sua costituzione.\nEsercizio.\nLa STIB gestisce, con biglietto unificato, 3 linee della metropolitana cittadina (39\u00a0km), 18 tranvie (128,3\u00a0km) e 47 autolinee (348,8\u00a0km). Il servizio \u00e8 esteso ai 19 comuni che costituiscono la regione di Bruxelles-Capitale (161\u00a0km\u00b2). Le vetture hanno livrea grigio-marrone, che negli ultimi anni ha sostituito la vecchia livrea giallo-blu.\nIn citt\u00e0 giungono anche linee regionali, servite da altri operatori (De Lijn e TEC)."}
{"id": "784922", "revid": "30794", "url": "https://it.wikipedia.org/wiki?curid=784922", "title": "Auctoritas", "text": "Auctoritas \u00e8 una parola latina che \u00e8 all'origine dell'inglese \"authority\". Mentre storicamente il suo uso in inglese era limitato alle discussioni sulla storia politica di Roma, l'inizio della filosofia fenomenologica nel XX secolo ha ampliato l'uso della parola. \nNell'antica Roma, \"auctoritas\" si riferiva al livello generale di prestigio che una persona aveva nella societ\u00e0 romana e, di conseguenza, alla sua influenza e capacit\u00e0 di raccogliere sostegno attorno alla sua volont\u00e0. Tuttavia\", Auctoritas\" non era solo politico; aveva un contenuto numinoso e simboleggiava il misterioso \"potere di comando\" delle figure eroiche romane.\nLe donne nobili potevano anche conseguire un grado di auctoritas. Ad esempio, le mogli, le sorelle e le madri dei giulio-claudiani avevano un'enorme influenza sulla societ\u00e0, sulle masse e sull'apparato politico. La loro auctoritas era esercitata meno apertamente rispetto alle loro controparti maschili a causa delle norme sociali romane, ma erano comunque potenti.\nEtimologia e origine.\nSecondo il linguista francese Emile Benveniste, \"auctor\" (che ci d\u00e0 anche il termine \"autore\") deriva dal latino \"auge\u014d\" (\"aumentare\", \"allargare\", \"arricchire\"). L\"'auctor\" \u00e8 \"is qui auget\", colui che accresce l'atto o la situazione giuridica di un altro. Probabilmente, Benveniste ha considerato che il latino \"auctoritas\" si basava su una concezione divina del potere e non sull'individuo che accadeva alla posizione di autorit\u00e0.\n\"Auctor\" nel senso di \"autore\", deriva da \"auctor\" come fondatore o, si potrebbe dire, \"piantatore-coltivatore\". Allo stesso modo, \"auctoritas si\" riferisce alla propriet\u00e0 legittima, basata sull'aver \"prodotto\" o tenuto in casa l'articolo di propriet\u00e0 in questione - pi\u00f9 nel senso di \"sponsorizzato\" o \"acquisito\" che di \"fabbricato\". Questa \"auctoritas\", ad esempio, persisterebbe attraverso un \"usucapio\" di propriet\u00e0 illecite o abbandonate.\nSignificato politico nell'antica Roma.\nPoliticamente, l'autorit\u00e0 del Senato romano \"(auctoritas patrum\") era collegata all'\"auctoritas\", da non confondere con potestas o imperium, che erano tenuti dai magistrati o dal popolo. In questo contesto, l\"'auctoritas\" potrebbe essere definita come il\u00a0potere di autorizzare qualche altro atto.\nIl classicista del XIX secolo Theodor Mommsen descrive la \"forza\" dell\"'auctoritas\" come \"pi\u00f9 che un consiglio e meno che un comando, un consiglio che non si pu\u00f2 ignorare\". Cicerone dice del potere e dell'autorit\u00e0: \"\"Cum potestas in populo auctoritas in senatu sit\".\" (\"Mentre il potere risiede nel popolo, l'autorit\u00e0 spetta al Senato.\") \nIn ambito privato, i soggetti sotto tutela, come donne e minori, erano ugualmente obbligati a chiedere la sanzione dei loro \"tutori\" (\"protettori\") per determinate azioni. Cos\u00ec, \"auctoritas\" caratterizza l'\"auctor\": il pater familias \"autorizza\" \u2013 cio\u00e8 convalida e legittima \u2013 il matrimonio di suo figlio \"in prostate\". In questo modo, l\"'auctoritas\" potrebbe funzionare come una sorta di \"consiglio passivo\", proprio come, ad esempio, un'autorit\u00e0 accademica.\nLa tradizionale eccezione romana imperiale per dichiarare qualsiasi concetto legalistico e stato di diritto nullo e annullare il processo decisionale precedente, in alcune circostanze militari e politiche prevale sul corpo legislativo fondamentale all'interno di una costituzione, indipendentemente dal fatto che sia codificato o meno. La prerogativa imperiale \u00e8 quella di proteggere lo stato dal male e dai suoi popoli. Durante l'annullamento del corpo della Costituzione romana delle leggi fondamentali e dello stato di diritto, un dittatore pu\u00f2 essere scelto dal senato nella Roma imperiale.\u00a0\nAuctoritas principis.\nDopo la caduta della Repubblica, ai tempi dell'Impero Romano, l' Imperatore aveva il titolo di princeps (\"primo cittadino\" di Roma) e deteneva l\"'auctoritas principis\" \u2013 la suprema autorit\u00e0 morale \u2013 unitamente all'imperium e potestas \u2013 i poteri militari, giudiziari e amministrativi. Vale a dire, c'\u00e8 un non impegno a una separazione dei poteri, alcuni diritti civili, al costituzionalismo, allo stato di diritto codificato e al concetto legalista di diritto.\nMedioevo.\nLa nozione di \"auctoritas\" fu spesso invocata dal papato durante il Medioevo, per assicurarsi il potere temporale del papa. Innocenzo III invoc\u00f2 la pi\u00f9 famosa \"auctoritas\" per deporre re e imperatori e per tentare di stabilire una teocrazia papale.\nHannah Arendt.\nHannah Arendt considerava l\"'auctoritas\" un riferimento agli atti di fondazione come fonte di autorit\u00e0 politica nell'antica Roma. Ha preso fondamento per includere (come \"suggerisce auge\u014d\"), la conservazione e l'aumento continui di principi tramandati \"dall'inizio\" (vedi anche pietas). Secondo la Arendt, questa fonte di autorit\u00e0 fu riscoperta nel corso della Rivoluzione americana del XVIII secolo (vedi \"Stati Uniti d'America\" sotto i Padri Fondatori), come alternativa a una tradizione occidentale di assolutismo, che rivendicava un'autorit\u00e0 assoluta, come da Dio (vedi Diritto Divino dei Re), e in seguito da Natura, Ragione, Storia e persino, come nella Rivoluzione francese, la Rivoluzione stessa (vedi La Terreur). La Arendt vede una crisi di autorit\u00e0 come comune sia alla Rivoluzione americana che a quella francese, e la risposta a tale crisi un fattore chiave per il successo relativo della prima e il fallimento della seconda. \nLa Arendt consider\u00f2 inoltre il senso di \"auctor\" e \"auctoritas\" in vari idiomi latini, e il fatto che \"auctor\" fosse usato in contrapposizione a \u2013 e (almeno da Plinio) tenuto in maggiore considerazione rispetto agli \u2013 \"artifici\", gli artigiani ai quali poteva spettare \u201csemplicemente \" costruire o implementare la visione e il design dell'autore-fondatore. "}
{"id": "784933", "revid": "124831465", "url": "https://it.wikipedia.org/wiki?curid=784933", "title": "Teoria sociale cognitiva", "text": "La teoria sociale cognitiva o teoria sociocognitiva riveste un ruolo estremamente importante nella psicologia sociale contemporanea, in particolare sul versante di studio della personalit\u00e0. Una elevata importanza in questo nucleo teorico \u00e8 attribuita alla teoria sociale cognitiva di Albert Bandura. Da questo modello hanno preso il via numerosi altri ricercatori, costituendo una corrente di pensiero che prende le mosse dal cognitivismo, e costruisce un'analisi delle condotte individuali incentrata sui contesti sociali che vedono tali condotte esprimersi.\nContributi della teoria sociale cognitiva.\nI contributi di maggior rilievo riguardanti la teoria sociale cognitiva, sono riconducibili a 3 linee strutturali: le ricerche sull'apprendimento sociale di Albert Bandura, l'abbandono di un'ottica esclusivamente disposizionale ed individuale, i contributi del filone di studio cognitivo - sociale.\nAlbert Bandura: dall'apprendimento sociale alle convinzioni di autoefficacia.\nUn primo pilastro fondante il cognitivismo sociale \u00e8 stato identificato nelle ricerche di Albert Bandura e colleghi sull'apprendimento per osservazione. Esse hanno infatti ampliato le conoscenze sui processi di apprendimento, richiamando l'attenzione sui diversi modi in cui le esperienze sociali contribuiscono alla personalit\u00e0 e alla regolazione della condotta. \nBandura, distanziandosi significativamente dall'allora declinante comportamentismo, sottolineava come l'apprendimento non avvenga solo per contatto diretto con gli elementi che influenzano la condotta, ma come esso possa essere mediato attraverso l'osservazione di altre persone attraverso un processo di modellamento. Entro questa prospettiva, l'accento inizia ad essere posto sulle strutture cognitive alla base dei comportamenti, in termini di aspettative, attribuzioni causali, valutazioni sulle capacit\u00e0 proprie ed altrui. La riflessione di Bandura sul costrutto indicato con il nome di \u201cautoefficacia percepita\u201d (perceived self efficacy), segna il punto di approdo degli sviluppi della teoria dell'apprendimento sociale e la nascita della teoria sociale cognitiva (Bandura, 1997).\nNella teoria sociocognitiva l'agentivit\u00e0 umana opera all'interno di una struttura causale interdipendente che coinvolge una causazione reciproca triadica.\nL'agentivit\u00e0 (agency) \u00e8 la facolt\u00e0 di far accadere le cose, di intervenire sulla realt\u00e0, di esercitare un potere causale.\nL'agente (agent) \u00e8 qualcosa o qualcuno che produce o \u00e8 capace di produrre un effetto: una causa attiva o efficiente.\nCaratteristica essenziale dell'agentivit\u00e0 personale \u00e8 la facolt\u00e0 di generare azioni mirate a determinati scopi.\nI fattori personali interni (eventi cognitivi, affettivi e biologici), il comportamento e gli eventi ambientali operano come fattori causali interagenti che si influenzano reciprocamente in modo bidirezionale.\nIl fatto che le tre classi di fattori causali si influenzino reciprocamente non significa che esse abbiano lo stesso peso.\nLa loro relativa influenza varier\u00e0 a seconda delle attivit\u00e0 e delle circostanze.\nLe mutue influenze e i loro effetti reciproci non compaiono simultaneamente come un'entit\u00e0 olistica. Ci vuole tempo perch\u00e9 un fattore causale eserciti una sua influenza.\nNon esiste una distinzione dicotomica fra una struttura sociale non rappresentata da persone e un'agentivit\u00e0 personale decontestualizzata.\ntroviamo sempre un'interazione dinamica fra gli individui e coloro che presiedono alle operazioni istituzionalizzate dei sistemi sociali. Tale interazione implica transazioni in cui si producono effetti fra i funzionari istituzionali e coloro che cercano di adattarsi alle loro pratiche o di modificarle.\nL'agenticit\u00e0 umana (agenzia interna, o \"Sistema del S\u00e9\").\nIl concetto di agenticit\u00e0 umana (human agency), punto cardine dell'intera teoria social cognitiva, pu\u00f2 essere definito come la capacit\u00e0 di agire attivamente e trasformativamente nel contesto in cui si \u00e8 inseriti. Tale funzione umana, che riguarda sia i singoli individui sia i gruppi, operativamente si traduce nella facolt\u00e0 di generare azioni mirate a determinati scopi. Nella valutazione del ruolo dell'intenzionalit\u00e0 Bandura distingue la condotta mirata al raggiungimento di un risultato, dagli effetti che l'esecuzione di tale corso d'azione produce. \nL'agenticit\u00e0 \u00e8 intesa come una funzione riguardante gli atti compiuti intenzionalmente, indipendentemente dal loro esito.\nPunto di partenza nello studio di questa facolt\u00e0 \u00e8 la convinzione di poter esercitare attivamente una influenza sugli eventi. Questo orientamento proattivo \u00e8 inserito da Bandura in un approccio multi-dominio relativo alle determinanti della condotta. Tale approccio riconosce che la maggior parte del comportamento umano sia determinato da molti fattori interagenti tra loro. \nBandura identifica tre classi di cause che influenzano la condotta: \nL'agenticit\u00e0 umana opera all'interno di una struttura causale interdipendente che coinvolge questi tre nuclei d'influenza in una relazione reciproca e triadica. Il peso dell'influenza dei fattori presi in considerazione varia a seconda delle attivit\u00e0, delle circostanze, e del tempo necessario ad un elemento per sviluppare i suoi effetti.\nUn valore centrale nel determinare i cambiamenti e gli sviluppi delle condotte delle persone \u00e8 attribuito da Bandura ai sistemi sociali. L'autore riconosce che l'agenticit\u00e0 opera entro una rete di influenze sociali e strutturali. Nelle transazioni tra questi domini le persone risultano sia produttori sia prodotti dei sistemi sociali che regolano la loro condotta. Le strutture sociali, il cui scopo \u00e8 organizzare e regolare l'attivit\u00e0 degli individui e dei gruppi, sono esse stesse una creazione delle persone che le costituiscono. Tali luoghi, a loro volta, impongono vincoli e forniscono risorse per lo sviluppo delle persone e dei gruppi che ne fanno parte. Le strutture sociali e organizzative forniscono una serie di pratiche sociali condivise, mentre all'interno di tali regole rimane molta variabilit\u00e0 personale per quanto riguarda la loro applicazione. Bandura evidenzia come le persone con un elevato grado di agenticit\u00e0 sappiano trarre vantaggio dalle opportunit\u00e0 offerte dalle strutture sociali, e costruire modi per aggirare i vincoli istituzionali della stessa struttura. Al contrario le persone inefficaci sono meno capaci di sfruttare le risorse offerte dal sistema, e pi\u00f9 soggette a scoraggiamenti in caso di problemi imposti da esso.\nNello sviluppo di tale ottica multi-dominio, gli effetti che la condotta produce sia sull'individuo che sull'ambiente, sono analizzati in termini probabilistici, piuttosto che deterministici. Il concetto di probabilismo viene sottolineato con molta enfasi da Bandura a proposito del ruolo che gli accadimenti causali hanno nel corso dello sviluppo individuale.\nSi ricerca in sintesi un approccio interazionista allo studio delle condotte degli individui. Nelle caratteristiche intrinseche all'interazionismo definite dal reciproco determinismo triadico, l'azione si configura sia come stimolo che come risposta rispetto alla personalit\u00e0 e all'ambiente.\nLe azioni delle persone, ed i loro effetti, danno forma alle competenze, ai sentimenti, alle credenze sul s\u00e9. La circolarit\u00e0 del modello P (persona) C (comportamento) A (ambiente), \u00e8 incentrata sulla definizione di due tipi di esiti del comportamento: i risultati esterni, e le reazioni di autovalutazione. Tali conseguenze possono risultare complementari o contrapposte, con esiti assolutamente diversi in termini di raggiungimento degli scopi prefissati.\nLe capacit\u00e0 personali.\nUn ruolo centrale \u00e8 ricoperto dalle capacit\u00e0 personali. Attraverso tali processi cognitivi, le persone sono in grado di conoscere s\u00e9 stesse ed il mondo, al fine di regolare in esso il proprio comportamento. In particolare, Bandura identifica cinque capacit\u00e0 di base:\nQueste capacit\u00e0, pur essendo funzionalmente distinte, operano abitualmente in sinergia. Le persone regolano la propria vita emotiva e sociale grazie al sistema interagente di processi autoreferenziali che derivano dalle capacit\u00e0 di base. Stabilire obiettivi, monitorare il comportamento in funzione di standard personali, prevedere gli esiti delle azioni in relazione al contesto entro il quale si agisce, valutare e riflettere sulle capacit\u00e0 di affrontare le sfide future, e trarre vantaggio dall'esperienza propria ed altrui, consentono alle persone di esercitare quell'autoinfluenza alla base dei processi di causazione reciproca e rendono possibile l'agenticit\u00e0 umana.\nCondotta proattiva e convinzioni di efficacia.\nBandura identifica nel senso di efficacia l'elemento chiave per l'analisi dell'agenticit\u00e0 umana. Le credenze delle persone riguardanti la loro efficacia nel gestire gli eventi, influenzano le scelte, le aspirazioni, i livelli di sforzo, di perseveranza, la resilienza, la vulnerabilit\u00e0 allo stress ed in generale la qualit\u00e0 della prestazione. L'efficacia personale \u00e8 intesa come una capacit\u00e0 generativa in cui le sottoabilit\u00e0 cognitive, sociali, emozionali e comportamentali sono coordinate e organizzate in maniera efficiente per assolvere a scopi specifici.\nLe convinzioni di efficacia esercitano la propria funzione agentica in modo diverso a seconda del dominio d'azione e del contesto analizzato. \nFonti esperienziali dell'autoefficacia.\nLe convinzioni riguardo alla propria efficacia personale costituiscono uno degli aspetti principali della conoscenza di s\u00e9. Bandura identifica quattro fonti di informazioni principali per la costruzione dell'efficacia: \nOgni mezzo di influenza, sia esso sociale, cognitivo o affettivo, a seconda della sua natura, pu\u00f2 operare attraverso una o pi\u00f9 di questi canali di informazione e costruzione dell'efficacia. \nBench\u00e9 ci siano alcuni processi cognitivi alla base dell'elaborazione aggregativa dei giudizi di efficacia a partire dalle sue fonti, la formazione di un'idea di s\u00e9 tiene conto delle possibili valutazioni altrui, ed pu\u00f2 risultare potenzialmente pericolosa per l'autostima, ed instaurare dinamiche distorcenti a scopo difensivo.\nOltre all'effetto di distorsione dei giudizi legato agli stati emotivi, le persone mostrano capacit\u00e0 cognitive di integrare informazioni multidimensionali limitate. La capacit\u00e0 di selezionare, ponderare, e integrare le informazioni di efficacia rilevanti, migliora con lo sviluppo delle abilit\u00e0 autoregolatorie. In questo senso la verifica delle proprie capacit\u00e0 autovalutative richiede non solo la conoscenza delle proprie capacit\u00e0, ma anche la comprensione dei tipi di abilit\u00e0 richiesti per la specifica prestazione.\nInterazione tra sfera emotiva e cognitiva.\nIl secondo contributo riguarda la critica che Mischel (1968) ha rivolto alle teorie disposizionali e psicodinamiche, attraverso la proposta di un insieme di variabili cognitivo-sociali per indagare la personalit\u00e0. Mischel ha identificato i meccanismi cognitivi che facilitano il controllo degli impulsi, elaborandoli sia in termini di influenze contestuali che di differenze individuali (vedi personalit\u00e0). Esperimenti in questo senso dimostrano come i bambini siano maggiormente in grado di aspettare per ottenere un premio pi\u00f9 desiderabile nel caso in cui i premi siano al di fuori della loro vista, e nel caso in cui siano in grado di attuare strategie cognitive che li distraggono dalla propriet\u00e0 attraenti del premio. \nI contributi di Mischel e colleghi evidenziano anche come la capacit\u00e0 di dilazione della gratificazione sia legata anche alle differenze individuali stabili nel tempo. Essi dimostrano come la capacit\u00e0 di dilazione rappresenti uno stabile indicatore di autocontrollo, tanto pi\u00f9 quanto la dilazione della gratificazione risulti difficile.\nAllo scopo di sintetizzare questo filone di ricerca, Mischel (1999) ha elaborato una teoria che sintetizza la ricerca sulla dilazione della gratificazione come un indicatore dell'autocontrollo regolato da due sistemi psicologici: un sistema caldo (legato ad impulsi endogeni che spingono ad agire) che regola gli stati emotivi, e un sistema freddo (metacognizioni riguardanti la conoscenza di s\u00e9, le abilit\u00e0 di elaborazione cognitiva). Rimuovere dalla percezione i premi per un mancato autocontrollo e istruire le persone sulle condotte cognitive da adottare, rappresentano strategie che spostano l'attenzione degli individui verso le propriet\u00e0 fredde, disattivando il sistema caldo e favorendo la dilazione della gratificazione. Mischel evidenzia come il sistema freddo, in particolare le conoscenze metacognitive richieste per il controllo degli stati emotivi, si consolidi nel tempo, fino a costruire stabili differenze individuali che rendono conto della continuit\u00e0 degli esiti della vita.\nIl filone degli studi cognitivo-sociali.\nIl terzo fondamentale elemento di sviluppo della teoria sociale cognitiva proviene dall'esteso filone della psicologia cognitivo-sociale, incentrati sull'individuazione dei processi psicologici generali attivi nella cognizione sociale.\nDa un altro punto di vista questo filone si \u00e8 occupato delle differenze individuali stabili nelle strutture cognitive sottostanti al giudizio, all'emozione, alla motivazione.\nLa teoria della discrepanza del S\u00e9 e la genesi di emozioni negative.\nTory Higgins, a partire dagli studi sull'accessibilit\u00e0 e la disponibilit\u00e0 dei costrutti cognitivi, ha identificato una teoria che indaga le cause degli stati emotivi negativi.\nHiggins evidenzia come differenti rappresentazioni dei tipi di discrepanza del S\u00e9 siano collegati a differenti tipi di emozioni:\nDiscrepanze tra il proprio S\u00e9 attuale e il proprio S\u00e9 ideale significano un'assenza di esiti positivi (a livello di rappresentazioni individuali), ed un vissuto legato all'abbattimento e alla depressione (disappunto, insoddisfazione, tristezza). Pi\u00f9 nel dettaglio, discrepanze del proprio S\u00e9 attuale con il proprio S\u00e9 ideale sviluppano emozioni legate alla frustrazione, al \"non completo\"; mentre una discrepanza tra il proprio S\u00e9 attuale con il S\u00e9 ideale dell'Altro significativo porta ad emozioni come vergogna e imbarazzo.\nDiversamente, una discrepanza tra il proprio S\u00e9 attuale ed il proprio S\u00e9 normativo significa la presenza di vissuti negativi, legati a senso di colpa e disprezzo di s\u00e9. Discrepanze legate al proprio S\u00e9 normativo, portano a emozioni legate alla propria debolezza morale, alla propria mancanza di valore e indegnit\u00e0. Discrepanze tra S\u00e9 attuale e S\u00e9 normativo costruito su aspetti sviluppati dall'altro generalizzato, portano ad emozioni legate alla paura o sensazione di essere minacciato.\nLe discrepanze del S\u00e9 sono analizzate in termini di disponibilit\u00e0 (costrutti presenti in memoria e adoperati per elaborare nuove informazioni) ed accessibilit\u00e0 (la leggibilit\u00e0 di un costrutto immagazzinato nell'elaborazione delle informazioni) per identificare quanto essi influiscono sulla condotta. L'accessibilit\u00e0 (quanto un costrutto immagazzinato viene in mente) rappresenta allora un predittore della disponibilit\u00e0 (quanto un costrutto immagazzinato modifica il processo di costruzione della realt\u00e0).\nL'ipotesi generale alla base della teoria della discrepanza del S\u00e9 \u00e8 che maggiore \u00e8 l'intensit\u00e0 delle discrepanze (misurabili in termini di accessibilit\u00e0 e disponibilit\u00e0), maggiore sar\u00e0 il disagio emotivo associato a quella specifica discrepanza.\nLa misura \u00e8 sviluppata attraverso dei test carta-matita volti ad indagare gli attributi associati ad ogni rispettivo S\u00e9. In tali questionari sul S\u00e9 si pu\u00f2 richiedere ai rispondenti di elencare almeno 10 tratti o attributi per ognuno degli stati del S\u00e9 (attuale, ideale proprio, ideale dell'altro generalizzato, normativo proprio, normativo dell'altro generalizzato), definiti nelle istruzioni del questionario. Per esempio: \"elenca gli attributi del tipo di persona che pensi di essere attualmente\", oppure: \"elenca gli attributi che la tua famiglia (o amici o colleghi) vorrebbe che tu sia (normativo dal punto di vista dell'altro generalizzato). Poich\u00e9 i rispondenti hanno spontaneamente creato la lista di aggettivi associati agli stati del S\u00e9 (e non gli sono stati \"pre-forniti\" dal ricercatore), si \u00e8 accresciuta di molto la loro rilevanza per il singolo, e quindi la validit\u00e0 dei dati.\nObiettivi di performance e obiettivi di sviluppo.\nIl contributo di Carol Susan Dweck rappresenta forse il pi\u00f9 esemplificativo negli studi sull'interazione tra processi psicologici di base e contesto sociale. Questi autori definiscono un modello sociale cognitivo di personalit\u00e0 che attribuisce all'obiettivo che ciascuno si prefigge la caratteristica di influenzare il comportamento. Entro questo orientamento di ricerca, viene operata la differenza tra obiettivi legati all'apprendimento e obiettivi legati alla performance. Dweck e colleghi affermano che le teorie implicite influenzano la tipologia di obiettivi da perseguire, e, pi\u00f9 in generale, gli orientamenti motivazionali con cui la persona elabora la condotta. \nIn questo senso studi riguardo l'influenza delle teorie implicite sull'intelligenza hanno dimostrato che la concezione dell'intelligenza come disposizione fissa e immutabile, sia legata alla proposizione, attraverso la condotta, di obiettivi performativi, mentre una visione dell'intelligenza come una qualit\u00e0 malleabile porti alla proposizione di obiettivi di apprendimento. \nQuesto stesso modello \u00e8 stato generalizzato anche ad altre capacit\u00e0 oltre l'intelligenza, come i comportamenti sociali e morali. Dweck e colleghi evidenziano inoltre come gli obiettivi orientati alla performance abbiano la funzione difensiva di ricercare conferme del proprio valore, attraverso la messa alla prova, e come essi siano spesso associati a condotte deboli e non adattive. Gli obiettivi di apprendimento sono invece pi\u00f9 spesso legati a condotte adeguate e caratterizzate da una maggiore, e pi\u00f9 efficace, persistenza.\nCome emerge dalla complessit\u00e0 degli ambiti teorici qui brevemente introdotti attraverso questi autori esemplificativi, da essi non \u00e8 derivata un'unica teoria, ma un insieme coerente ed organico di prospettive sociali cognitive tra loro collegate, che costituiscono un quadro teorico integrato per un'analisi della personalit\u00e0 in senso interazionista, dinamico, contestuale, incentrato su strutture e processi.\nCaratteristiche dell'approccio sociale cognitivo.\nIn base a tutte queste considerazioni, gli assunti di base dell'approccio sociale cognitivo possono essere sintetizzati in alcune definizioni chiave: &lt;br&gt;\nL'elemento unificatore che caratterizza l'intero paradigma sociale cognitivo \u00e8 dato dall'obiettivo teorico di sviluppare un linguaggio comune per la comprensione della consistenza e della variabilit\u00e0 del comportamento sociale. Questo approccio sottolinea come non sia necessario sviluppare due distinti sistemi concettuali per rendere conto della consistenza della personalit\u00e0 e della variabilit\u00e0 situazionale. \u00c8 possibile identificare alcuni principi generali del funzionamento psicologico e fare riferimento ad essi per spiegare sia le differenze individuali sia le influenze situazionali.\nUnit\u00e0 d'analisi.\nLe teorie sociali cognitive sono tutte chiaramente definite dalle unit\u00e0 d'analisi utilizzate per concettualizzare i processi generali, alla base del dispiegamento delle differenze individuali e delle influenze ambientali. Entro questo approccio la personalit\u00e0 (nell'accezione estesa prima citata, non nell'ottica limitatamente disposizionale criticata da Mischel) \u00e8 compresa unitamente ai processi cognitivi ed emotivi di base che (1) si sviluppano nei contesti sociali, e (2) sono attivati da elementi provenienti dall'ambiente sociale. In tal senso questi processi vengono definiti sociali cognitivi.\nI meccanismi psicologici oggetto d'analisi sono definiti come sistemi coerenti che operano congiuntamente. Questi processi non costituiscono delle forze indipendenti, ma vengono delineati come un sistema unitario e globale, composto da processi funzionalmente distinti che interagiscono e si influenzano reciprocamente nel corso dell'esperienza. La coerenza del funzionamento della personalit\u00e0 si configura, allora, come una propriet\u00e0 emergente dalle interazioni tra i molteplici meccanismi psicologici sottostanti. In questo senso Mischel ritiene che le interazioni tra questi sistemi siano cos\u00ec forti da indurre la necessit\u00e0 di postulare la personalit\u00e0 come un sistema cognitivo-affettivo. Attraverso tale visione globale dei processi sottostanti al costrutto della personalit\u00e0, l'individuo si caratterizza per la stabile organizzazione degli elementi cognitivi ed affettivi che costituiscono la struttura della persona. Le differenze individuali nascono dalle differenti forme di interazione tra elementi cognitivi ed affettivi, a loro volta legate ai differenti contesti socio-ambientali che promuovono o inibiscono alcune interdipendenze a favore di altre. &lt;br&gt;\nLa prospettiva sociale cognitiva, per meglio spiegare e gestire l'interazione tra i processi individuali, e l'ambiente circostante, opera attraverso unit\u00e0 d'analisi incentrata sulla persona nel contesto. Ne risulta che le variabili di personalit\u00e0 siano specifiche e localmente contestualizzate. Le competenze, gli obiettivi, le convinzioni di autoefficacia, gli standard valutativi sono elaborati specificatamente in relazione alle circostanze ed ai compiti che costituiscono la realt\u00e0 contestuale degli individui. Tali unit\u00e0 d'analisi delineate, infatti, operano attraverso modalit\u00e0 di funzionamento \u201cdominio-specifiche\u201d, e non prescindono dai vincoli e dai risorse del contesto entro cui l'azione si sviluppa."}
{"id": "784934", "revid": "110157", "url": "https://it.wikipedia.org/wiki?curid=784934", "title": "Circondario di Dachau", "text": "Il circondario di Dachau \u00e8 uno dei circondari che compongono la Baviera. Il suo capoluogo \u00e8 la cittadina di Dachau. Questo distretto rurale presenta una tra le pi\u00f9 alte densit\u00e0 di abitanti per chilometro quadrato."}
{"id": "784935", "revid": "110157", "url": "https://it.wikipedia.org/wiki?curid=784935", "title": "Xg\u0127ajra", "text": "Xg\u0127ajra (forma estesa in maltese \"Ix-Xg\u0127ajra\"; in italiano, desueto, \"Sciaira\") \u00e8 un comune maltese situato sulla costa est di Malta, a met\u00e0 strada tra Kalkara e Marsaskala. Con una popolazione di 1.830 abitanti al settembre 2019, \u00e8 il secondo consiglio locale meno popoloso dell'isola di Malta (non considerando dunque quelli di Gozo). \nContrariamente alla credenza popolare, non ha alcun collegamento con il villaggio gozitano di Xag\u0127ra.\nSulla bandiera del villaggio campeggia la \"Torre di Santa Maria delle Grazie\" che i Cavalieri di Malta eressero nel 1620 durante il regno del Gran Maestro Fra Alof de Wignacourt, una delle torri di Wignacourt. I britannici demolirono la torre per liberare un campo da fuoco per la Batteria Delle Grazie che costruirono nel 1888. Una strada del villaggio porta ancora il nome della torre.\nSport.\nLa squadra di calcio locale \u00e8 conosciuta come \"Xghajra Tornadoes F.C.\", e ha partecipato due volte 1997-98 e 2000-01 alla Premier League maltese, la massima divisione calcistica nazionale."}
{"id": "784936", "revid": "1305772", "url": "https://it.wikipedia.org/wiki?curid=784936", "title": "Ultima VIII", "text": "Ultima VIII: Pagan (1994) \u00e8 l'ottava parte della serie di videogiochi di ruolo \"Ultima\". Non fu ben accolto dal pubblico come \"Ultima VII\" portando molti, incluso Richard Garriott, a biasimare i suoi difetti dovuti a una produzione frettolosa pur di farlo uscire in tempo per soddisfare le richieste della Electronic Arts, proprietaria della Origin Systems.\nIl gioco.\nDopo la sconfitta di Batlin su Serpent Isle, il Guardian confina l'Avatar in un mondo che lui aveva gi\u00e0 conquistato: Pagan.\nIl mondo di Pagan \u00e8 immerso in un eterno crepuscolo. Ci\u00f2 \u00e8 il risultato di un'antica battaglia fra i Titani elementali e il \"Destroyer\", che si concluse con la vittoria dei Titani. Comunque, la gente di Pagan dovette pagare un caro prezzo: i Titani ebbero la pretesa di essere adorati come divinit\u00e0. I Titani concedono dei poteri particolari ai loro pi\u00f9 fedeli seguaci, ma sono anche dei padroni crudeli e spietati, ed i loro seguaci terrorizzano la popolazione di Pagan.\nIn questa parte della serie, Garriott deleg\u00f2 molto del lavoro ad altri, e il risultato non fu all'altezza delle aspettative dei fan. Garriott pi\u00f9 tardi spieg\u00f2: \"... Ho sacrificato tutto per soddisfare i rivenditori, e ci\u00f2 \u00e8 stato uno sbaglio. Probabilmente lo abbiamo rilasciato tre mesi prima del dovuto.\"\nLe lamentele pi\u00f9 comuni sono:\nUna \"patch\" fu pubblicata per correggere i \"bug\" del gioco e i buchi nella trama, ed eliminare i problemi relativi al salto (la \"release\" originale conteneva molte piattaforme mobili che dovevano essere saltate; la \"patch\" ferm\u00f2 il loro movimento), ma ormai il danno alla reputazione del gioco era gi\u00e0 stato fatto. Comunque, questa versione modificata fu un immenso aiuto per tutti i giocatori.\n\"Ultima VIII\" ha un tono molto pi\u00f9 cupo e una premessa molto differente, in confronto a molti altri titoli della serie di \"Ultima\". Il mondo di Pagan \u00e8 interamente differente da quello di Sosaria: le Virt\u00f9 non sono parte della cultura di Pagan, e i sistemi magici ed i mostri sono completamente differenti. Come risultato, molti fan della serie furono sconvolti da \"Ultima VIII\", nonostante le sue numerose ed interessati caratteristiche.\nIl motore di \"Ultima VIII\" fu riutilizzato pi\u00f9 tardi nella serie di videogiochi \"Crusader\".\nTrama.\n\"Ultima VIII\" inizia esattamente dove finisce \"Ultima VII\": il Guardian ha afferrato l'Avatar dal Vuoto, e lo getta nel mare del mondo di Pagan attraverso un portale a forma di pentagramma. Nell'introduzione, il Guardian rivela i suoi piani:\nL'Avatar riprende conoscenza su una spiaggia, dopo essere stato tratto in salvo del pescatore Devon. Sar\u00e0 presto testimone dell'esecuzione capitale di un cittadino per decapitazione, ordinata dalla tiranna del posto, Lady Mordea.\nPi\u00f9 tardi, visitando il mago Mythran, viene a conoscenza del fatto che esistono quattro Titani su Pagan, ognuno domina su uno dei quattro elementi: Acqua (Hydros), Aria (Stratos), Fuoco (Pyros) e Terra (Lithos). I seguaci pi\u00f9 privilegiati di Lithos sono identificati come Necromanti, i seguaci di Pyros come Stregoni, i seguaci di Stratos come Teurgi mentre sono selezionati per via ereditaria i seguaci di Hydros, che vengono chiamati Tempest. Oltre a questi, esiste un quinto tipo di magia, chiamato Taumaturgia, fondato da Mythran. Per riuscire a fuggire da Pagan, l'Avatar dovr\u00e0 superare molti ostacoli e unirsi ai seguaci di ogni titano, diventando infine il Titano dell'Etere: padrone del quinto elemento.\nDurante le sue avventure, l'Avatar raccoglie degli artefatti sottraendoli ai Titani. Questi artefatti gli permetteranno di entrare nel Piano Etereo e fronteggiarli per assorbire i loro poteri cos\u00ec da ricostruire il \"portale di blackrock\" che originariamente il Guardiano us\u00f2 per arrivare a Pagan. Entrando nel portale cos\u00ec ricostruito, l'Avatar \u00e8 riportato indietro a Britannia, che nel frattempo \u00e8 stata invasa dal Guardiano.\nCuriosit\u00e0.\nCi sono molti Easter Eggs in \"Ultima VIII\":\nExpansion packs.\n\"Speech Pack\".\nLo \"Speech Pack\" fu pubblicato contemporaneamente all'uscita del gioco. Questo add-on aggiunge i parlati audio al Guardian, i Titani, gli Zelani e Khumash-Gor.\nLo Speech Pack non vendette molto bene come add-on separato, pi\u00f9 che altro perch\u00e9 la versione CD-ROM di \"Ultima VIII\", che fu pubblicata poco tempo dopo, includeva i file dei parlati, e la versione floppy fu vista come troppo cara per un add-on che non offriva cambiamenti significativi al gioco. I file del parlato sono comunque inclusi della release denominata \"Ultima Collection\".\nLo speech pack \u00e8 disponibile in Inglese, Francese e Tedesco.\n\"The Lost Vale\".\nQuesta espansione di \"Ultima VIII\" fu pianificata sin dall'inizio, e fu anticipata spesso, ma mai pubblicata; fu cancellata quando il gioco principale non vendette cos\u00ec bene come ci si era aspettato. Nonostante questo si crede, vista la data di cancellazione molto vicina a quella di pubblicazione annunciata precedentemente, che Lost Vale sia stato finito di programmare e poi mai distribuito.\nAccenni dai testi del gioco originale suggeriscono che l'espansione avrebbe aggiunto una nuova storia che riguardava la resistenza degli dei Pagani e i fedeli dell'antica religione Pagana, conosciuti come \"Zelani\".\nUn'unica scatola di \"Lost Vale\" apparve nell'ottobre 2005, e ne fu presto confermata la genuinit\u00e0. Fu assegnata su Ebay in un'asta per 1923 Dollari..\nCompatibilit\u00e0 con i moderni sistemi operativi.\n\"Ultima VIII\" ha problemi a girare su moderni sistemi operativi. \u00c8 gi\u00e0 impossibile farlo partire su Windows 98 e successivi, e persino con una successiva patch creata da alcuni fan (guarda i Link) riesce a girare ma in maniera instabile.\n\"Ultima VIII\" gira relativamente bene nella Virtual Machine DOSBox.\nUna riscrittura del motore chiamato Pentagram, (simile ad Exult per \"Ultima VII\") \u00e8 in fase di sviluppo. Permette di giocare dall'inizio alla fine, ma non implementa ancora tutte le funzionalit\u00e0.\nRemake di Fan.\nC'\u00e8 stato relativamente poco lavoro sui remake di \"Ultima VIII\". Uno di quelli pi\u00f9 attivi \u00e8 stato \"Ultima VIII: Exile\", basato sul motore di giochi di \"Neverwinter Nights\", ma questo progetto \u00e8 stato cancellato."}
{"id": "784937", "revid": "339392", "url": "https://it.wikipedia.org/wiki?curid=784937", "title": "Ix-Xg\u0127ajra", "text": ""}
{"id": "784938", "revid": "287204", "url": "https://it.wikipedia.org/wiki?curid=784938", "title": "Xghajra", "text": ""}
{"id": "784939", "revid": "339392", "url": "https://it.wikipedia.org/wiki?curid=784939", "title": "Ix-Xghajra", "text": ""}
{"id": "784946", "revid": "74801", "url": "https://it.wikipedia.org/wiki?curid=784946", "title": "Circondario di Cham", "text": "Il circondario di Cham \u00e8 uno dei 71 circondari che compongono la Baviera.\nPresenta una delle maggiori superficie e conseguenzialmente una delle minori densit\u00e0."}
{"id": "784955", "revid": "110157", "url": "https://it.wikipedia.org/wiki?curid=784955", "title": "Circondario di Deggendorf", "text": "Il circondario di Deggendorf \u00e8 uno dei circondari che compongono il land della Baviera."}
{"id": "784957", "revid": "339392", "url": "https://it.wikipedia.org/wiki?curid=784957", "title": "NWA-TNA", "text": ""}
{"id": "784958", "revid": "287204", "url": "https://it.wikipedia.org/wiki?curid=784958", "title": "Pr\u00e8-Saint-Didier", "text": ""}
{"id": "784960", "revid": "110157", "url": "https://it.wikipedia.org/wiki?curid=784960", "title": "Circondario di Rosenheim", "text": "Il circondario di Rosenheim \u00e8 uno dei circondari del \"Land\" della Baviera (Germania).\nPresenta una popolazione molto alta rispetto agli altri land, che si rapporta con una superficie abbastanza alta."}
{"id": "784961", "revid": "110157", "url": "https://it.wikipedia.org/wiki?curid=784961", "title": "Skurup (comune)", "text": "Skurup \u00e8 un comune svedese di 14.944 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "784962", "revid": "767487", "url": "https://it.wikipedia.org/wiki?curid=784962", "title": "Murat Ismailovi\u010d Nasyrov", "text": "Di origini uiguro, ha cominciato la carriera musicale negli anni novanta cimentandosi nel genere pop. L'ultimo suo album pubblicato conteneva invece canzoni etniche e folk totalmente scritte da lui.\nIl 20 gennaio del 2007 si \u00e8 tolto la vita all'et\u00e0 \ndi 37 anni buttandosi dal balcone della propria abitazione a Mosca."}
{"id": "784965", "revid": "1543377", "url": "https://it.wikipedia.org/wiki?curid=784965", "title": "Tiresias", "text": "Tiresias in tipografia \u00e8 una famiglia di caratteri senza grazie che \u00e8 stata progettata per la miglior leggibilit\u00e0 da parte di persone con difficolt\u00e0 visive dal Royal National Institute of the Blind di Londra. Le basi della ricerca sulla leggibilit\u00e0 del \" Tiresias Screenfont\" sono state contestate.\nLa famiglia include"}
{"id": "784966", "revid": "1652635", "url": "https://it.wikipedia.org/wiki?curid=784966", "title": "English Settlement", "text": "English Settlement (1982) \u00e8 il quinto album degli XTC.\nIl disco.\nQuinto disco della band di Swindon (primo disco doppio), pubblicato il 12 febbraio 1982, raggiunge il 5\u00ba posto nelle classifiche inglesi, il 48\u00b0 in quelle statunitensi (Billboard Hot 100 album chart). Nei Paesi Bassi vince il premio Edison come miglior disco dell'anno.\nRegistrato tra ottobre e novembre del 1981 nello studio inglese The Manor, con Hugh Padgham nelle vesti di produttore (assieme agli stessi XTC) e ingegnere del suono.\nAnche di questo disco esistono diverse versioni, sia nel formato vinile che in quello CD. Esiste una versione in vinile singolo, contenente cinque brani in meno rispetto alla versione doppia.\nNonostante il doppio vinile, la copertina non si apre in due com'\u00e8 consuetudine in questi casi ma \u00e8 singola. inizialmente la versione doppia inglese avrebbe dovuto essere una edizione limitata, ma poi la versione singola non \u00e8 mai uscita. La versione inglese originale ha il titolo dello stesso colore dello sfondo, ma in rilievo, e il disegno stilizzato di un cavallo bianco, riproduzione del famoso Uffington White Horse. Sulle due copertine interne, una per ogni disco, sono stampate le parole dei brani. Nelle versioni seguenti sia il titolo che il nome del gruppo sono stampate in bianco. Pare esistano versioni in cui, per un errore di stampa, sulla copertina non appaiono n\u00e9 il nome del gruppo n\u00e9 il titolo del disco. Molte delle versioni non inglesi rispettano il concetto originale della copertina, anche se non esattamente lo stesso design, e parecchie riducono i dischi da due a uno. Curiosa la versione australiana con le label dei dischi nere invece che verdi. La versione francese stampa il nome della band sulla copertina e il titolo del disco sul retro. Probabilmente la versione pi\u00f9 stramba \u00e8 la seconda ristampa italiana dalla copertina marrone. Alcune copertine si aprono sul lato destro, altre sul lato superiore. Alcune versioni escono con un adesivo sulla copertina; il pi\u00f9 curioso quello della stampa messicana che esclama: TECNO POP.\nTracce.\nDisco 1 Lato A\nDisco 1 Lato B\nDisco 2 Lato A\nDisco 2 Lato B"}
{"id": "784973", "revid": "108678", "url": "https://it.wikipedia.org/wiki?curid=784973", "title": "Patricia McKillip", "text": ""}
{"id": "784975", "revid": "1632387", "url": "https://it.wikipedia.org/wiki?curid=784975", "title": "Turisas", "text": "I Turisas sono un gruppo musicale folk metal finlandese originario di H\u00e4meenlinna e fondato il 1\u00ba maggio 1997 da Mathias Nyg\u00e5rd e Jussi Wickstr\u00f6m. Prendono nome da Iku-Turso, un antico mostro della mitologia finlandese. Fino al 1998 il gruppo era conosciuto con il nome di K\u00f6yli\u00f6, preso da una cittadina finlandese, e con il quale pubblicarono il loro primo demo, ovvero Taiston Tie, oramai introvabile. Subito dopo la pubblicazione del demo il nome della band venne definitivamente cambiato in Turisas.\nStoria.\nIl 28 ottobre 2005 il chitarrista Georg Laakso venne ferito gravemente in un incidente stradale e a causa dei traumi ricevuti al midollo spinale il 12 luglio 2006 ha annunciato la sua permanente uscita dalla band. Nonostante ci\u00f2, i Turisas continuarono a lavorare sul loro secondo album, intitolato \"The Varangian Way\", che venne pubblicato nel 2007. Jussi Wickstr\u00f6m ha registrato tutte le melodie di chitarra dell'album. Mathias Nyg\u00e5rd ha affermato sul giornale \"Terrorizer\" del gennaio 2007 che i musicisti Hannes Horma, Olli V\u00e4nsk\u00e4, Janne M\u00e4kinen e Antti Laurila sarebbero passati da supporto per i tour a membri ufficiali, portando la band a otto componenti. Alla fine per\u00f2 tra i due suonatori di fisarmonica, solo M\u00e4kinen \u00e8 rimasto ufficiale, mentre Laurila \u00e8 uscito dal gruppo dopo un po' di tempo.\nIl 19 febbraio 2007, il tastierista Antti Ventola ha annunciato il suo abbandono dalla band. \u00c8 cos\u00ec stato Mathias Nyg\u00e5rd a suonare le tastiere per l'album \"The Varangian Way\" e durante i live i Turisas suonano con basi di tastiera registrate. A gennaio 2008 il suonatore di fisarmonica Janne \"Lisko\" M\u00e4kinen \u00e8 scomparso ad Amsterdam. Per le date successive della primavera 2008, i Turisas lo hanno rimpiazzato con Netta Skog, la quale li aveva gi\u00e0 aiutati durante il tour europeo di ottobre-novembre 2007. Dopo poco tempo Skog \u00e8 stata aggiunta come membro definitivo.\nIl gruppo ha partecipato al tour americano del \"PaganFest\" nel 2008, che presentava gli Ensiferum come headliner, ed altri gruppi come T\u00fdr ed Eluveitie. Dopo alcuni festival nell'estate 2008, a settembre i Turisas hanno iniziato un lungo tour negli Stati Uniti e in Europa, come band di supporto ai DragonForce. Il tour \u00e8 terminato nel marzo 2009. Il 28 ottobre 2008 hanno pubblicato \"A Finnish Summer with Turisas\", DVD di un concerto registrato durante l'estate 2008.\nTra aprile e maggio 2009 hanno preso parte all'europeo \"Filthfest Tour\" assieme a Cradle of Filth e Moonspell, mentre ad agosto si sono esibiti al \"Bloodstock Open Air\".\nNei primi mesi del 2011 \u00e8 stato pubblicato l'album di inediti \"Stand Up and Fight\" e durante lo stesso anno hanno partecipato all'Heidenfest in un tour europeo insieme a Finntroll, Alestorm, Arkona, Trollfest e Sk\u00e0lm\u00f6ld. Sempre nel 2011, nel mese di settembre, il bassista Hannes Horma e la fisarmonicista Netta Skog abbandonano la band venendo sostituiti dal bassista Jukka-Pekka Miettinen e dal tastierista Robert Engstrand. Cos\u00ec facendo, avviene l'abbandono della fisarmonica ed il ritorno della tastiera, scelta rilevante per il nuovo sound che i Turisas hanno deciso di utilizzare nel loro album \"Stand Up and Fight\" e in quelli futuri.\nNel 2012, invece, hanno partecipato per la prima volta nella loro carriera come \"headliner\" al tour nord-americano \"Paganfest: America Part III\" assieme gruppi di supporto Alestorm, Arkona e Huntress. Durante l'estate del 2012 sono entrati in studio per la registrazione del loro prossimo album. A novembre 2012, la band annuncia un nuovo cambio di formazione: il batterista Tude Lehtonen (da sempre nel gruppo) e il bassista Jukka-Pekka Miettinen lasciano i Turisas venendo sostituiti rispettivamente da Jaakko Jakku e da Jesper Anastasiadis.\nLa band ultimamente ha anche partecipato al 70000 Tons of Metal, crociera che si \u00e8 tenuta dal 28 gennaio al 1\u00ba febbraio 2013, partendo da Miami, in Florida, e terminando all'arcipelago corallino Turks e Caicos, situato nei Caraibi.\nIn seguito, dopo un tour americano da \"headliner\" chiamato \"Guards Of Glory\", la band ha pubblicato il suo quarto album intitolato \"Turisas2013\", commercializzato ufficialmente il 26 agosto 2013, nonch\u00e9 data di compleanno del cantante. Due giorni dopo l'uscita dell'album, \u00e8 stato inoltre pubblicato su YouTube anche il loro quarto videoclip tratto dalla canzone \"Ten More Miles\" presente in Turisas2013.\nAd inizio 2014, prima del loro tour europeo \"We Ride Together\", i Turisas annunciano l'abbandono del tastierista Robert Engstrand, il quale viene sostituito da Kasper M\u00e5rtenson per le successive esibizioni live."}
{"id": "784978", "revid": "1655", "url": "https://it.wikipedia.org/wiki?curid=784978", "title": "Epatite virale acuta", "text": ""}
{"id": "784980", "revid": "34119", "url": "https://it.wikipedia.org/wiki?curid=784980", "title": "Anabolizzanti", "text": ""}
{"id": "784993", "revid": "1543377", "url": "https://it.wikipedia.org/wiki?curid=784993", "title": "Patricia A. McKillip", "text": "Ha vissuto gran parte della sua vita negli USA e un breve periodo in Inghilterra. \u00c8 infine tornata a vivere nell'Oregon dopo un periodo a San Francisco e continua a scrivere racconti e romanzi fantasy. \u00c8 sposata con lo scrittore e poeta David Lunde. Ha ottenuto il Master di lingua e letteratura inglese e si \u00e8 sempre dedicata alla letteratura, alternandola allo studio della musica. Ancora poche le sue opere tradotte in italiano.\nHa vinto il premio World Fantasy Award nel 1975 per il romanzo \"La maga di Eld\" (\"The Forgotten Beasts of Eld\"), il Premio Locus per il miglior romanzo fantasy nel 1980 per il romanzo \"Arpista nel vento\" (\"Harpist in the Wind\") e il premio Balrog nel 1985 per il racconto \"A Troll and Two Roses\". Le \u00e8 stato assegnato nel 2008 il World Fantasy Award alla carriera."}
{"id": "785009", "revid": "767487", "url": "https://it.wikipedia.org/wiki?curid=785009", "title": "Roberto Badiani", "text": "Carriera.\nCresciuto nel Club Sportivo Firenze, dove \u00e8 stato anche capocannoniere, dopo un provino con il Milan viene acquistato dal Torino che lo gira in Serie D alla Sangiovannese nell'annata 1968-1969.\nL'anno successivo passa in Serie B al dove rimane per due stagioni complete, e nel novembre del 1971 viene acquistato dal , squadra con cui fa il suo esordio in Serie A il 28 dello stesso mese in Roma-Mantova 3-1.\nAl termine della stagione si trasferisce alla corte di Heriberto Herrera, alla Sampdoria, con cui disputa due campionati prima di passare alla Lazio nel 1974-1975. \u00c8 la Lazio che l'anno precedente ha conquistato il suo primo \"tricolore\" e Badiani \u00e8 l'unico acquisto operato dalla societ\u00e0 biancoceleste. A Roma raggiunge l'apice della sua carriera da professionista.\nRimane in biancoceleste per cinque stagioni prima di passare al Napoli nel 1979-1980, annata poco fortunata con solo quattro apparizioni in campionato, quindi il passaggio alla neopromossa in Serie A. \u00c8 rimasto nel cuore di tutti gli sportivi pistoiesi perch\u00e9 in maglia arancione sigl\u00f2 la rete che valse la vittoria per 2-1 al Comunale di Firenze, nel derby toscano contro la Fiorentina.\nNella stagione 1981-1982 il ritorno alla Lazio per disputare due stagioni in serie cadetta, la seconda conclusa con la promozione in massima categoria.\nConclude la carriera in Serie C2 nell'annata 1983-1984 con la Vigor Senigallia: a causa dei problemi della societ\u00e0, Badiani chiude col calcio giocato nonostante abbia appena 34 anni e un fisico ancora perfettamente integro.\nIn carriera ha totalizzato complessivamente 231 presenze e 12 reti nella Serie A, e 104 presenze e 10 reti in Serie B.\nDopo un lungo stop col calcio giocato, entra nello staff tecnico dell'Aglianese."}
{"id": "785012", "revid": "827882", "url": "https://it.wikipedia.org/wiki?curid=785012", "title": "Andrej di Staritsa", "text": "Quando Vassilij III di Russia, suo fratello maggiore, ascese al trono, Andrea era solo quattordicenne. Cos\u00ec come agli altri suoi fratelli, gli fu proibito di sposarsi prima che Vassilij avesse avuto un erede. Questo non accadde fino al 1530, ma fu solo due anni pi\u00f9 tardi, quando nacque il secondogenito del fratello, che ad Andrej fu consentito di trovarsi una moglie. Alcuni mesi dopo, il 2 febbraio 1533, spos\u00f2 una principessa lituana, Euphrosinia Andreevna Khovanskaja. Il loro unico figlio, Vladimir, nacque in quello stesso anno.\nPoco dopo Vassilij mor\u00ec. Dopo 40 giorni di lutto Andrej si rivolse alla sua vedova, Elena Glinskaja chiedendole un'estensione dei propri appannaggi. Elena gli rifiut\u00f2 questo favore e Andrej si allontan\u00f2 furibondo da Mosca recandosi a Staritsa. L\u00ec fu messo a conoscenza che il suo unico fratello superstite, Jurij, era stato arrestato ed era morto in prigione. Intimorito Andrej declin\u00f2 l'invito giuntogli da Elena di fare un viaggio a Mosca e rimase a Staritsa ininterrottamente per tre anni consecutivi. Durante questo periodo finanzi\u00f2 la costruzione della cattedrale, presente ancora oggi.\nNel 1537 a Mosca giunsero voci che Andrej volesse scappare in Lituania. Non appena venuta a conoscenza dei suoi piani Elena chiuse i confini con il Granducato e invi\u00f2 a Staritsa il suo favorito, il principe Obolenskij, con il compito di catturarlo. Andrea fugg\u00ec a Novgorod, dove persuase i boiardi locali ad unirsi a lui, tuttavia, riluttante a ricorrere alle armi, si arrese a Obolenskij. A Mosca fu imprigionato con alcuni membri della sua famiglia. Mor\u00ec pochi mesi pi\u00f9 tardi lasciando Staritsa al suo successore Vladimir."}
{"id": "785013", "revid": "1442080", "url": "https://it.wikipedia.org/wiki?curid=785013", "title": "Andy Partridge", "text": "Membro fondatore, chitarrista e cantante degli XTC insieme a Colin Moulding, ha composto circa due terzi dei loro brani. Mentre la band si era formata nel crogiuolo della musica punk e proseguita attraverso l'esperienza della new wave, la musica di Partridge attingeva fortemente da cantanti e gruppi della cosiddetta British Invasion e il suo stile si spost\u00f2 gradualmente verso un pop pi\u00f9 tradizionale, spesso con costruzioni elaborate che attingevano a diversi stili musicali e tematiche piuttosto impegnative in uno stile inizialmente incisivo, quindi bucolico e pastorale che approder\u00e0 gradualmente al suo vertice in \"Skylarking\". L'unico loro successo arrivato alla top 10 delle classifiche di vendita britanniche, \"Senses Working Overtime\" (1982), \u00e8 stato scritto da Partridge. Oltre al suo lavoro con gli XTC, ha pubblicato nel 1980 un disco di dub music con lo pseudonimo di Mr. Partridge, ha partecipato ai due dischi dei loro alter ego psichedelici, i The Dukes of Stratosphear, nonch\u00e9 a un singolo e a un brano pubblicato in un album tributo alla band con i nomi di \"Johnny Japes and his Jesticles\" e \"Terry and the Lovemen\". Nel 2004 ha prodotto la sigla della serie televisiva statunitense \"Wonderfalls\".\nConsiderato talvolta il nume tutelare del Britpop, dagli anni '80 ha collaborato nel campo della produzione discografica o compositore per molti artisti del calibro di Peter Blegvad, Harold Budd e Robyn Hitchcock, nonch\u00e9 The Residents, Ry\u016bichi Sakamoto, Thomas Dolby, Joan Armatrading, The Woodentops, Doctor &amp; the Medics, Saeko Suzuki, Veda Hille, Charlotte Hatherley, The Mission, Pugwash, Martin Newell, Terry Hall, Cathy Dennis, Heads, Slapp Happy, Shriekback, Mike Keneally e Mitch Friedman. Nel 2001 fonda una propria etichetta discografica, la Ape House Records, per la quale pubblica versioni remasterizzate degli album dello storico gruppo e, dal 2002 al 2006, diversi volumi dei suoi brani in versioni demo e alternativi come parte della serie di otto album denominati \"Fuzzy Warbles\". Oltre al campo musicale, \u00e8 inoltre un illustratore grafico, designer e collezionista di giochi da tavolo, nonch\u00e9 appassionato dei fumetti. \u00c8 padre di due figli: Holly, cantante, chitarrista e compositrice del gruppo al femminile The SheBeats, e Harry, animatore attivo principalmente sul web. Attualmente vive a Swindon, nel Wiltshire, dove \u00e8 cresciuto.\nBiografia.\nPrimi anni.\nAndrew John Partridge nasce al Mtarfa Royal Navy Hospital di Mtarfa a Malta e crebbe nella contea di Penhill a Swindon. Figlio unico, suo padre John era un segnalatore della Marina Reale britannica e sua madre Vera una commessa di farmacia. Quando era adolescente, scopr\u00ec che suo padre aveva una relazione extraconiugale e di conseguenza sua madre ebbe un esaurimento nervoso, portando al suo ricovero. Per reazione, Andy inizi\u00f2 a farsi crescere i capelli e suo padre arriv\u00f2 a rinnegarlo verbalmente.\nSempre nel periodo dell'adolescenza, divenne un fan di gruppi pop contemporanei come i Beatles, ma era intimorito dal processo di apprendimento della chitarra. Quando i Monkees divennero popolari, si interess\u00f2 a unirsi a un gruppo musicale. Ha ricordato di aver visto il chitarrista locale Dave Gregory esibirsi in brani sullo stile di Jimi Hendrix in chiese sconsacrate e club giovanili: \"Una via di mezzo tra l'Acid e lo skiffle. Pensai: \"Ah, un giorno suoner\u00f2 la chitarra!\" Ma non pensavo di essere nella stessa band di questo ragazzo sul palco.\" Si affezion\u00f2 in particolare ai brani di rock psichedelico come \"See Emily Play\" (1967) dei Pink Floyd, \"My White Bicycle\" dei Tomorrow (1967) e \"We Are the Moles\" dei Moles (1968). I primi dischi che compr\u00f2 furono \"Sgt. Pepper's Lonely Hearts Club Band\" (1967) e \"The Monkees\" (1966).\nAlla fine Partridge ebbe una chitarra, si impegn\u00f2 a suonarla senza un apprendimento formale e inizi\u00f2 immediatamente a scrivere canzoni. Il suo primo lavoro conosciuto, comunque, fu come disegnatore: present\u00f2 una caricatura di Micky Dolenz al concorso \"Draw a Monkee\" del periodico Monkees Monthly e vinse, utilizzando il premio di 10 sterline per acquistare un registratore della Grundig. All'et\u00e0 di 15 anni, scrisse la sua prima canzone, intitolata \"Please Help Me\", e mentre si trovava allo Swindon College, assunse il soprannome di \"Rocky\" per aver cominciato a padroneggiare la chitarra nel brano del \"White Album\" \"Rocky Raccoon\" dei Beatles (1968). Abbandonata la scuola, form\u00f2 un primo di diversi gruppi rock definiti in seguito \"rumorosi e orribili\" con il solo scopo di incontrare ragazze. All'inizio degli anni '70, i suoi gusti musicali erano passati \"dai Monkees ad avere una grande abbuffata su questa roba d'avanguardia europea. Mi ci appassionai molto.\" Una delle sue prime band si chiamava \"Stiff Beach\", formata nell'agosto 1970. All'inizio del 1972, il gruppo di Partridge, in costante evoluzione, si stabil\u00ec in una formazione a quattro elementi chiamata \"Star Park\". A quel punto, aveva trovato lavoro in un negozio di dischi ed era assorbito da gruppi rock come gli Stooges, i New York Dolls, Alice Cooper e i Pink Fairies.\nGli XTC e i Dukes of Stratosphear.\nAlla fine del 1972, gli \"Star Park\" di Partridge vennero affiancati dal bassista Colin Moulding e dal batterista Terry Chambers. La band assunse il nome definitivo di XTC nel 1975 e firm\u00f2 un contratto discografico per la Virgin Records nel 1977. Partridge scrisse la maggior parte delle canzoni degli XTC, era il frontman della band e il leader de facto, e secondo quanto affermato da Moulding, in genere fungeva da \"produttore esecutivo\" per i loro album. Le prime canzoni degli XTC da lui composte erano caratterizzate dal suo stile distintivo nel canto, qualcosa che descrisse scherzosamente come una via di mezzo tra il \"lamento del tricheco\" e il \"singulto di foca\", ma per il resto era una fusione tra il \"singhiozzo\" di Buddy Holly, il vibrato di Elvis Presley e gli \"ululati manieristici\" di Steve Harley. In seguito liquid\u00f2 la maggior parte della sua produzione iniziale definendole come \"canzoni premature costruite attorno a giochi di parole unite a questa roba elettronica\".\nMentre gli XTC erano considerati uno dei tanti gruppi punk in formazione, la musica di Partridge si basava fortemente su cantanti e gruppi della cosiddetta British Invasion e il suo stile si spost\u00f2 gradualmente verso un pop pi\u00f9 tradizionale, spesso con costruzioni elaborate che attingevano a diversi stili musicali. Il critico musicale John Harris ha affermato che Partridge ha esemplificato \"un genere musicale molto british: la musica rock sradicata dal glamour e dall'abbagliamento della grande citt\u00e0, e rifusa come colonna sonora della vita in periferia, piccole citt\u00e0 e il tipo di luoghi - come Swindon - che potrebbero essere pi\u00f9 considerevoli, ma sono ancora considerati come parole d'ordine per speranze infrante e orizzonti limitati.\" Cit\u00f2 inoltre la canzone di Partridge del 1980 \"Respectable Street\" come una delle \"composizioni pi\u00f9 suggestive\" della sua produzione.\nNel 1982, mentre gli XTC erano impegnati in una serie di esibizioni statunitensi a supporto dell'album \"English Settlement\", si ritirarono definitivamente dalle tourn\u00e9e e dai concerti a causa dei sempre pi\u00f9 frequenti attacchi di panico di Partridge e da allora divennero una band dedita allo studio di registrazione. In seguito, per un certo periodo, tra i fan e gli addetti ai lavori del settore musicale si vociferava che il gruppo avesse smesso di esibirsi a causa della morte di Partridge, e avvenne persino che alcune band americane presero parte a spettacoli tributo degli XTC in suo ricordo. Il gruppo inoltre incontr\u00f2 molti problemi una volta scoperto che una cattiva gestione finanziaria li ha portati a una grave situazione debitoria nei confronti del fisco britannico per diverse centinaia di migliaia di sterline a causa di imposte non pagate. Partridge sostenne di essere rimasto con \"circa 300 sterline sul conto, il che \u00e8 davvero pesante quando hai una famiglia e tutti pensano che tu sia molto ricco e famoso\".\nNel dicembre 1984, Partridge form\u00f2 i The Dukes of Stratosphear, un alter ego degli XTC che immaginava come un simulacro delle \"mie band preferite dal 1967 in poi\". Registrarono soltanto due album, il mini-lp \"25 O'Clock\" (1985) e \"Psonic Psunspot\" (1987), ed entrambi, abbastanza clamorosamente, surclassarono in vendite nel Regno Unito gli stessi album degli XTC \"The Big Express\" (1984) e \"Skylarking\" (1986). In questo periodo, Partridge inizi\u00f2 ad affermarsi come produttore e compositore per diversi altri artisti. Tuttavia, la Virgin Records si rifiut\u00f2 sistematicamente di consentire agli XTC di agire come produttori in proprio nonch\u00e9 qualsiasi impeto creativo nel firmare come registi i video musicali di diversi loro brani, il che a volte causava tensioni tra Partridge e chiunque fosse assegnato a produrre la band nei loro dischi. Secondo Partridge, in genere andava d'accordo con i produttori, con le sole eccezioni di Todd Rundgren su \"Skylarking\" e Gus Dudgeon su \"Nonsuch\" del 1992, ultimo album per la Virgin Records.\nNegli anni '90, Partridge venne considerato come una sorta di \"nume tutelare\" del nascente movimento musicale del Britpop a causa del suo lavoro precedente con gli XTC. Dopo cinque anni di sciopero a causa di forti contrasti e controversie legali con la Virgin, una volta liberatisi dal vincolo contrattuale pubblicarono altri due album sulla loro nuova etichetta, la Idea Records, prima di prendersi una pausa nel 2006. Nel luglio 2008, Partridge scrisse a un giornalista di Swindon affermando che la sua \"collaborazione musicale con Colin Moulding era da considerare terminata per ragioni troppo varie e personali per parlarne in questa sede, ma abbiamo fatto come si suol dire una buona carriera e prodotto ottimi lavori musicali.\"\nDopo la rottura di fatto - mai legalizzata - del gruppo, Partridge ha agito come curatore dell'eredit\u00e0 della band, supervisionando ristampe e rimasterizzazioni e mantenendo una presenza costante sul web. L'account Twitter ufficiale degli XTC (@xtcfans) era originariamente gestito dallo scrittore Todd Bernhardt. Secondo Partridge, dopo un po' di tempo, \"In un certo senso l'ho preso in consegna, perch\u00e9 ho pensato che fosse strano che ci fosse un'altra persona a gestirlo\". Nel 2016, Partridge e Bernhardt hanno pubblicato un libro, \"Complicated Game: Inside the Song of XTC\" che contiene conversazioni tra i due su 29 brani degli XTC, una traccia solista di Partridge e una panoramica del suo approccio alla composizione. \u00c8 stato pubblicato in Inghilterra dalla Jawbone Press e in Italia \u00e8 ancora inedito.\nCarriera solista e collaborazioni.\nDagli anni '80 ha lavorato, come compositore e produttore discografico, per molti altri musicisti solisti o gruppi, tra cui Peter Blegvad, The Lilac Time, The Nines, Miles Kane, David Yazbek, Voice of the Beehive, The Woodentops, The Wallflowers, Perennial Divide, The Raiders e Charlotte Hatherley. In un'intervista del 2007 ha dichiarato: \"Mi hanno chiesto regolarmente di produrre diversi gruppi o musicisti, ma ho detto di no a tutti; dopo un po', gli artisti smisero di chiedermi di fare questa cosa. Mi sono stancato di essere una sorta di assistente sociale. Ho scoperto inoltre che ci\u00f2 aveva pochissimo a che fare con la musica [...] Penso anche che sia strano che tutti vogliano suonare di nuovo sullo stile del 1979\".\nNel 1980, in collaborazione con il produttore John Leckie, pubblic\u00f2 una raccolta di registrazioni di dub music effettuate dagli XTC per la Virgin Records chiamata \"Take Away / The Lure of Salvage\", accreditandola con lo pseudonimo di \"Mr. Partridge\". Anche se nessun altro membro degli XTC \u00e8 stato coinvolto nella realizzazione dell'album, Partridge non lo considera un lavoro da solista. La Virgin Records respinse la sua richiesta di pubblicarlo a nome del gruppo poich\u00e9 ci\u00f2 avrebbe causato la rescissione immediata del loro contratto discografico. Il Giappone fu l'unica nazione in cui il disco ebbe successo di pubblico, superando a livello di vendite tutti gli altri album degli XTC. Venne inoltre osannato dalla critica giapponese come un'opera di \"genio elettronico\".\nNel 1992 produsse registrazioni inedite per l'album dei Blur \"Modern Life Is Rubbish\", pubblicato l'anno seguente, e fu sostituito da Stephen Street su insistenza della loro etichetta discografica, la Food. Secondo Partridge, non venne rimborsato delle spese sostenute per la produzione, ricevendo soltanto il pagamento per le session di registrazione a cui partecip\u00f2. Tre dei brani che ha prodotto sono stati successivamente pubblicati sul box set \"Blur 21\". Nel 1993, Partridge ha registrato e prodotto un album con Martin Newell, \"The Greatest Living Englishman\". Quando usc\u00ec in Giappone, venne accreditato a entrambi. L'album \u00e8 stato ben accolto dalla critica e alla fine \u00e8 diventato il pi\u00f9 acclamato della carriera di Newell. Partridge scrisse inoltre quattro brani per la versione Disney di \"James and the Giant Peach\" (1996), ma \u00e8 stato sostituito da Randy Newman a causa delle differenze creative tra il regista, Henry Selick e la Disney sulla scelta del compositore della colonna sonora e la pretesa della Disney di appropriarsi perennemente del copyright dei quattro brani da lui composti.\nDal 2002 al 2006 ha pubblicato versioni demo dei brani composti a suo nome come parte della serie di album \"Fuzzy Warbles\" sulla sua etichetta discografica personale, la Ape House Records, per la quale aveva gi\u00e0 curato le remasterizzazioni degli album storici degli XTC. Ne vennero pubblicati otto volumi sui dodici progettati, raccolti in \"The Official Fuzzy Warbles Collectors Album\" che incluse un nono disco bonus intitolato \"Hinges\". Partridge afferm\u00f2 che l'impulso per intraprendere quel progetto era la costante proliferazione di \"bootlegger\" che vendevano copie di bassa qualit\u00e0 del loro materiale. Aggiunse inoltre che la serie dei \"Fuzzy Warbles\" gli fece guadagnare pi\u00f9 soldi dell'intero catalogo storico degli XTC per la Virgin.\nNel 2007 compose musica come parte di un trio noto come Monstrance, composto da Partridge alla chitarra, Barry Andrews (uno dei primi membri dell'XTC) alla tastiera e Martyn Barker alla batteria. Il gruppo ha pubblicato un album con lo stesso nome, oltre a un EP che era disponibile in download su Internet, noto come \"Fine Wires Humming a New Song\". Nello stesso anno, collabor\u00f2 ancora una volta con Barry Andrews per l'album degli Shriekback \"Glory Bumps\".\nNel 2010 pubblic\u00f2 un CD in edizione limitata con musiche ispirate all'attivit\u00e0 dell'illustratore di fantascienza Richard M. Powers intitolato \"Powers\". Nel 2012, contribu\u00ec con otto brani composti in coppia con Mike Keneally e pubblicato sull'album \"Wing Beat Fantastic\", accreditato a Keneally. Nel 2016 scrisse una canzone, \"You Bring the Summer\" per l'album di reunion dei Monkees \"Good Times!\", mentre due anni dopo, in un altro loro album, \"Christmas Party\", venne incluso il suo brano \"Unwrap You at Christmas\". \u00c8 stato coinvolto nel progetto di reunion dei Monkees attraverso il manager della band, un ex giornalista che ha cercato di ripagarlo per un'intervista condotta decenni prima. Nel 2019, Partridge e Robyn Hitchcock hanno completato l'EP \"Planet England\", che ebbe ben tredici anni di lavorazione. Nel 2020 lavora al suo nuovo album solista, dal titolo \"My Failed Songwriting Career\", basato su brani scritti per altri artisti e mai da loro incisi.\nRadio e televisione.\nPartridge dalla met\u00e0 degli anni '80 si \u00e8 esibito regolarmente sul primo programma radiofonico della BBC. Ha svolto anche attivit\u00e0 di attore, interpretando tra gli altri un personaggio chiamato \"Agony Andy\", in una parodia nello spettacolo di Janice Long, ed impersonando con regolarit\u00e0 uno dei cavalieri della Tavola Rotonda in diverse altre trasmissioni. Nel 1987, ha diretto una puntata di uno spettacolo a quiz per bambini trasmesso dalla ITV \"Matchmakers\". Nel 2004 ha composto il brano di punta della colonna sonora della serie televisiva prodotta dalla Fox \"Wonderfalls\".\nVita privata.\nPartridge si \u00e8 sposato con Marianne Wyborn nel 1979 e divorzi\u00f2 da lei nel 1994. Hanno avuto due figli: Holly e Harry. Holly \u00e8 cantante, chitarrista e compositrice del gruppo musicale al femminile The SheBeats, mentre Harry \u00e8 un animatore che nel 2009 ha creato il cortometraggio comico, diffuso su web \"Saturday Morning Watchmen\". Dopo il divorzio, Partridge ebbe una lunga relazione con la cantante americana Erica Wexler. Alcune canzoni scritte da lui scritte per gli XTC, tra cui \"Seagulls Screaming Kiss Her Kiss Her\" (1984) e \"Another Satellite\" (1986), vennero ispirate secondo lo stesso Partridge a diversi aspetti della loro relazione. Partridge incontr\u00f2 la Wexler nei primi anni '80 ed iniziarono a frequentarsi nel 1994, poco dopo la separazione della donna dall'artista Roy Lichtenstein.\nPartridge speriment\u00f2 la sinestesia uditiva, che usa nel suo processo di composizione. In interviste successive, ha ipotizzato che ci\u00f2 potesse rientrare nello spettro autistico. All'et\u00e0 di 12 anni, venne diagnosticato professionalmente come \"iperattivo\" e gli fu prescritta una dose di Valium. In seguito ebbe una dipendenza dalla droga che \u00e8 stata esacerbata dalle pressioni della sua carriera musicale. Dopo aver eliminato il farmaco nel 1981, ha sperimentato gravi effetti di astinenza che gli causarono attacchi di panico incontrollati e lo hanno portato al ritiro pressoch\u00e9 definitivo della carriera concertistica, nonch\u00e9 al ritiro degli XTC dalla tourn\u00e9e americana.\nNel 1992 soffr\u00ec di un'infezione all'orecchio che lo lasci\u00f2 temporaneamente sordo e nel 2006, durante una delle session di registrazione di \"Monstrance\", parte del suo udito venne cancellata a seguito della distruzione in un incendio dei nastri di registrazione con i quali stava incidendo l'album, che gli caus\u00f2 lo sviluppo di acufene grave e permanente. In seguito dichiar\u00f2 di aver \"contemplato di togliersi la vita, solo per bloccare lo sviluppo dell'acufene\".\nTematiche, credenze e altre attivit\u00e0.\nOltre alla musica, Partridge \u00e8 un appassionato collezionista, scultore e pittore di soldatini di piombo, un'ossessione che attribuisce alla madre che, colta da esaurimento nervoso, prima di essere ricoverata gettava via sistematicamente tutti i suoi giocattoli. Nel 1990, ha stimato di possedere migliaia di pezzi da quando ha iniziato la collezione nel 1979. Prima di allora, possedeva una grande collezione su un fumetto statunitense il cui personaggio principale gli ispir\u00f2 nel 1980 il brano \"Sgt. Rock (It's Going To Help Me)\" incluso nell'album \"Black Sea\", che in seguito dovette vendere a causa di un'infestazione di topi nella casa in cui viveva. Fece anche il progettista di giochi da tavolo, in special modo uno chiamato \"Damn and Blast\", e ad un certo punto inizi\u00f2 a considerare di intraprendere una carriera come illustratore grafico. Molte delle copertine dei dischi degli XTC sono state progettate da lui. Secondo Partridge, in un'intervista del 1990, lui stesso contribu\u00ec a progettare giochi di ruolo ambientati nell'era della prima guerra mondiale e venduti da una \"ditta non specificata che realizza questi personaggi di giochi riguardanti la guerra nell'Inghilterra del Nord\".\nL'argomento delle sue canzoni tocca spesso temi quali la politica, la religione, la citt\u00e0 natale di Swindon, le carenze finanziarie, i lavori in fabbrica, gli insetti, i personaggi dei fumetti, la marineria (lui era figlio di un segnalatore della marina), la guerra e i rituali antichi. Disse che non si interess\u00f2 alla politica fino al 1979 circa, quando vot\u00f2 per Margaret Thatcher \"soltanto perch\u00e9 era una donna. Ero talmente ingenuo. Ora sono rimasto molto orientato verso la sinistra\". Si identifica anche come ateo. Sul retro della copertina del disco \"Apple Venus Volume 1\" (1999) c'\u00e8 il Wiccan Rede, \"Fai quello che vuoi ma non far del male a nessuno\". Dichiar\u00f2 di avere soltanto \"un'infarinatura di conoscenza\" sugli argomenti del Wiccan e aggiunse che era \"interessato all'apprezzamento pre-cristiano della terra e dello spirito delle cose, agli spiriti delle cose animate e alle cose inanimate\"\nLa canzone \"Dear God\" (1986) degli XTC, scritta da Partridge, fu da subito controversa per il suo messaggio considerato anti-religioso. Partridge ha affermato che la canzone non \u00e8 riuscita a rappresentare i suoi veri sentimenti sulla religione, poich\u00e9 la credenza umana \u00e8 \"un argomento talmente vasto da non poter essere espresso soltanto in una singola canzone\". Sebbene sia ateo dichiarato, crede che il paradiso e l'inferno esistano a livello di metafora. Un'altra delle sue canzoni, \"Season Cycle\", sempre tratta da \"Skylarking\" (1986) come quella precedente, includeva il distico \"Tutti dicono, unisciti alla nostra religione, vai in paradiso / dico, no grazie, perch\u00e9 benedici la mia anima, sono gi\u00e0 l\u00ec!\" Spiegando il testo \"fai quello che vuoi fare / semplicemente non fare del male a nessuno\" dalla sua canzone \"Garden of Earthly Delights\", inclusa nell'album \"Oranges &amp; Lemons\" (1989), ha detto: \"Sono sicuro [...] cos'\u00e8 il paradiso, davvero [...] non sto facendo del male a nessuno.\"\nInfluenze musicali.\nCome affermato da Partridge, gli artisti che hanno esercitato su di lui particolare fonte ispiratrice includono Burt Bacharach, Captain Beefheart, Alice Cooper, Ray Davies, John French, Johnny and the Hurricanes, John Lennon, The Mahavishnu Orchestra, Paul McCartney, The Monkees, i New York Dolls, il brano \"Ornitology\" (1946) di Charlie Parker, i Pink Fairies, Judee Sill, The Stooges, \"Emergency!\" di The Tony Williams Lifetime e Brian Wilson.\nGli artisti che invece lo hanno specificatamente citato includono Danny Elfman in \"Oingo Boingo\", John Frusciante dei Red Hot Chili Peppers (specialmente nell'album \"By the Way\"), Keiichi Suzuki dei Moonriders (in particolare nella colonna sonora della serie di videogiochi \"Mother\") e Steven Wilson dei Porcupine Tree."}
{"id": "785027", "revid": "121713758", "url": "https://it.wikipedia.org/wiki?curid=785027", "title": "Uso (fiume)", "text": "L'Uso \u00e8 un fiume a carattere torrentizio lungo 49\u00a0km, che scorre nelle province di Forl\u00ec-Cesena e Rimini.\nPercorso.\nL'Uso nasce alle pendici del monte della Perticara. Scorre inizialmente nella Provincia di Forl\u00ec-Cesena e, una volta giunto in pianura, entra nella provincia di Rimini e sfocia nel Mare Adriatico presso Bellaria-Igea Marina.\nBacino idrografico.\nIl suo bacino \u00e8 individuabile fra quelli dei fiumi Savio, Rubicone e Marecchia. Il corso si snoda prevalentemente in territorio montuoso-collinare (circa il 70%) e il suo letto attraversa terreni argillosi e sabbiosi arenari. Il rimanente 30% attraversa l'area pedecollinare e pianeggiante fino al Mare Adriatico dove sfocia. La portata del fiume \u00e8 irregolare ed \u00e8 soggetta all'andamento delle piogge stagionali. Non \u00e8 un caso quindi se in certi periodi dell'anno il fiume \u00e8 in secca. \nIl fiume nasce da due rami appenninici: il Fosso di Camara che nasce a Perticara (883\u00a0m s.l.m.) e l'Uso di Tornano che nasce a Savignano di Rigo (581\u00a0m s.l.m.) che si uniscono presso l'abitato di Pietra dell'Uso, dal quale prende il nome.\nI comuni compresi nel bacino idrografico sono: Borghi, Mercato Saraceno, San Mauro Pascoli, Savignano sul Rubicone, Sogliano al Rubicone per la Provincia di Forl\u00ec-Cesena, Bellaria, Poggio Berni, Rimini, Santarcangelo di Romagna, Torriana, Novafeltria per la Provincia di Rimini.\nCuriosit\u00e0.\nL'affluente principale \u00e8 il Rio Salto, un torrente che assume la funzione di scolo per le acque meteoriche dei comuni di Savignano sul Rubicone e di San Mauro Pascoli. Storici identificano il fiume Uso con l'antico Rubicone che vide le gesta di Gaio Giulio Cesare, ma anche altri fiumi rivendicano questo ambito titolo compreso l'attuale corso del Rubicone e il torrente Pisciatello."}
{"id": "785029", "revid": "126257", "url": "https://it.wikipedia.org/wiki?curid=785029", "title": "Parco La Spezia", "text": "Il parco La Spezia \u00e8 un'area verde del Municipio 6 di Milano, subito a nord della stazione Famagosta della metropolitana.\n\u00c8 delimitato dalle vie Moncucco (a ovest) e La Spezia (a est); quest'ultima \u00e8 la via in cui termina l'autostrada da Genova. A nord giunge in prossimit\u00e0 della circonvallazione esterna.\nStoria.\nIl parco nasce nel 1975 in un'area di propriet\u00e0 comunale rimasta libera, per i vincoli ambientali legati alla presenza della Cascina Moncucco, dopo le edificazioni del quartiere Famagosta negli anni sessanta.\nNel 1979, in occasione dell'anno internazionale del bambino, viene allestito nel parco un centro per il tempo libero, una struttura idonea a consentire attivit\u00e0 aggregative e sportive al coperto in ogni stagione, che sopravviver\u00e0 alla contingenza e si trasformer\u00e0 nel centro aggregativo multifunzionale, oggi articolato per zone e presente in tutta la citt\u00e0 con finalit\u00e0 che non riguardano pi\u00f9 soltanto l'infanzia.\nAttualmente, i centri di aggregazione multifunzionale (CAM) sono finalizzati all'aggregazione, alla partecipazione sociale e allo svolgimento di attivit\u00e0 ricreative, culturali, formative e sportive accessibili a tutte le fasce di et\u00e0 e offrono ai cittadini la possibilit\u00e0 di vivere con maggior fiducia il proprio territorio, organizzando iniziative che stimolino a uscire dalla propria abitazione e anche dalla propria solitudine personale e, in quest'ottica, i parchi sono al centro delle attivit\u00e0.\nLa Cascina Moncucco (\"cassina monchucco\" nella carta di Giovanni Battista Clarici del 1600), ha forma di corte e appare successivamente nel catasto teresiano, \u00c8 caratterizzata dall'edificio padronale e dal mulino, azionato da una roggia derivata dal Lambro meridionale. Dopo anni di abbandono, nel 2001, il comune che ne \u00e8 il proprietario band\u00ec una gara per la concessione gratuita a fini sociali in cambio del restauro mai avvenuto. \nSolo una porzione laterale, all'altezza del civico 29 di via Moncucco, \u00e8 stata assegnata, riqualificata e destinata ad attivit\u00e0 di promozione sociale rivolte al quartiere ed alla cittadinanza, grazie al lavoro dell'associazione Colore e dei suoi volontari.\nRecentemente l'area adiacente alla Cascina \u00e8 stata connessa al parco, sono state rinnovate le aree gioco esistenti e si \u00e8 realizzata la recinzione completa con orari di chiusura notturni. Un ulteriore progetto (non realizzato) riguarda l'espansione della superficje verde verso nord, con lo smantellamento del parcheggio che separa il giardino da largo Nuvolari.\nFlora e attrezzature.\nTra le numerose specie a dimora nel parco, ricordiamo: l'acero riccio, l'acero argentato, l'acero di monte, il bagolaro, il carpino bianco, l'ontano bianco e nero, la quercia rossa e la farnia, il platano comune, il pioppo cipressino, il pioppo bianco, di cui due esemplari particolarmente fronzuti ombreggiano i campi di basket, l'orniello, il tiglio selvatico, l'albero dei sigari o \"catalpa bignonioides\", il cedro dell'Himalaya e l'abete, il liquidambar, la paulonia e, infine, l'albero dei tulipani e il ciliegio da fiore.\nTra le attrezzature vi sono due aree gioco per bambini di cui una particolarmente grande (3700 metri quadrati) con due lunghi scivoli a forma di brontosauro, due campi da basket e pallavolo, un campo da calcio e una superficie cintata riservata ai cani di duemilacinquecento metri quadrati."}
{"id": "785034", "revid": "66316", "url": "https://it.wikipedia.org/wiki?curid=785034", "title": "Camera car", "text": ""}
{"id": "785036", "revid": "125492077", "url": "https://it.wikipedia.org/wiki?curid=785036", "title": "Parco Vittorio Formentano", "text": "Il parco Vittorio Formentano, noto anche come parco di Largo Marinai d'Italia, \u00e8 un parco milanese di , situato tra corso XXII Marzo e viale Umbria, senza recinzione e quindi sempre accessibile.\n\u00c8 dedicato alla memoria di Vittorio Formentano, fondatore nel 1927 dell'Associazione Volontari Italiani del Sangue.\nStoria.\nFu costituito nel 1969 dove sorgeva dal 1911 il mercato ortofrutticolo, trasferitovi dal Verziere e poi spostato nell'attuale sede di via Lombroso. L'area era prima occupata da un fortino austriaco oggetto di scontri durante le Cinque Giornate.\nL'ambizioso progetto iniziale dell'architetto Luigi Caccia Dominioni che prevedeva per il parco colline e fontane \u00e8 stato fortemente ridimensionato in corso d'opera.\nNei giardini, quasi al vertice nordoccidentale, si trova la grande fontana con il monumento dello scultore Francesco Somaini dedicato ai marinai d'Italia caduti nella Seconda guerra mondiale che diede il primo nome al parco intitolato, nel 1987, al fondatore dell'AVIS, Vittorio Formentano, alla cui memoria \u00e8 dedicata una scultura in bronzo della scultrice italo-ungherese Eva Ol\u00e0h raffigurante due donatori di sangue.\nNel parco sorge la Palazzina Liberty, che ospitava il vecchio bar centrale del mercato. Questo edificio ha assunto un ruolo rilevante nella vita culturale della citt\u00e0 e ospita, oltre una scuola musicale, concerti, mostre e convegni, dopo essere stata sede, dal 1974 al 1980, del \"Collettivo teatrale la Comune\" di Dario Fo e Franca Rame. Non fu, agli inizi, un semplice \"inquilinato\", ma un'occupazione cui il comune, retto da Aldo Aniasi, si oppose in ogni modo possibile.\nRecentemente al suo interno ha preso forma il progetto \"Casa della poesia\".\nFlora e attrezzature.\nTra le principali specie arboree presenti, ricordiamo l'acero riccio, l'acero campestre, l'acero americano e l'acero di monte, il ginko biloba, l'ippocastano, l'olmo, il pino nero, il platano, la sophora, il tiglio selvatico, il carpino bianco, l'ontano nero e quello napoletano, il liquidambar, il cedro dell'Atlante e il cedro del Libano, la magnolia, la paulonia, l'albero dei tulipani e il ciliegio da fiore. Tra le attrezzature: due aree apparecchiate per il gioco dei bambini, due campi coperti per il gioco delle bocce, un campo per pallavolo/basket, un tavolo da ping-pong e quattro spazi recintati per i cani per oltre quindicimila metri quadrati."}
{"id": "785037", "revid": "66316", "url": "https://it.wikipedia.org/wiki?curid=785037", "title": "Cameracar", "text": ""}
{"id": "785038", "revid": "126257", "url": "https://it.wikipedia.org/wiki?curid=785038", "title": "Parco Don Giussani", "text": "Il parco Don Giussani (ex parco Solari), \u00e8 uno dei parchi cittadini di Milano.\nRealizzato nel 1935 su progetto dell'architetto Enrico Casiraghi e intitolato nel 2006 a Don Giussani (1922-2005), fondatore del movimento ecclesiale cattolico Comunione e Liberazione, si estende su un'area trapezoidale di poco pi\u00f9 di quattro ettari compresa fra le vie Solari, Montevideo e Vincenzo Foppa e il viale Coni Zugna nel Municipio 6 di Milano. Il parco \u00e8 servito dalla fermata Sant'Agostino della linea M2 verde della metropolitana.\nStoria.\nLa creazione del parco fu affidata ad Enrico Casiraghi, progettista nello stesso periodo anche del parco Lambro, e pensata per dotare di verde l'area precedentemente occupata dallo scalo bestiame che serviva il vicino Macello pubblico.\nInizialmente il parco era attraversato da un tratto a cielo aperto dal fiume Olona, che sfociava nella Darsena di Porta Ticinese; in seguito l'Olona fu prima coperto e successivamente deviato completamente lungo i viali della circonvallazione esterna, per evitare il rischio di inquinamento dei Navigli.\nNel 2004 l'area \u00e8 stata sottoposta a lavori di riqualificazione che hanno tra l'altro fornito il parco di migliore illuminazione e di un sistema di videosorveglianza e ospita, fra le altre attrezzature, una piscina comunale coperta progettata nel 1963 dall'architetto Arrigo Arrighetti (Piscina Solari).\nAlberi e attrezzature.\nTra le piante ad alto fusto, ricordiamo: acero di monte e argentato, cedro dell'Atlante e dell'Himalaya, ippocastano, albero di Giuda, mirabolano, farnia, carpino bianco, Faggio, magnolia, olmo, platano, pruno, quercia, pioppo cipressino; tra gli arbusti, diverse variet\u00e0 di ortensia e di rosa; a cura delle guardie ecologiche, \u00e8 stato predisposto un \"percorso botanico\", con una piccola guida descrittiva delle essenze.\nAl centro del parco, una fontana sgorga dal ceppo (formazione rocciosa) della valle del Lambro; poco distante una scultura di Kan Yasuda, la \"Porta di ritorno\" rappresentante un pistacchio. Quattro sono le aree gioco e tre gli spazi recintati per i cani."}
{"id": "785042", "revid": "126257", "url": "https://it.wikipedia.org/wiki?curid=785042", "title": "Parco Alessandrina Ravizza", "text": "Il parco Ravizza \u00e8 un parco pubblico del centro di Milano, dedicato alla memoria di Alessandrina Ravizza adiacente all'Universit\u00e0 Bocconi.\n\u00c8 il primo a essere progettato lungo la circonvallazione interna, centro-sud della citt\u00e0 a circa 200 metri in linea d'aria da ecopass.\nStoria.\nL'area del parco Ravizza fu prevista in uno dei primi tentativi di espansione della citt\u00e0 di Milano avvenuti sul finire dell'Ottocento. L'area venne gi\u00e0 destinata a parco pubblico dal piano regolatore Beruto del 1889, ma venne realizzato solo nel 1902, quando venne completata la demolizione della cascina Camporicco che ne occupava lo spazio.\nIl progetto definitivo fu steso dall'architetto Tettamanzi il quale articol\u00f2 il parco Ravizza come l'area verde per il quartiere destinato a sorgervi attorno.\nIl parco venne successivamente intitolato ad Alessandrina Ravizza, anticipatrice di molti temi femministi e benefattrice della citt\u00e0 dove si dedic\u00f2 all'infanzia abbandonata e al problema del diritto allo studio delle donne. Il parco divenne molto popolare come ritrovo diurno di studenti a partire dagli anni quaranta dopo che venne costruita nei suoi pressi la nuova sede dell'Universit\u00e0 Bocconi (1938-1941).\nIl parco viene citato dal cantautore Franco Battiato nella canzone Quand'ero giovane, contenuta nell'album Apriti sesamo.\nImpianto del parco, viali, alberi e attrezzature.\nIl parco \u00e8, in pianta, un grande rettangolo affacciato sul viale Toscana, fronteggiato dal parco ex OM; gli altri lati sono disegnati dalle vie Ferdinando Bocconi, Vignola e Vittadini. Il viale Giovanni Sebastiano Bach, chiuso al traffico dagli anni sessanta lo taglia in due proseguendo la viabilit\u00e0 esterna, mentre il largo viale Giovanni Brahms ha andamento sinuoso e si raccorda, attraverso viali minori, al largo Ludovico Beethoven: i viali, secondo il gusto del tempo, sono affiancati da numerosi alberi di alto fusto, di cui \u00e8 ricco l'intero parco. Tra le essenze ricordiamo: l'acero americano, l'ailanto, il cedro deodara, il cedro dell'Atlante, il platano, varie specie di quercia, la sophora, il tiglio, il pioppo nero, il bagolaro, il carpino, l'olmo e lo spino di Giuda."}
{"id": "785043", "revid": "44939", "url": "https://it.wikipedia.org/wiki?curid=785043", "title": "Convenzione contro la Desertificazione", "text": ""}
{"id": "785046", "revid": "44939", "url": "https://it.wikipedia.org/wiki?curid=785046", "title": "UNCCD", "text": ""}
{"id": "785047", "revid": "287204", "url": "https://it.wikipedia.org/wiki?curid=785047", "title": "Stefano Bartezzaghi", "text": "Biografia.\nSi \u00e8 laureato in DAMS (Discipline delle arti, della musica e dello spettacolo) presso la facolt\u00e0 di Lettere e filosofia dell'Universit\u00e0 di Bologna con una tesi in semiotica con relatore Umberto Eco. \u00c8 figlio di Piero Bartezzaghi, famoso enigmista, e fratello di Alessandro Bartezzaghi, condirettore della Settimana Enigmistica, e di Paolo, redattore della Gazzetta dello Sport.\nDal 1987 ha tenuto rubriche sui giochi, sui libri, sul linguaggio; collabora con il quotidiano La Repubblica, per il quale pubblica le rubriche \"Lessico e Nuvole\", \"Lapsus\", \"Fuori di Testo\", e con il settimanale l'Espresso, con la rubrica di critica linguistica \"Come dire\".\nDal 2010 \u00e8 stato docente a contratto e dal 2014 \u00e8 professore associato presso la Libera universit\u00e0 di lingue e comunicazione IULM di Milano, dove insegna \"Teorie della creativit\u00e0\" e \"Semiotica\". Al tema della creativit\u00e0 ha dedicato il libro \"Il fal\u00f2 delle novit\u00e0\", nel quale prende in esame il rapporto tra creativit\u00e0, linguaggio e nuovi media. Dal 2016 al 2018 \u00e8 direttore del Master in Giornalismo della stessa Universit\u00e0. \nDa settembre 2012 \u00e8 presente nella trasmissione \"Stile Libero\" condotta da Marco Santin, Giorgio Gherarducci e Flavia Cercato su R101 con una sua rubrica dal titolo \"Parole Parole\" dove si occupa di far tornare in corso i termini dimenticati della lingua italiana.\nNel febbraio 2013 \u00e8 membro della giuria di qualit\u00e0 alla 63\u00aa edizione del Festival di Sanremo, condotta da Fabio Fazio e Luciana Littizzetto. Ha inoltre curato quasi 200 puntate di diverse trasmissioni in radio a Rai Radio 2 e Rai Radio 3.\nNel 2003 \u00e8 stato insignito del Premio speciale come enigmista e saggista, nell'ambito del Premio Fiesole Narrativa Under 40; nel 2016 \u00e8 stato finalista al Premio Bergamo. \nTra le sue varie attivit\u00e0 c'\u00e8 anche stata la revisione della traduzione dei libri della saga di Harry Potter."}
{"id": "785048", "revid": "1149807", "url": "https://it.wikipedia.org/wiki?curid=785048", "title": "Non hai scelta", "text": "Non hai scelta (titolo originale \"No Second Chance\") \u00e8 un romanzo del 2003 di Harlan Coben, pubblicato dalla Arnoldo Mondadori Editore come n. 2910 della collana Il giallo Mondadori.\nNote.\nNelle prime pagine una dedica particolare a tutti i suoi nipoti: Thomas, Katharine, Mc Callum, Reilly, Charlotte, Dovey, Benjamin, Will, Ana, Eve, Mary, Sam, Caleb e Annie.\nTrama.\n\u00c8 la storia di Marc, un medico, un chirurgo plastico, che un giorno si sveglia in un letto di ospedale dopo essere stato in coma per alcuni giorni. Al suo risveglio scopre che la moglie Monica \u00e8 morta assassinata e la figlia Tara, una piccola bimba di sei mesi \u00e8 stata rapita. La polizia lo interroga pi\u00f9 volte insistentemente perch\u00e9 in tutta questa faccenda c'\u00e8 qualcosa che non convince.\nDimesso dall'ospedale Marc torna a casa e riceve una telefonata da uno sconosciuto, che gli chiede un riscatto se vuole rivedere viva la figlia, ma non pu\u00f2 avvisare nessuno. Al momento dello scambio qualcosa va storto, lui ha avvisato la polizia, e i rapitori, che hanno una talpa infiltrata, lo scoprono, riescono a prendere i soldi e fuggono.\nMarc si sente in colpa e non si d\u00e0 pace. Passano diciotto mesi e lui non ha mai smesso di cercare la figlia, per\u00f2 senza alcun risultato. Un giorno, casualmente, Marc incontra Rachel, la sua ex fidanzata. Parlano e lui le racconta ci\u00f2 che \u00e8 successo. Lei \u00e8 una ex agente FBI, costretta a licenziarsi dopo la morte del marito, e decide di aiutare Marc.\nQui il romanzo entra nel vivo. Tra inseguimenti, spari, omicidi e colpi di scena, riuscir\u00e0 Marc a scoprire la verit\u00e0, a ritrovare sua figlia e la felicit\u00e0 perduta?"}
{"id": "785050", "revid": "126257", "url": "https://it.wikipedia.org/wiki?curid=785050", "title": "Parco Aldo Aniasi", "text": "Il Parco Aldo Aniasi, precedentemente denominato Parco di Trenno, \u00e8 uno dei parchi pi\u00f9 grandi di Milano. A forma trapezoidale, si estende su oltre 50 ettari contraddistinti da prati delimitati da doppi filari alberati e piccoli boschi. \u00c8 caratterizzato da ampi prati e lunghi viali rettilinei, percorribili sia a piedi che in bicicletta. Situato al confine fra il Municipio 7 e il Municipio 8 nel nord-ovest della citt\u00e0, \u00e8 adiacente al borgo omonimo ed agli ippodromi di San Siro e de La Maura, con le relative piste di allenamento che sono visibili dall'interno del parco al di l\u00e0 di una siepe che delimita tutto il lato est del parco stesso.\nBreve storia.\nL'area di propriet\u00e0 Scheibler su cui sorge, dopo essere stata un campo d'aviazione militare durante la prima guerra mondiale, fu coltivata fino agli anni '70; nel perimetro del parco vi sono due cascine entrambe attive fino a poco prima della sua realizzazione nel 1971, la Cassinetta di Trenno a nord e la Cascina Bellaria a sud.\nDurante la Prima guerra mondiale dal 24 novembre 1916 era sede della 74\u00aa Squadriglia fino al 12 settembre 1917 quando diventa 122\u00aa Squadriglia che resta fino al 30 novembre 1918 e dal 1918 della 108\u00aa Squadriglia e della 109\u00aa Squadriglia fino al 30 novembre. Testimonianza di questo utilizzo aeronautico \u00e8 il nome della via Ferdinando Giorgi che cinge dal lato nord il parco, nome del capitano d'aviazione, responsabile delle squadriglie di stanza a Trenno.\nI due fontanili, che con le loro diramazioni irrigavano l'area, sono inattivi da anni: erano il fontanile Santa Maria nei pressi della cascina Bellaria e il fontanile Cagnola, da nord a sud lungo la strada che ancora oggi attraversa l'intero parco. Un ramo di questo, verso ovest e collegato con il canale Villoresi, d\u00e0 ancora acqua alle campagne circostanti.\nAll'interno del parco \u00e8 situato il Milan War Cemetery, un cimitero di guerra brittannico in cui sono sepolti 417 caduti della Seconda Guerra Mondiale, appartenenti ai paesi del Commonwealth.\nDal 2012 il parco \u00e8 intitolato ad Aldo Aniasi, sindaco di Milano dal 1967 al 1976.\nSport nel parco.\nSi tratta di un parco dalle caratteristiche prettamente sportive: ci sono infatti spazi di libero accesso attrezzati specificatamente per bocce, tennis, calcio, pattinaggio, ciclismo (con pista ciclabile, utilizzata anche per jogging), percorso vita, basket, volley, beach-volley, rugby. Ma esistono anche spazi liberi molto ampi che si prestano a svariate attivit\u00e0 motorie anche semi-organizzate o addirittura improvvisate.\nAlberi presenti.\nSono presenti oltre 4000 alberi delle seguenti specie: Abete di Douglas, abete rosso, acero, ailanto, betulla, biancospino, carpino bianco, ciliegio, frassino, gelso, olmo, ontano, pino, pioppo cipressino e nero, platano, pruno, quercia rossa, robinia, tiglio, albero dei tulipani."}
{"id": "785051", "revid": "17351", "url": "https://it.wikipedia.org/wiki?curid=785051", "title": "Lockheed B-34 Ventura", "text": ""}
{"id": "785052", "revid": "126257", "url": "https://it.wikipedia.org/wiki?curid=785052", "title": "Parco Emilio Alessandrini", "text": "Il parco Emilio Alessandrini \u00e8 un parco di Milano dedicato alla memoria del giudice Emilio Alessandrini, assassinato nel 1979 da Prima Linea, situato nell'adiacente via Tertulliano.\nIl parco si estende su una superficie di 66.500 m\u00b2. All'interno \u00e8 collocata una scultura marmorea commemorativa, opera di Andrea Cascella. Il parco \u00e8 situato all'estremit\u00e0 sudorientale di Milano, affacciato su piazzale Vincenzo Cuoco, all'imbocco della via Bonfadini (il cui primo tratto \u00e8 ora inglobato nel parco stesso).\nLa flora e le attrezzature.\nGli alberi presenti sono: acero, ailanto, bagolaro, betulla, frassino, noce, olmo, ontano, quercia, robinia, tiglio, oltre a ombrosi gruppi di noci del Caucaso.\nNel parco, movimentato da piccoli rilievi artificiali, esistono due aree gioco distinte, una per i bambini fino agli otto anni e un'altra, pi\u00f9 impegnativa, per i ragazzini fino ai quindici. Sono presenti tre campi per il gioco delle bocce e due aree riservate ai cani e, cosa poco frequente all'interno di un recinto, uno spazio riservato agli orti urbani, ciascuno dotato d'acqua per l'irrigazione e attrezzatura di base.\nLe robuste protezioni interne, in elementi zincati, danno al parco l'aspetto di una successione di recinti in danno della visibilit\u00e0."}
{"id": "785053", "revid": "17351", "url": "https://it.wikipedia.org/wiki?curid=785053", "title": "B-34 Ventura", "text": ""}
{"id": "785054", "revid": "17351", "url": "https://it.wikipedia.org/wiki?curid=785054", "title": "B-34", "text": ""}
{"id": "785055", "revid": "17351", "url": "https://it.wikipedia.org/wiki?curid=785055", "title": "Lockheed PV-1 Ventura", "text": ""}
{"id": "785056", "revid": "17351", "url": "https://it.wikipedia.org/wiki?curid=785056", "title": "PV-1 Ventura", "text": ""}
{"id": "785057", "revid": "126257", "url": "https://it.wikipedia.org/wiki?curid=785057", "title": "Parco della Resistenza (Milano)", "text": "Il parco della Resistenza, fino al 2013 denominato parco Baravalle, \u00e8 un parco della citt\u00e0 di Milano. \u00c8 stato realizzato su un'area che dal 1919 sino agli anni sessanta era occupata da un quartiere popolare di villette unifamiliari, il Quartiere Villaggio giardino Baravalle, abbattuto per far posto all'area verde, la cui struttura \u00e8 ricalcata dai viali del parco. Sul lato orientale esterno (viale Tibaldi) sono ospitati il centro civico, con biblioteca e uffici decentrati del comune, e una scuola materna.\nEra dedicato alla memoria di Carlo Baravalle, che fu un noto educatore e scrittore. Al Baravalle erano gi\u00e0 dedicati una via e il predetto quartiere, nell'area divenuta poi il parco.\nDestinazioni che cambiano.\nL'area su cui sorge il parco ha registrato, negli ultimi centovent'anni, radicali e talvolta repentine mutazioni d'uso. Fra il 1787 ed il 1895, sull'area dell'odierno parco, sorgeva il cimitero del Gentilino e all'inizio del secolo era destinata a edilizia popolare con la tipologia di villaggi. L'ultimo, sull'attuale superficie del parco, fu costruito su progetto dell'architetto Franco Marescotti nel primo dopoguerra per essere demolito nel 1964,tra le proteste degli abitanti. L'offerta abitativa della zona era elevata, ma modestissimo lo standard dei servizi e occorreva dare spazio a un'area verde e, soprattutto, a un attrezzato centro civico.\nAlberi e attrezzature.\nL'ailanto \u00e8 presente qui come in altri parchi cittadini; \u00e8 un albero imponente, dalla fioritura estiva abbondante, molto ombroso e decorativo, anche se emana un odore sgradevole. Tra le altre specie, ricordiamo: l'ippocastano, l'acero, l'olmo, il platano, il noce nero, alcune variet\u00e0 di quercia, il tiglio e il ciliegio da fiore.\nIl parco \u00e8 attrezzato con un'ampia area giochi, affiancata da una giostrina per bambini e due campi da basket. Inoltre sono presenti un'ampia area cani, una Casa dell'acqua e una fontanella."}
{"id": "785058", "revid": "599013", "url": "https://it.wikipedia.org/wiki?curid=785058", "title": "PV-1", "text": ""}
{"id": "785059", "revid": "17351", "url": "https://it.wikipedia.org/wiki?curid=785059", "title": "Lockheed B-34", "text": ""}
{"id": "785060", "revid": "181699", "url": "https://it.wikipedia.org/wiki?curid=785060", "title": "Maljuta Skuratov", "text": "Biografia.\nMaljuta Skuratov fu scelto dallo zar nel 1569 per eseguire l'esecuzione sommaria di Vladimir di Staritsa, unico cugino di Ivan IV e, come tale, possibile aspirante al trono. Nel dicembre 1569, strangol\u00f2 inoltre il precedente Metropolita di Mosca Filippo II, su ordine dello zar, poich\u00e9 sospettato di tradimento a causa delle sue critiche rivolte all'istituto della Opri\u010dnina.\nNel gennaio 1570, Skuratov comand\u00f2 una spedizione punitiva contro Novgorod, uccidendo migliaia di cittadini. Nel 1571 gli fu dato l'incarico di investigare sulle cause della sconfitta dell'esercito russo da parte dei Tartari della Crimea condotti dal Khan Devlet I Giray.\nMaljuta Skuratov fu ucciso durante l'assedio di Weissenstein (oggi Paide), nella guerra Livonica del 1573. Fu seppellito accanto al corpo del padre nel monastero di Joseph-Volokolamsk.\nDiscendenza.\nUna delle figlie di Skuratov (Marija Grigor'evna Skuratova-Bel'skaja) spos\u00f2 Boris Godunov. Un'altra, dopo esser stata sposata con il Principe Michail Skopin-\u0160ujskij e averlo avvelenato, spos\u00f2 il principe Dmitrij Ivanovi\u010d Skopin-\u0160ujskij."}
{"id": "785061", "revid": "17351", "url": "https://it.wikipedia.org/wiki?curid=785061", "title": "Lockheed PV-1", "text": ""}
{"id": "785062", "revid": "1451528", "url": "https://it.wikipedia.org/wiki?curid=785062", "title": "Lockheed PV-2 Harpoon", "text": ""}
{"id": "785063", "revid": "17351", "url": "https://it.wikipedia.org/wiki?curid=785063", "title": "PV-2 Harpoon", "text": ""}
{"id": "785065", "revid": "17351", "url": "https://it.wikipedia.org/wiki?curid=785065", "title": "PV-2", "text": ""}
{"id": "785066", "revid": "126257", "url": "https://it.wikipedia.org/wiki?curid=785066", "title": "Parco Andrea Campagna", "text": "Il Parco Andrea Campagna (ex Parco Teramo Barona) \u00e8 un importante luogo d'incontro e punto di aggregazione del quartiere Barona di Milano che dal 21 aprile 2012 \u00e8 intitolato ad Andrea Campagna, poliziotto e medaglia d'oro al valore civile ucciso in servizio da Cesare Battisti.\nFu costruito negli anni settanta contemporaneamente all'urbanizzazione dell'area, che tuttora presenta una forte connotazione agricola. Gli dava il nome la via Teramo, alla Barona, che porta all'attuale ingresso di via Campari.\nIn zona sono presenti svariate cascine, tra le quali la Battivacco, la Boffaloretta e la Boffalora, e il parco confina a meridione, separato da una roggia, derivata dal Naviglio Grande e che sfocia nel Lambro meridionale, con quello agricolo Sud Milano e a ovest con un gruppo di orti comunali e il Ronchetto sul Naviglio. Gli strati argillosi a pochissima profondit\u00e0 creavano le condizioni, per le acque irrigue provenienti dal vicino Naviglio Grande, di formare fertili e ampie marcite.\nPi\u00f9 che raddoppiata l'area.\n\u00c8 in corso (2011) l'ampliamento del parco, attrezzandone l'intera area settentrionale fino alla via Parenzo e la sua superficie, pi\u00f9 che raddoppiata, salir\u00e0 fino a 206.956 m2\n. I confini, oltre a quello meridionale sul parco Sud, sono via Cesare Chiodi a ovest, via Faenza a nord e via Davide Campari a est per le quali \u00e8 prevista una nuova viabilit\u00e0 per facilitare l'accesso da ognuna di esse, pur restando il parco senza recinzione.\nFlora e attrezzature.\nNon sono previsti sostanziali interventi sulle specie arboree che caratterizzano attualmente il parco: Acero, Betulla, Carpino, Frassino, Olmo, Pioppo nero, Platano, Quercia rossa, Robinia, Tiglio, che pur non essendo esclusivamente quelle originarie del territorio rappresentano bene l'odierno paesaggio del basso Milanese, ivi compresa la robinia, la pi\u00f9 diffusa delle specie allogene, di origine nordamericana ma presente in Europa da oltre quattro secoli.\nIl terreno, assolutamente piatto, apparir\u00e0 invece mosso da rialzi artificiali con il duplice scopo di favorirne il drenaggio e una divisione a zone per le diverse attivit\u00e0, senza reciproco disturbo. Il generale innalzamento consente il prelievo dalla prima falda d'acqua, non potabile, per impianti di irrigazione a pioggia; i materiali impiegati in recinzioni e costruzioni saranno coerenti con quelli gi\u00e0 in uso, per preservare la continuit\u00e0 della struttura. Le aree gioco saranno quattro, differenziate secondo l'et\u00e0 dei piccoli utenti; due gli spazi recintati per i cani, uno quello attrezzato per picnic. Per le attivit\u00e0 sportive, campo da calcio e da calcetto, tennis corto, basket, pallavolo, bocce, \"skating\" e pattinaggio; la contiguit\u00e0 col parco Sud d\u00e0 l'opportunit\u00e0 di iniziare da qui una grande variet\u00e0 di itinerari cicloturistici su percorsi all'inizio obbligati.\nA tale proposito, due degli accessi (in via Chiodi e via Campari) saranno dotati di centri servizi, con locali destinati a bar, noleggio biciclette e servizi igienici. Al centro del parco, vi sar\u00e0 uno spazio polivalente, con vasche-fontane, aiuole a verde e arredi per la sosta, collocato su una piattaforma leggermente soprelevata con pavimentazione in pietra naturale."}
{"id": "785067", "revid": "767487", "url": "https://it.wikipedia.org/wiki?curid=785067", "title": "Collenchima", "text": " Il collenchima \u00e8 un tessuto vegetale adulto. Fa parte, insieme allo sclerenchima, dei tessuti meccanici. Si trova nelle piante superiori vascolari (spermatofite). \nStruttura e funzione del collenchima.\n\u00c8 formato da cellule vive dette \"collociti\", con forma isodiametrica o allungata, con pareti ricche di emicellulose, cellulosa e pectine, il che le rende flessibili ed elastiche. Proprio per queste sue capacit\u00e0 \u00e8 presente negli organi che sono ancora in via di accrescimento per distensione. Si trova in particolare negli organi giovani (foglia, fusto), ed erbacei. Occupa posizioni periferiche (sottoepidermiche), \u00e8 generalmente assente nelle radici, anche se si pu\u00f2 trovare in quelle aeree cresciute sotto illuminazione, mentre in quelle sotterranee gi\u00e0 sorrette dal suolo, non necessitano di un sostegno meccanico elastico.\nIl collenchima ha una limitata capacit\u00e0 di sostegno ma ha la possibilit\u00e0 di assecondare, grazie alla possibilit\u00e0 delle sue cellule di distendere la propria parete, la crescita dell'organo di cui fa parte. Possiede una buona attivit\u00e0 metabolica (frequentemente i collenchimi svolgono contemporaneamente pi\u00f9 funzioni, per esempio, possiedono cloroplasti funzionanti e attuano una buona fotosintesi).\nTipi di collenchima.\nUna caratteristica fondamentale delle cellule del collenchima \u00e8 legata alla disposizione degli ispessimenti parietali, che, anzich\u00e9 creare strati uniformemente spessi, si localizzano in punti precisi della parete. Sulla base di tali disposizioni, sono noti tre principali tipi di collenchima:"}
{"id": "785069", "revid": "78273", "url": "https://it.wikipedia.org/wiki?curid=785069", "title": "Crocifisso di Santa Maria Novella (Giotto)", "text": ""}
{"id": "785071", "revid": "110743748", "url": "https://it.wikipedia.org/wiki?curid=785071", "title": "SIGMET", "text": "SIGMET (acronimo di SIGnificant METeorologic information, \"Informazioni meteorologiche significative d'area\") \u00e8 un messaggio di informazioni meteorologiche che riguardano fenomeni meteorologici, osservati e/o previsti, di intensit\u00e0 forte all'interno delle FIR - Flight Information Region. \nCaratteristiche.\nI fenomeni segnalati possono essere osservati da equipaggi di aeromobili in volo che, mediante messaggi di tipo AIREP, comunicano agli enti del controllo del traffico aereo il fenomeno osservato, posizione, quota, intensit\u00e0 ed eventuale direzione di spostamento. Un messaggio SIGMET vale per 4 ore da quando viene emesso. I fenomeni segnalati nel SIGMET sono:\nIl linguaggio usato nei SIGMET \u00e8 il linguaggio \"abbreviato e chiaro\", ossia non \u00e8 il linguaggio in codice usato nei messaggi di osservazione (METAR/SPECI) e nei messaggi di previsione TAF e TREND-Type. Le regole, il formato, i codici, il linguaggio da usare sono stabiliti in ambito OMM (Organizzazione Mondiale della Meteorologia), e fatti propri dall'ICAO e pubblicati da quest'ultimo organismo come \"Annesso 3\".\nIn Italia l'ente che emette i messaggi SIGMET \u00e8 l'Aeronautica Militare - 1\u00b0 CMR di Milano Linate."}
{"id": "785072", "revid": "339392", "url": "https://it.wikipedia.org/wiki?curid=785072", "title": "Parco Agricolo Sud", "text": ""}
{"id": "785073", "revid": "1409041", "url": "https://it.wikipedia.org/wiki?curid=785073", "title": "Cross (calcio)", "text": "Il traversone, o cross, \u00e8 un tipo di passaggio nel calcio.\nDefinizione.\nNell'eseguire un \"cross\", il calciatore colpisce la palla in modo da alzarla dal terreno per consentire al compagno di squadra di colpirla al volo (di testa oppure di piede). Pi\u00f9 raramente, \u00e8 eseguito rasoterra per cogliere impreparati gli avversari.\nI \"cross\" (detti anche \u00abtraversoni\u00bb) risultano tanto pi\u00f9 efficaci quanto pi\u00f9 vicini alla linea di fondo campo vengono effettuati: un passaggio compiuto nei pressi della porta avversaria consente, infatti, una pi\u00f9 facile deviazione verso la rete. Se eseguito correttamente, il traversone pu\u00f2 diventare un assist per la realizzazione del gol. Un'esecuzione adeguata richiede buona visione di gioco e precisione nel lancio."}
{"id": "785074", "revid": "104073300", "url": "https://it.wikipedia.org/wiki?curid=785074", "title": "Porta di Janniscuru", "text": "La Porta di Janniscuru \u00e8 l'ultima porta monumentale rimasta a difesa della citt\u00e0 di Enna, delle 6 originariamente arroccate sulle pendici del Monte, erette per tutelare gli ingressi dell'antica citt\u00e0 medievale di Castrogiovanni in tempo di assedio.\nLe porte originarie svolgevano altres\u00ec un ruolo importante come uniche brecce delle possenti mura di cinta che fortificavano Enna, giustificandone le attribuzioni di \"Urbs Inexpugnabilis\" dei bizantini e di \"citt\u00e0 imprendibile\" di Tito Livio. La Porta risale tuttavia a un periodo pi\u00f9 recente, e fu innalzata durante la dominazione normanna e portarono a compimento significative opere di fortificazione in citt\u00e0, come il recupero del castello di Lombardia di matrice sicana, e, appunto, la costruzione della cinta muraria.\nLo stile con cui la Porta di Janniscuru si presenta oggi agli occhi del visitatore \u00e8 quello di un arco romano, a tutto sesto, di parvenza massiccia e imponente. La larghezza dell'arco varia da 2 a 3 m, mentre l'altezza \u00e8 superiore. Il restauro del monumento ennese, rientrante nelle opere di riqualificazione dell'antico quartiere Fundrisi, lo ha restituito all'antico splendore.\nParticolare suggestione \u00e8 data inoltre dalla collocazione della Porta di Janniscuru, situata nel mezzo di una breve scalinata in pietra che discende affiancando i costoni di roccia viva, nella quale si aprono innumerevoli grotte sepolcrali risalenti al Neolitico, tra cui l'importante \"Grotta della Guardiola\". L'area, lontana dal centro urbano sovrastante (comunque rappresentato da Fundrisi, quartiere tradizionale con tipiche viuzze strette e tortuose, poco inclini al traffico), gode dunque di una natura assai rigogliosa, e da quass\u00f9 si abbraccia con lo sguardo la citt\u00e0 vecchia, parte orientale di Enna alta."}
{"id": "785075", "revid": "77358", "url": "https://it.wikipedia.org/wiki?curid=785075", "title": "Mckillip", "text": ""}
{"id": "785080", "revid": "339392", "url": "https://it.wikipedia.org/wiki?curid=785080", "title": "Conquista anglo-sassone", "text": ""}
{"id": "785081", "revid": "125706987", "url": "https://it.wikipedia.org/wiki?curid=785081", "title": "Consiglio nazionale degli studenti universitari", "text": "Il Consiglio nazionale degli studenti universitari (CNSU) \u00e8 un organo consultivo del Ministero dell'universit\u00e0 e della ricerca italiano. Previsto dalla legge 15 marzo 1997, n. 59 venne per\u00f2 di fatto istituito con il D.P.R. 2 dicembre 1997, n. 491.\nL'attuale Presidente \u00e8 Luigi Leone Chiapparino dell'UDU, studente dell'Universit\u00e0 degli Studi di Perugia (Distretto Centro).\nIl ruolo di Vicepresidente \u00e8 attualmente ricoperto da Daniele Tagliacozzo, studente dell'Universit\u00e0 degli studi Roma Tre (Distretto Centro), di Primavera degli Studenti.\nComposizione, nomina e durata.\n\u00c8 un organo elettivo composto da 28 studenti iscritti ai corsi di laurea e laurea magistrale, uno studente del dottorato di ricerca e uno specializzando. I componenti sono nominati con decreto del Ministro dell'universit\u00e0 e della ricerca, durano in carica tre anni e non sono rieleggibili. Le elezioni per la designazione dei componenti avvengono ogni tre anni.\nCompetenze.\nIl Consiglio pu\u00f2 formulare pareri e proposte al Ministro dell'universit\u00e0 e della ricerca che riguardano il mondo universitario nel suo complesso (attuazione delle riforme, diritto allo studio, finanziamenti, notizie di rilevanza nazionale che riguardano gli atenei nazionali).\nIn particolare:\nIl Consiglio elegge un proprio presidente, un vice presidente e quattro membri che compongono l'ufficio di presidenza.\nIl Consiglio \u00e8 inoltre tra i soggetti sostenitori di Civicrazia , tra i membri osservatori permanenti del Consiglio Nazionale Giovani , esprime un referente per la Fondazione Falcone e per Unisport Italia - Sistema Sportivo Universitario Nazionale."}
{"id": "785082", "revid": "53481", "url": "https://it.wikipedia.org/wiki?curid=785082", "title": "Chanserv", "text": ""}
{"id": "785087", "revid": "110157", "url": "https://it.wikipedia.org/wiki?curid=785087", "title": "Circondario di M\u00fchldorf am Inn", "text": "Il circondario di M\u00fchldorf a.Inn \u00e8 uno dei circondari che compongono il \"Land\" della Baviera. Questo distretto \u00e8 attraversato dal fiume Inn."}
{"id": "785088", "revid": "126257", "url": "https://it.wikipedia.org/wiki?curid=785088", "title": "Parco Gino Cassinis", "text": "Il parco Cassinis, noto come parco delle Rose, \u00e8 un parco della citt\u00e0 di Milano. \u00c8 intitolato a Gino Cassinis, rettore del Politecnico, presidente dell'Accademia dei Lincei e sindaco di Milano dal 21 gennaio 1961 alla sua morte, il 13 gennaio 1964.\n\u00c8 stato realizzato a Rogoredo su un'area in precedenza appartenuta all'abbazia di Chiaravalle, che i monaci bonificarono a partire dall'XI secolo e coltivarono a riso dopo la met\u00e0 del XVI e conosciuta anche come Porto di Mare.\nPerch\u00e9 il Porto di Mare.\nMilano era collegata al mare Adriatico, via Ticino-Po, dal 16 agosto 1819 quando fu inaugurato e definitivamente aperto il naviglio Pavese e fino all'unit\u00e0 d'Italia vi furono anche diversi tentativi di collegare direttamente Venezia e il lago Maggiore con regolari linee a vapore. I traffici comunque, indipendentemente dal tipo di natanti, erano intensi. Al loro ulteriore sviluppo si opponevano due ostacoli tecnici di grande peso: la sezione dei canali, e il posizionamento della Darsena di Porta Ticinese, il porto nel centro cittadino da decentrare. Nei decenni successivi all'Unit\u00e0, le finanze del Regno non consentivano investimenti di tale portata, anche perch\u00e9 la rete dei trasporti preunitaria era frammentata a causa dei confini da poco caduti e del Lombardo-Veneto che aveva una rete viaria e ferroviaria eccellente ma orientata da ovest a est e le risorse disponibili dovettero essere indirizzate soprattutto ai collegamenti nord-sud.\nA Milano, lo sbocco diretto al mare era una costante del pensiero politico-economico e trasportistico fino dal medio evo o, secondo Landolfo Seniore, addirittura dai tempi romani, quando la Vettabbia, navigabile, consentiva attraverso il Lambro il raggiungimento del Po e del mare Adriatico. Alla fine del XIX secolo, l'aggiornamento tecnologico delle vie navigabili era di conseguenza al vertice della considerazione di imprenditori e politici. Nel 1907 fu approvato dal comune un progetto che prevedeva la completa risistemazione della navigazione Po-Svizzera e nell'ambito di tale progetto, il nuovo porto doveva sorgere sull'area dell'attuale parco. Il cantiere fu aperto nel 1919 e diede luogo, per affioramento, a un bacino che fu colmato con materiale di riporto soltanto negli anni cinquanta. Nel frattempo i lavori, sia \"in porto\" sia lungo il canale furono interrotti e ripresi svariate volte e a Rogoredo apr\u00ec uno stabilimento balneare con relativo \"dancing\", il parco delle Rose appunto, e un nuovo piccolo paradiso per i pescatori.\nFlora e attrezzature.\nIl parco Cassinis \u00e8 il pi\u00f9 naturale fra tutti quelli cittadini: \u00e8 un grande prato ondulato (a causa dei riempimenti), solo parzialmente boscato a nord parallelamente al raccordo per l'autostrada del Sole verso San Donato Milanese. Non \u00e8 cintato. Ha una strada asfaltata che ne traccia la mezzeria. Tra gli alberi presenti si possono citare l'acero, l'olmo, l'ontano, il platano, la robinia, la quercia, il tiglio e begli esemplari di salice piangente."}
{"id": "785090", "revid": "120313355", "url": "https://it.wikipedia.org/wiki?curid=785090", "title": "Xanadu (disambigua)", "text": "Xanadu era il nome dell'antica citt\u00e0 fatta edificare da Kubilai Khan. Sono significati derivati:"}
{"id": "785091", "revid": "289247", "url": "https://it.wikipedia.org/wiki?curid=785091", "title": "Essais", "text": ""}
{"id": "785092", "revid": "339392", "url": "https://it.wikipedia.org/wiki?curid=785092", "title": "I Ching", "text": ""}
{"id": "785094", "revid": "838137", "url": "https://it.wikipedia.org/wiki?curid=785094", "title": "AIRMET", "text": "AIRMET \u00e8 l'acronimo di Airmen's Meteorological Information, in italiano \"Informazioni meteorologiche per aviatori\". \u00c8 un messaggio che contiene indicazioni e informazioni su fenomeni meteorologici osservati e/o previsti che potrebbero essere potenzialmente pericolosi per velivoli dalle capacit\u00e0 limitate ed ha una validit\u00e0 di sei ore.\nIn Italia viene emesso dal \"1\u00b0 Centro Meteorologico\" di Milano Linate dell'Aeronautica Militare, che emette anche i messaggi SIGMET.\nContiene informazioni meteorologiche di fenomeni di intensit\u00e0 moderata che possono riguardare:\n\u00c8 un messaggio utile soprattutto per i voli a bassa quota: infatti la rilevazione verticale dell'AIRMET va dal suolo fino a FL 100 (Livello di volo 100, 10000 piedi) o fino a FL150 se si tratta di zone montagnose. Analogamente al SIGMET, l'AIRMET \u00e8 un messaggio che d\u00e0 informazioni meteo all'interno della FIR."}
{"id": "785095", "revid": "17654", "url": "https://it.wikipedia.org/wiki?curid=785095", "title": "Pignatello", "text": ""}
{"id": "785097", "revid": "44939", "url": "https://it.wikipedia.org/wiki?curid=785097", "title": "Castelnovo ne'Monti", "text": ""}
{"id": "785101", "revid": "74801", "url": "https://it.wikipedia.org/wiki?curid=785101", "title": "John Fastolf", "text": "Biografia.\nProveniva da una nobile famiglia di Norfolk. Cominci\u00f2 la sua brillante carriera in Irlanda, dove combatt\u00e9 dal 1405 al 1406. Qui conobbe Thomas di Lancaster, duca di Clarence, nonch\u00e9 suo comandante.\nSi ritrovano in occasione della campagna per la conquista della Guascogna (1413). Due anni pi\u00f9 tardi, sempre durante questa campagna, divenne comandante di una truppa formata da dieci cavalieri e trenta arcieri. Partecip\u00f2 alla battaglia di Azincourt (25 ottobre 1415) in qualit\u00e0 di capitano. Nel 1417 venne nominato governatore di Cond\u00e9-sur-Noireau e, un anno dopo, ricevette il castello di Bec-Crespin. \nNel 1420, Enrico V lo nomin\u00f2 governatore della Bastiglia di Sant'Antoine a Parigi. Successivamente, Enrico VI lo fece tenente del re di Normandia. Nell'ottobre 1449 combatt\u00e9 a Rouen, e nel 1450 a Caen. Mor\u00ec a Caister nel 1459. \nDurante la sua vita studi\u00f2 le teorie e la tattica militare.\nNella cultura di massa.\nA lui s'ispir\u00f2 William Shakespeare per creare il personaggio di Falstaff, presente nell\"Enrico IV\", protagonista delle \"Allegre comari di Windsor\" e nominato in \"Enrico V\". Successivamente Antonio Salieri e Giuseppe Verdi dedicarono al personaggio due opere liriche, la seconda delle quali diventata celebre (\"Falstaff di Salieri\", \"Falstaff di Verdi\")."}
{"id": "785102", "revid": "110157", "url": "https://it.wikipedia.org/wiki?curid=785102", "title": "Circondario di Ratisbona", "text": "Il distretto rurale di Ratisbona \u00e8 uno dei distretti della Baviera. Il suo capoluogo, extracircondariale, \u00e8 Ratisbona.\nCitt\u00e0 e comuni.\nIl circondario comprende 41 comuni, 3 dei quali sono citt\u00e0 e 8 hanno diritto di mercato."}
{"id": "785105", "revid": "17351", "url": "https://it.wikipedia.org/wiki?curid=785105", "title": "Lockheed PV-2", "text": ""}
{"id": "785107", "revid": "320578", "url": "https://it.wikipedia.org/wiki?curid=785107", "title": "I Flottiglia MAS", "text": ""}
{"id": "785117", "revid": "767487", "url": "https://it.wikipedia.org/wiki?curid=785117", "title": "Clorurazione", "text": "In chimica, il termine clorurazione indica in generale l'aggiunta di atomi di cloro ad un composto organico, sia per addizione agli atomi esistenti che per sostituzione degli stessi.\nUna clorurazione molto utilizzata in chimica organica per la sintesi di alogeno-derivati \u00e8 una reazione chimica di sostituzione radicalica. Si effettua in condizioni di calore ed \u00e8 innescata dalla luce ultravioletta. Altre clorurazioni molto utilizzate implicano una reazione di sostituzione elettrofila aromatica.\nClorurazione radicalica e meccanismo.\nUna miscela di metano e cloro reagisce violentemente, sotto l'azione di luce ultravioletta (UV) o ad alte temperature (circa 300-400 gradi), portando alla formazione di acido cloridrico (HCl) ed un composto di formula CH3Cl (clorometano o cloruro di metile). La clorurazione \u00e8 un esempio di reazione di sostituzione, poich\u00e9 il metano perde un atomo di idrogeno ed acquista un atomo di cloro. Allo stesso modo l'idrogeno, una volta rotto il legame con il carbonio, mette in compartecipazione il suo elettrone spaiato con quello del cloro formando un legame chimico. La reazione \u00e8 la seguente:\nLa variazione di calore prodotta da questa reazione chimica \u00e8 calcolabile con sufficiente approssimazione utilizzando le energie di dissociazione di legame, ossia l'energia necessaria per rompere un legame tra due atomi. Come possiamo notare dalla reazione sopracitata, abbiamo la dissociazione di un legame C\u2212H per far spazio ad un legame C\u2212Cl, inoltre abbiamo dissociato il legame Cl\u2212Cl per far spazio ad un legame H\u2212Cl. A questo punto trascrivendo i valori numerici delle energie di legame possiamo risalire al calore di reazione:\nLa reazione \u00e8 esotermica, poich\u00e9 la chimica-fisica insegna che quando la variazione di entalpia \u00e8 minore di zero la reazione avviene con cessione di calore all'ambiente. \nLa reazione di clorurazione radicalica manifesta il fenomeno delle cosiddette reazioni consecutive, ossia reazioni in cui il prodotto della prima reazione pu\u00f2 subire la reazione a sua volta; nel caso del metano si ottengono pertanto miscele di cloruro di metile, cloruro di metilene, cloroformio e tetracloruro di carbonio. Questo fenomeno non \u00e8 evitabile in s\u00e9, per\u00f2 tramite le cosiddette curve cinetiche \u00e8 possibile trovare il punto di arresto della reazione in cui la miscela dei composti \u00e8 maggiormente arricchita del componente desiderato. Successivamente, poich\u00e9 i composti suddetti hanno tutti differenti punti di ebollizione sar\u00e0 semplice ottenere il prodotto principale per distillazione frazionata.\nUn trucco per ovviare al problema delle reazioni consecutive \u00e8 sicuramente quello di operare con un elevato eccesso di reagente (il metano, in questo caso); questo perch\u00e9 in tal modo alla fine della reazione il metano che non avr\u00e0 reagito sar\u00e0 sempre quantitativamente maggiore del cloruro di metile. Il cloro quindi continuer\u00e0 a reagire con il metano e la reazione si fermer\u00e0 al primo stadio.\nLa clorurazione del metano \u00e8 un esempio di reazione a catena, una reazione che implica una serie di passaggi ciascuno dei quali porta alla formazione di una particella altamente reattiva che implica il proseguimento del processo:\nDal calcolo dei calori di reazione dei due processi risulta che il primo \u00e8 un processo endotermico pari a 99 Kcal/mol mentre il secondo \u00e8 anch'esso endotermico ma richiede una quantit\u00e0 di calore minore del primo pari a 58 Kcal/mol. Perci\u00f2 \u00e8 pi\u00f9 favorita la rottura del legame Cl\u2212Cl con la conseguente formazione di intermedi reattivi che tendono a condividere il loro elettrone spaiato con un altro atomo al fine di formare un legame chimico.\nLa catena di reazioni si arresta quando due radicali si uniscono a dare una molecola neutra."}
{"id": "785119", "revid": "124659091", "url": "https://it.wikipedia.org/wiki?curid=785119", "title": "Teatro Civico (Sassari)", "text": "Il Teatro Civico di Sassari si trova nel cuore della citt\u00e0 lungo corso Vittorio Emanuele II. \u00c8 intitolato al M\u00b0 Luigi Canepa. Nell'area attualmente occupata dal teatro civico sorgeva fino al 1826 il palazzo di citt\u00e0, affacciato sulla scomparsa piazza del Comune, a met\u00e0 della \"plata de Codinas\", asse centrale della citt\u00e0 murata. \nStoria.\nIl \"Palazzo di citt\u00e0\".\nFin dalla met\u00e0 del XIII secolo il \"palazzo di citt\u00e0\" era ubicato nell'area dove oggi si trova il Teatro Civico. Dagli Statuti del 1294 risulta che il palazzo aveva dei portici (\"porticales\") su due lati, e una terza facciata che si affacciava sulla pubblica via: una sulla \"plata de Cotinas\" (attuale corso), una su \"campo dessa Corte dessu Comune\" e la terza sulla \"stretta dell'Orologio\". \nPer tanti anni il piano terra era stato denominato \"\u00abla loggia\u00bb\": il primo a usare questo termine era stato Pasquale Tola. Enrico Costa la definisce come spazio \"\u00abomnibus\u00bb \" in quanto si prestava a svariati usi. \nIntorno al 1580 al palazzo, attraverso i portici, si accedeva al piano terra dove erano ubicati i locali pi\u00f9 importanti: il salone del Consiglio, quello dei colloqui, la Cappella,e la sala della segreteria della \"vegueria\". infine, nella parte posteriore c'era un cortile attraverso il quale, gli impiegati e i consiglieri potevano raggiungere i diversi uffici. Fra il 1593 e il 1596 fu costruito un piano superiore dove furono spostati alcuni uffici.\nLa costruzione del \"nuovo Palazzo di citt\u00e0\" (1826).\nLe precarie condizioni dell'edificio medievale, come il rinnovamento urbanistico dei primi decenni dell'Ottocento avviato dal re Carlo Felice, portarono nel 1826 alla decisione di erigere un nuovo palazzo civico con la forma dell'attuale struttura neoclassica. Realizzato su progetto dell'allora architetto di citt\u00e0 Giuseppe Cominotti, comprendeva un adeguato teatro civico in sostituzione delle precedenti strutture dedicate presenti in loco, disegnato a ferro di cavallo sull'esempio del teatro Carignano di Torino, sebbene di dimensioni minori. Fra le due funzioni dell'edificio, il privilegio concesso alla struttura teatrale ne determin\u00f2 l'inadeguatezza come palazzo comunale, portando al trasloco prima a palazzo Manca di Usini nel 1879, e nel 1900 nell'attuale sede di palazzo ducale.\nAi primi del novecento ebbe inizio un lento degrado delle strutture e delle attivit\u00e0 legate al teatro, che portarono nel 1947 alla demolizione delle strutture lignee e delle decorazioni. Il teatro riapr\u00ec nel 1967, dopo un radicale restauro resosi necessario da un violento incendio. Nuovamente restaurato agli inizi del XXI secolo, \u00e8 tuttora sede di concerti, mostre d'arte e spettacoli, specialmente in sassarese.\nIl ricordo della presenza del palazzo di citt\u00e0 e del palazzo civico \u00e8 rimasto vivo nella memoria cittadina come stazione della \"festha manna\". Difatti durante la Faradda di li candareri il sindaco (in sassarese \"lu sindagu\") si affaccia dal balcone del teatro civico insieme all'obriere del gremio dei massai per formulare il rito dell'intregu, brindare col tradizionale augurio \"A zent'anni\", e nel contempo sottoporsi al giudizio popolare sull'operato dell'ultimo anno, espresso sotto forma di fischi o applausi.\nAll'interno \u00e8 collocata una targa con la quale l'amministrazione comunale ha voluto omaggiare il registra Giampiero Cubeddu.\nDescrizione.\nLa facciata principale prospiciente il corso segue canoni neoclassici-puristi; \u00e8 sormontata da un frontone triangolare timpanato e scandita da quattro lesene di ordine ionico gigante. Inferiormente nell'asse centrale si pone l'accesso all'atrio, dove sono collocate due erme dedicate a Vittorio Alfieri e Carlo Goldoni opera dello scultore Francesco Orsolino. Sovrasta l'ingresso lo stemma della citt\u00e0 e la targa recitante \"AEDES \u00b7 PVBLICA \u00b7 IN \u00b7 HANC \u00b7 MELIOREM \u00b7 FORMAM \u00b7 REAEDIFICATA \u00b7 A \u00b7 D \u00b7 MDCCCXXX\". All'ornamentazione dell'edificio lavorarono anche i pittori torinesi Pietro Bossi e Cesare Vacca.\nIl prospetto verso via Sebastiano Satta \u00e8 concluso da una lunetta cilindrica decorata con festoni e ghirlande; a lato una targa ricorda il passaggio in citt\u00e0 di Giuseppe Garibaldi, al centro \u00e8 collocato l'accesso al teatro.\nLa costruzione servir\u00e0 da esempio all'architetto Franco Poggi per costruire fra il 1858 ed il 1862 il teatro civico di Alghero."}
{"id": "785127", "revid": "125210263", "url": "https://it.wikipedia.org/wiki?curid=785127", "title": "Michael Swanwick", "text": "Biografia.\nHa iniziato la sua carriera di scrittore nei primi anni ottanta. Nel corso degli anni ha ricevuto numerosi premi tra cui un premio Nebula come miglior romanzo. Tra le sue opere pi\u00f9 note si ricorda anche un racconto apparso nella raccolta \"La notte che bruciammo Chrome\" scritto a quattro mani con William Gibson, \"Duello\" (\"Dogfight\", 1985). Nel suo romanzo \"Jack Faust\" (inedito in Italiano), l'autore rivede in chiave fantascientifica il popolare racconto tedesco Faust. Nei suoi romanzi, Swanwick spazia dal fantasy alla fantascienza, passando per sottogeneri come il New Weird e lo steampunk.\nVive a Filadelfia in Pennsylvania con la moglie, Marianne Porter. I due hanno un figlio di nome Sean."}
{"id": "785135", "revid": "599013", "url": "https://it.wikipedia.org/wiki?curid=785135", "title": "Tnb", "text": ""}
{"id": "785140", "revid": "124816453", "url": "https://it.wikipedia.org/wiki?curid=785140", "title": "Castelnovo ne' Monti", "text": "Castelnovo ne' Monti (\"Castaln\u00f6v\" in dialetto locale, \"Casteln\u014dv di M\u00fbnt\" in dialetto reggiano), comunemente noto come Castelnovo Monti, \u00e8 un comune italiano di abitanti della provincia di Reggio Emilia in Emilia-Romagna. \u00c8 considerato il capoluogo dell'Appennino reggiano.\nGeografia fisica.\nTerritorio.\nSituato nell'Appennino reggiano l'abitato di Castelnovo Monti si estende ai piedi della Pietra di Bismantova, a cavallo delle valli del Secchia e dell'Enza. Il capoluogo, posto a 44\u00a0km a sud di Reggio nell'Emilia, \u00e8 situato in una conca racchiusa da tre colline coperte di conifere messe a dimora nel corso degli anni venti: Monte Castello, Monte Forco e Monte Bagnolo. \nIl punto pi\u00f9 alto \u00e8 la cima dell'altopiano della Pietra di Bismantova a 1041,3 m s.l.m. mentre il punto meno elevato si trova a 351\u00a0m s.l.m. con una escursione altimetrica di 690\u00a0m. Il municipio \u00e8 a 700\u00a0m s.l.m.\nIl territorio comunale, oltre che dal capoluogo, \u00e8 formato dalle frazioni di Bellaria, Bellessere, Berzana, Bondolo, Bora del Musso, Burano, Ca' del Cavo, Ca' del Grosso, Ca' di Magnano, C\u00e0 di Pattino, Ca' di Scatola, Campolungo, Capanna, Ca' Pavoni, Carnola, Casa della Carit\u00e0, Casale di Bismantova, Case di Sopra, Case Perizzi, Casino, Castagnedolo, Cerreto, Chiesa, Cinqueterre, Colombaia, Costa de' Grassi, Croce, Eremo Bismantova, Fariolo, Felina, Felinamata, Frascaro, Garfagnolo, Gatta, Gombio, Maro, Monchio, Monchio di Villaberza, Monte Castagneto, Monteduro, Monticello, Mozzola, Noce, Parisola, Pietrebianche, Pioppella, Pregheffio, Quarqua, Regnola, Rio, Rivolvecchio, Roncadelli, Ronchi, Roncroffio, Schiezza, Soraggio, Terminaccio, Vezzolo, Vigolo, Virola, Vologno di Sotto, Zugognago per un totale di 96.50 chilometri quadrati.\nIl comune confina a nord con Canossa e Casina, ad est con Carpineti, a sud con Villa Minozzo e ad ovest con Ventasso e Vetto.\nIn localit\u00e0 Vezzolo, scorre il fosso Acqua Marcia (affluente del rio Budriolo), dal quale sgorga un'acqua sulfurea che la leggenda vuole sia stata utilizzata da Matilde di Canossa per guarire dai dolori.\nClima.\nLa vegetazione si compone prevalentemente di querceti e faggeti che si estendono a margine delle coltivazioni. Nelle aree boscose non \u00e8 raro osservare svariati tipi di selvaggina: lepri, faine, volpi, cinghiali e caprioli sono estremamente diffusi; in particolare, di questi ultimi, l'eccessiva quantit\u00e0 ha provocato danni alle coltivazioni e quindi \u00e8 stato attivato un programma di abbattimento selettivo per ridurne il numero.\nDi interesse sono tre emergenze naturalistiche presenti nel Comune: la Pietra di Bismantova, i Gessi Triassici alle sue pendici e l'alveo del fiume Secchia, tutelati dal loro inserimento nel Parco Nazionale dell'Appennino Tosco-Emiliano e gi\u00e0 compresi nel Parco regionale dell'Alto Appennino Reggiano (Gigante).\nIl comune \u00e8 inserito nella zona climatica F.\nStoria.\nCitazioni storiche.\nDescrizione di Castelnovo Monti nella \"Corografia dei Territori di Modena, Reggio e degli altri Stati gi\u00e0 appartenenti alla Casa d'Este\" di Lodovico Ricci nel 1788:\nCitazione dantesca\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono , pari al 10,4% della popolazione. Le nazionalit\u00e0 pi\u00f9 numerose sono:\nGeografia antropica.\nQuartieri.\nCastelnovo ne' Monti \u00e8 formata da tre quartieri storici:\nEconomia.\nCastelnovo ne' Monti \u00e8 da secoli il pi\u00f9 importante centro servizi e fulcro delle attivit\u00e0 economiche nella montagna reggiana grazie alla posizione centrale tra le vie di comunicazione che congiungono la pianura alla Toscana ed i territori montani delle province di Modena e Parma.\nL'economia si impernia sull'agricoltura ed in particolare sull'allevamento bovino per la produzione del Parmigiano Reggiano, la cui origine risale alle grandi aziende dei monaci benedettini di questa zona, che l'Unione Europea ha certificato con la \"Denominazione di Origine Protetta\". Secondariamente sono prodotte anche carni suine destinate alla confezione dei salumi.\nL'industria conta piccole e medie imprese a basso impatto ambientale collocate in aree periferiche che lavorano nel settore edilizio, della refrigerazione (a Felina), delle ceramiche, delle attrezzature per parchi giochi e giardini, delle attrezzature elettriche ed elettroniche. Inoltre va citata come un punto d'interesse la Fonderia Capanni in localit\u00e0 Terminaccio, storica fabbrica di campane, attiva dal Settecento e rinomata a livello mondiale grazie ai suoi metodi produttivi artigianali.\nPer quanto riguarda l'artigianato, il comune \u00e8 rinomato soprattutto per i laboratori di intrecciatori di vimini e di giunchi.\nIl terziario \u00e8 particolarmente sviluppato soprattutto nei due centri maggiori dove sono presenti oltre 60 negozi di vendita al dettaglio e alcuni supermercati, uno tra i quali vende solo merce biologica.\nIl capoluogo vanta una vocazione turistica come luogo di villeggiatura di primo piano nel contesto regionale.\nTurismo.\nCastelnovo ne' Monti \u00e8 meta di un notevole afflusso turistico, soprattutto nei mesi estivi, attratto dal ricco patrimonio ambientale e culturale ed agevolato da una buona ricettivit\u00e0. Il comune \u00e8 stato eletto Citt\u00e0 slow, la \"rete internazionale delle citt\u00e0 del buon vivere\" che in agosto organizza un Festival in piazza improntato alla promozione dei prodotti tipici.\n\u00c8 presente anche un Centro di Riabilitazione Cardiologica rinomato a livello internazionale.\nInfrastrutture e trasporti.\nStrade.\nIl centro di Castelnovo ne' Monti \u00e8 attraversato dalla Strada statale 63 del Valico del Cerreto che permette il collegamento con Casina e Reggio Emilia, a nord, e con Busana e Aulla, a sud.\nDa Castelnovo parte anche la Strada statale 513 di Val d'Enza che unisce il capoluogo montanaro a Parma.\nAmministrazione.\nFa parte della Comunit\u00e0 montana dell'Appennino Reggiano che ha la sede nel paese.\nSport.\nA Castelnovo ne' Monti, in collaborazione con la Provincia di Reggio Emilia e la Comunit\u00e0 Montana, \u00e8 attivo un progetto chiamato \"Castelnovo ne' Monti, un paese per lo sport\". Nell'ambito di questa iniziativa, il comune intende proporre il suo territorio come sito adatto ad organizzare eventi sportivi di vario genere, sfruttandone gli impianti e le peculiarit\u00e0 naturali.\nTra le varie manifestazioni sportive sono da ricordare: \nA partire dall'ottobre 2013 per iniziativa del \"Judo Club Novellara\", alcuni dei cui atleti hanno partecipato ai campionati d'Europa, \u00e8 presente anche il judo.\nPallacanestro: la squadra \"LG Competition Basket\" disputa il campionato regionale C Gold (paese di montagna pi\u00f9 in alto sul livello mare in Italia a parteciparvi).\nLa \"Pallacanestro Reggiana\", vicecampione d'Italia 2014-2015, ha scelto da molti anni Castelnovo ne' Monti quale sede della preparazione estiva.\nLa (maggior squadra di calcio di Reggio Emilia) va in ritiro estivo a Castelnovo ne' Monti."}
{"id": "785145", "revid": "392652", "url": "https://it.wikipedia.org/wiki?curid=785145", "title": "Igneri", "text": "Gli Igneri furono un popolo di amerindi pre-colombiani che si distacc\u00f2 e si distinse dal popolo Arawak. Gli antropologi ipotizzano che fossero originari della regione dell'Orinoco, in Venezuela. Si stanziarono nelle piccole Antille e a Porto Rico, dove furono preceduti dalla cultura \"Arcaico\", proveniente probabilmente dal centro America, e seguiti dai Taino, provenienti dal sud America. Nelle Isole Sopravento delle piccole Antille furono preceduti dagli Ortoiroid e assimilati quindi dai Caribi, entrambi originari dell'America meridionale."}
{"id": "785150", "revid": "330019", "url": "https://it.wikipedia.org/wiki?curid=785150", "title": "Storia di Castelnovo ne' Monti", "text": "Epoca preistorica e protostorica.\nNei pressi della Pietra di Bismantova sono documentate scarse tracce di frequentazione del Paleolitico superiore. Tracce di frequentazione umana della fase finale dell'Eneolitico, appartenenti alla cultura del bicchiere campaniforme, sono state rinvenute sul pianoro di Campo Pianelli, alla base della Pietra di Bismantova (met\u00e0 del III millennio a.C.). Sempre all'eneolitico \u00e8 stata attribuita un'ascia piatta in rame rinvenuta, isolata, ai piedi di Montecastagneto nell'Ottocento.\nAbitati del Bronzo medio (1550-1400 a.C.) si impiantarono sul pianoro alla sommit\u00e0 del Montecastagneto e a Campo Pianelli, dove sono stati rinvenuti i resti di capanne ancora nella prima fase del Bronzo recente (1300-1250 a.C.). L'abitato apparteneva all'occupazione della media montagna da parte della cultura delle terramare. Nel Bronzo finale (XI-XII secolo a.C.), l'abitato dovette essere spostato in un luogo ritenuto pi\u00f9 adatto e l'insediamento precedente venne rioccupato da una necropoli, che ha restituito circa 50 tombe ad incinerazione.\nEpoca antica.\nA partire dalla fine del VI secolo a.C. e fino al IV secolo a.C. in poi il sito di Campo Pianelli venne rioccupato da Etruschi e Liguri.\nDopo la conquista da parte dei Romani (187 a.C.-175 a.C.) e l'assegnazione del territorio dei Liguri \"Friniates\" ai coloni romani (173 a.C.) piccoli insediamenti rurali romani sono attestati a Costa de' Grassi e a Maillo. Questi vennero abbandonati in epoca tardo imperiale a favore di fortificazioni a quote pi\u00f9 elevate.\nEpoca medioevale.\nIl \"castrum Bismantion\" (Pietra di Bismantova) \u00e8 attestato come esistente agli inizi del VII secolo. La fortificazione doveva dominare la strada tra Parma e Lucca, che forse ricalcava un pi\u00f9 antico percorso romano, e pass\u00f2 ai Longobardi prima del 628. Il castello era centro di un gastaldato che comprendeva quattro corti fiscali, tra cui quella di Malliaco.\nIl territorio in epoca longobarda entr\u00f2 poi nei possedimenti dell'Abbazia di San Colombano di Bobbio, fondata da San Colombano nel 614, citati i rapporti col gastaldo di Bismantova, il territorio con vari possedimenti era inserito nel grande feudo reale ed imperiale monastico.\nNel IX secolo la \"curtis\" di Malliaco fu donata dal re carolingio Ludovico II al conte di Parma, Suppone. \nDai conti di Parma, nel 962 il territorio pass\u00f2 ai conti di Reggio e quindi ad Atto (o Azzone), marchese di Toscana e conte di Canossa.\nAgli inizi del XI secolo risalgono le pi\u00f9 antiche attestazioni storiche della corte di \"Villola\" (Virola), collocata alle pendici della Bismantova. \nNel 1062 i conti di Canossa fecero edificare un nuovo fortilizio, che prese il nome di \"Castrum novum\", oggi Castelnovo, al posto del \"Castrum vetus\" di cui si erano impossessati i Dallo di Garfagnana. La costruzione del castello termin\u00f2 nel 1110. Alla sua morte, nel 1115, Matilde di Canossa lasci\u00f2 la fortezza e la relativa corte al monastero di Sant'Apollonio nel castello di Canossa, dal quale l'abitato prese il nome di \"Castelnovo del signor abate di Canossa\". Rimase possesso ecclesiastico fino al 1156.\nL'abbazia comprendeva tra le sue dipendenze anche le corti limitrofe di Cagnola e Felina, che erano state concesse precedentemente dal padre di Matilde, Bonifacio di Canossa, o parte del done della stessa Matilde. Castelnuovo venne restituito alla famiglia nel 1188 e nel 1197 gli abitanti del paese si sottomisero al comune di Reggio Emilia.\nLa podesteria felinese\\castelnovese assunse realmente le funzioni di capitale di una provincia \"de facto\" della montagna reggiana grazie alla concessione di poteri speciali in caso di pericolo e alla costituzione di varie istituzioni tra cui gli uffici della comarchia, del colonnellato, del bargello e dei \"birri di campagna\", corpo di polizia con autorit\u00e0 su tutta l'area montana. \nDopo un periodo di infeudazione alla famiglia Dallo. nel 1409 Castelnovo pass\u00f2 nelle mani degli Este, i quali, fatta eccezione per due brevi parentesi, furono signori del territorio fino al 1859. \nNel 1413, al podest\u00e0 di Castelnovo Ettore da Panico viene ordinato di abbattere la ormai vetusta costruzione e di costruire un nuovo castello. Passati due anni il \"Castrum novum\" viene completamente assorbito dagli Estensi, che nel 1521 lo trasformeranno in sede di podesteria, erigendovi un palazzo ducale presso Bagnolo, all'imboccatura della valle.\nNel 1480, la separazione dalla podesteria di Felina segn\u00f2 la creazione di un grande \"stato immediato\" estense che ricalcava a larghi tratti l'antico Gastaldato longobardo. \nIl suo territorio comprendeva i comuni di Cola, Vetto, Gazzolo (fino al 1653), Gottano (fino al 1637), Acquabona e Nismozza (fino al 1642), Campo e Giarola (fino al 1562) e Le Vaglie (fino al 1562).\nEt\u00e0 moderna e contemporanea.\nNel 1651 il feudo pass\u00f2 ai Malvasia fino al 1664 da quando dipendette direttamente dalla camera ducale attraverso un podest\u00e0. Nel 1719 fu affidato ai Lucchesini, insieme a Vologno e Bondolo.\nDopo le due parentesi di governi ad ispirazione francese durati a fasi alterne circa un ventennio, dapprima Castelnuovo fu nominata capoluogo di cantone, in seguito, con la Restaurazione fu sede di un comune allargato, da Felina al valico del Cerreto che interessava tutti gli attuali comuni di Vetto, Ramiseto, Busana, e Collagna.\nL'amministrazione congiunta austro-estense progett\u00f2 radicali ammodernamenti del paese costruendo il centro amministrativo a Bagnolo, dotandolo di una nuova sede municipale, con gli uffici della finanza, con delle caserme e con il nuovo palazzo ducale, costruito fra il 1826 e il 1831.\nLa dichiarazione della strada del Cerreto \"calessabile\" col nome di \"strada militare di Lunigiana\", restitu\u00ec vitalit\u00e0 al centro dell'abitato intorno alla piazza del Mercato della Luna, alla Contrada maggiore ed all'Arengo, con la costruzione di nuove strade, piazze e palazzi nel Prato della Valle.\nCon l'unit\u00e0 d'Italia, nel 1859, viene costituito comune di cui fece parte la frazione di Felina, fino ad allora parzialmente autonoma, raddoppiando la sua estensione territoriale.\nIn seguito fu inglobato anche Gombio, frazione a nord-est di Castelnovo, che in precedenza era del comune di Vetto, aumentando di un terzo il territorio del comune che ora \u00e8 tra i pi\u00f9 vasti della provincia.\nDurante la seconda guerra mondiale il paese fu coinvolto nella Resistenza dopo l'armistizio dell'8 settembre 1943: i combattimenti pi\u00f9 aspri si ebbero prima del superamento della vicina Linea gotica da parte degli Alleati.\nSulle montagne nei pressi dell'abitato stanziarono diverse compagnie partigiane composte da volontari locali e da soldati stranieri, guidati da un commissario sovietico. Il paese fu occupato dai fascisti e dalle forze tedesche in ritirata che si insediarono al Fariolo e bruciarono la popolosa frazione di Roncroffio per rappresaglia, facendo strage di civili.\nNel dopoguerra, la devastazione portata dal conflitto aggrav\u00f2 la situazione di povert\u00e0 nelle campagne e molte giovani famiglie abbandonarono la loro terra per emigrare in pianura nei centri industriali, soprattutto a Reggio Emilia e Milano. Il comune ha in seguito attivato una politica di sviluppo economico, conservazione del territorio e potenziamento dei servizi pubblici per contrastare l'emigrazione, sebbene ormai di proporzioni pi\u00f9 ridotte."}
{"id": "785163", "revid": "1652635", "url": "https://it.wikipedia.org/wiki?curid=785163", "title": "Museo delle cere (Roma)", "text": "Il Museo delle cere di Roma \u00e8 stato fondato nel 1958 da Fernando Canini,\nispirato dai musei simili di Londra e Parigi.\nLa raccolta \u00e8 la prima in Italia e la terza in Europa per il numero dei personaggi raccolti.\nSi trova in Piazza dei Santi Apostoli 67, nei pressi di Piazza Venezia, in un'ala di palazzo Colonna.\nLe sale.\nSala 1: Salone del Palazzo Venezia.\nQui \u00e8 stata ricostruita l'ultima seduta del Gran Consiglio fascista, avvenuta il 24 luglio 1943, a cui segu\u00ec l'arresto di Mussolini, rappresentato insieme ai pi\u00f9 alti gerachi fascisti."}
{"id": "785167", "revid": "599013", "url": "https://it.wikipedia.org/wiki?curid=785167", "title": "Tnc", "text": ""}
{"id": "785169", "revid": "124095641", "url": "https://it.wikipedia.org/wiki?curid=785169", "title": "Hradec Kr\u00e1lov\u00e9", "text": "Hradec Kr\u00e1lov\u00e9 (in tedesco \"K\u00f6niggr\u00e4tz\", in polacco \"Kralowy Hradec\") \u00e8 una citt\u00e0 della Repubblica Ceca, capoluogo del distretto e della regione omonimi.\nStoria.\nIl nome originario della citt\u00e0 era \"Hradec\" (il castello); \"Kr\u00e1lov\u00e9\" (della regina) venne coniato quando divenne una delle citt\u00e0 in dote a Elisabetta Richeza di Polonia (1286\u20131335), che visse qui per trent'anni come seconda moglie di due re boemi, Venceslao II e successivamente Rodolfo I d'Asburgo. In latino, il \"Castello della Regina\" si chiamava \"Grecz Reginae\", l'equivalente tedesco \"K\u00f6nigingr\u00e4tz\" venne abbreviato in K\u00f6niggr\u00e4tz dal 1800.\nLa citt\u00e0 \u00e8 situata al centro di una regione molto fertile denominata la \"Strada d'oro\", sulla confluenza dell'Elba e dell'Orlice. Notevoli sono gli edifici di interesse storico ed architettonico: la Cattedrale venne fondata nel 1303 da Elisabetta e la Chiesa di San Giovanni, costruita nel 1710, si innalza sulle rovine del vecchio castello. Tra gli anni '20 e '30 la citt\u00e0 crebbe rapidamente e vennere costruiti molti edifici con un'architettura molto moderna: questo le avvalse l'appellativo di \"Salone della Repubblica\".\nEconomia.\nL'economia della citt\u00e0 \u00e8 basata sull'industria alimentare, fotochimica ed elettronica. Il settore di artigianato tradizionale include la produzione di strumenti musicali - basti ricordare la nota PETROF, specializzata in pianoforti.\nIstruzione.\nLa citt\u00e0 inoltre ospita l'Universit\u00e0 di Hradec Kr\u00e1lov\u00e9 e i dipartimenti di medicina e farmacia dell'Universit\u00e0 Carolina di Praga. Vi ha inoltre sede l'osservatorio astronomico cittadino, congiuntamente ad un distaccamento dell'Istituto idrometeorologico ceco.\nSport.\nLa principale squadra di calcio della citt\u00e0 \u00e8 la FC Hradec Kr\u00e1lov\u00e9, fondata nel 1905."}
{"id": "785173", "revid": "1114711", "url": "https://it.wikipedia.org/wiki?curid=785173", "title": "Vladimir Efimkin", "text": "\u00c8 fratello gemello di Aleksandr Efimkin, anch'egli ciclista su strada.\nCarriera.\nEfimkin diventa professionista nel 2005 con il Team Barloworld-Valsir e si mette subito in evidenza vincendo quattro corse, tra cui il Giro del Portogallo. Nel 2006 passa alla Caisse d'Epargne-Illes Balears di Alejandro Valverde, ma non riesce ad ottenere successi. Nel 2007 corre ancora con la Caisse d'Epargne. Il 14 marzo 2007, durante la prima tappa della Tirreno-Adriatico, cade a causa di uno speronamento in gara da parte di una moto-staffetta e riporta la frattura della clavicola destra, infortunio che lo costringe allo stop per circa due mesi.\nNel 2008 passa all'AG2R La Mondiale e disputa un ottimo Tour de France, nel quale \u00e8 spesso all'attacco. Giunge secondo nella tappa pirenaica di Bagn\u00e8res-de-Bigorre dietro a Riccardo Ricc\u00f2 (successivamente gli viene assegnata la vittoria per la squalifica dell'italiano) e rimane per parecchie tappe nei primi dieci della classifica generale; perde per\u00f2 la decima posizione nell'ultima cronometro e giunge a Parigi undicesimo. Nella stessa estate partecipa anche ai Giochi olimpici di Pechino, correndo la prova in linea.\nInizialmente rimasto senza squadra a fine 2010, dopo la scadenza del contratto con l'AG2R La Mondiale, nel luglio del 2011 si trasferisce alla squadra statunitense Team Type 1-Sanofi Aventis, nella quale ritrova il fratello Aleksandr. Al termine della stagione, tuttavia, non ottiene il rinnovo del contratto e lascia il professionismo."}
{"id": "785182", "revid": "123261747", "url": "https://it.wikipedia.org/wiki?curid=785182", "title": "Distribuzione di Boltzmann", "text": "In fisica e matematica, la distribuzione di Boltzmann \u00e8 una funzione di distribuzione per gli stati di un sistema. Si tratta di una misura di probabilit\u00e0 che sta alla base del concetto di insieme canonico, del quale descrive la distribuzione degli stati. Un caso particolare \u00e8 la distribuzione di Maxwell-Boltzmann, usata per descrivere la velocit\u00e0 delle particelle nei gas.\nDefinizione.\nLa distribuzione di Boltzmann descrive la funzione di distribuzione per la frazione di particelle formula_1 che occupa uno stato formula_2-esimo con energia formula_3:\ndove formula_5 \u00e8 la costante di Boltzmann, formula_6 \u00e8 la temperatura (che si assume essere ben definita), formula_7 \u00e8 il numero di stati aventi energia formula_3, formula_9 \u00e8 il numero totale delle particelle:\ne formula_11 \u00e8 chiamata funzione di partizione, che \u00e8 data da:\nAlternativamente, per un singolo sistema a una temperatura ben definita, la distribuzione di Boltzmann \u00e8 la distribuzione di probabilit\u00e0 che il sistema sia in uno stato specifico.\nLa distribuzione di Boltzmann si applica solo a particelle a una temperatura abbastanza elevata e densit\u00e0 sufficientemente bassa affinch\u00e9 gli effetti quantistici possano essere ignorati e le particelle obbediscano alla statistica di Maxwell-Boltzmann.\nLa distribuzione di Boltzmann \u00e8 spesso espressa in termini di formula_13 dove formula_14 \u00e8 riferita alla beta termodinamica. Il termine formula_15, che indica la probabilit\u00e0 relativa, non normalizzata, di un singolo stato, \u00e8 chiamato \"fattore di Boltzmann\" e appare spesso nello studio della fisica e chimica.\nQuando l'energia \u00e8 semplicemente l'energia cinetica della particella:\nla distribuzione d\u00e0 correttamente la distribuzione di Maxwell-Boltzmann delle velocit\u00e0 molecolari dei gas, enunciata da Maxwell nel 1859. La distribuzione di Boltzmann \u00e8, comunque, molto pi\u00f9 generale. Per esempio, prevede anche la variazione della densit\u00e0 delle particelle in un campo gravitazionale con l'altezza, se formula_17. Infatti la distribuzione si applica ogni volta che possono essere trascurati effetti quantistici.\nIn alcuni casi, pu\u00f2 essere usata un'approssimazione continua. Se vi sono formula_18 stati con energia da formula_19 a formula_20, la distribuzione di Boltzmann predice una probabilit\u00e0 di distribuzione per l'energia:\nIn questa formula formula_22 \u00e8 definita come densit\u00e0 degli stati; la sua espressione esplicita stabilisce se lo spettro energetico \u00e8 continuo.\nNel limite classico, a un grande valore di formula_23 o a bassa densit\u00e0 degli stati (quando le funzioni a onda delle particelle praticamente non coincidono), sia la statistica di Bose-Einstein sia quella di Fermi-Dirac sono ben approssimate dalla distribuzione di Boltzmann.\nIl problema principale della meccanica statistica.\nIn meccanica statistica, un sistema macroscopico composto da formula_9 particelle ha formula_25 gradi di libert\u00e0 descritti dalle formula_25 coordinate generalizzate. Questi gradi di libert\u00e0 sono rappresentabili nello spazio delle fasi a formula_27 dimensioni. Lo stato di un sistema macroscopico viene rappresentato da un punto nello spazio delle fasi. Quando lo stato del sistema varia nel tempo, il punto rappresentativo del sistema percorre una traiettoria nello spazio delle fasi. Trattare classicamente un sistema macroscopico composto da un numero di particelle molto grande \u00e8 chiaramente inutile anche se teoricamente possibile. Per studiare i sistemi macroscopici con un numero enorme di particelle si fa uso del metodo statistico, che fornisce propriet\u00e0 medie del sistema che permettono di superare il problema del gran numero di elementi che lo compongono.\nIl metodo statistico si basa sul postulato fondamentale dell'uguale probabilit\u00e0 a priori: secondo questo postulato, se consideriamo un sistema grande (ambiente) e un suo sottosistema pi\u00f9 piccolo ma macroscopicamente significativo (cio\u00e8 che costituito da un numero sufficientemente grande di elementi), e prendiamo tutti i volumi piccoli a piacere, nello spazio delle fasi di tale sottosistema formula_28, allora durante un intervallo di tempo sufficientemente lungo la traiettoria formula_6 dello spazio delle fasi, per quanto complicata, passer\u00e0 per ognuno di questi volumi. Il limite\ntende a un valore finito e rappresenta la probabilit\u00e0 che osservando il sistema a un qualsiasi istante esso si possa trovare entro un elemento formula_31 dello spazio delle fasi, se formula_32 rappresenta l'intervallo di tempo in cui il punto rappresentativo si trova in tale elemento.\nSe l'elemento dello spazio delle fasi \u00e8 infinitesimo:\nallora si pu\u00f2 introdurre la probabilit\u00e0 come:\ndove formula_35 rappresenta una funzione di tutte le coordinate e tutti gli impulsi e si chiama \"densit\u00e0 di distribuzione statistica\". Questa densit\u00e0 deve essere ovviamente normalizzata:\nLa ricerca della pi\u00f9 opportuna distribuzione statistica \u00e8 il problema principale della meccanica statistica. Infatti ogni grandezza fisica formula_37 del sistema pu\u00f2 essere ricavata come valore medio pesato con la distribuzione opportuna:\nIl comportamento statistico di ogni grandezza formula_37 \u00e8 quindi strettamente legato alla distribuzione formula_35 e il valore medio di formula_41 presenta un picco pronunciato in corrispondenza del picco di formula_35.\nDue sottosistemi che compongono un sistema pi\u00f9 grande sono detti quasi-isolati se le uniche interazioni sono effetti di superficie e sono trascurabili rispetto all'energia interna posseduta da ogni sottosistema. In tal caso si possono considerare tali sottosistemi statisticamente indipendenti. Questo vuol dire che tra due sottosistemi:\ne vale anche l'inverso. Cos\u00ec anche i valori medi delle grandezze formula_37 in ogni sottosistema:\nSi noti che la densit\u00e0 formula_35 si conserva entro lo spazio delle fasi: essa pu\u00f2 essere visualizzata come un insieme di punti, ognuno dei quali rappresenta un possibile stato del sistema che occupa un certo volume nello spazio delle fasi stesso. Per il teorema di Liouville, tale volume, pur modificandosi nel tempo al variare di formula_47 e formula_48 e del tempo, si mantiene costante.\nEntropia ed energia.\nPrendiamo due sottosistemi quasi-isolati appartenenti a un sistema molto pi\u00f9 grande. In tal caso possiamo scrivere:\nL'uso del logaritmo naturale \u00e8 opportuno per l'introduzione dell'entropia. Consideriamo un sistema isolato e dividiamo tale sistema in tanti sottosistemi. Ebbene possiamo ricavare una funzione di distribuzione semplice per descrivere le propriet\u00e0 di un sistema. Sia formula_50 il numero degli stati (precisamente dovremmo considerare stati quantistici) dei sottosistemi, allora una funzione di distribuzione:\ninfatti l'unico parametro che possiamo considerare costante entro i sottosistemi \u00e8 l'energia e la funzione delta di Dirac spiega la tipologia del picco di tale distribuzione intorno a un determinato valore formula_52 assegnato per l'energia, mentre \u00e8 ovvio che tale distribuzione sia pesata per il fatto che il sistema si trovi in uno degli stati formula_53. Per ogni valore di formula_54 possiamo calcolare la funzione di distribuzione formula_55. Possiamo ricavare la probabilit\u00e0 formula_56 che l'energia del sottosistema si trovi nell'intervallo formula_57. Basta moltiplicare la distribuzione formula_58 per il numero di stati con energia compresa in questo stato:\ncon la condizione di normalizzazione:\nformula_56 possiede un massimo in corrispondenza di formula_62 riconoscendo il valore medio dell'energia. Dobbiamo tenere presente che formula_63 rappresenta il numero di stati (quantistici) che sono compatibili con i vincoli microscopici del sistema, in questo caso con l'energia. Esso ha un diretto legame con il volume dello spazio delle fasi:\nper\u00f2 solo nella trattazione della meccanica statistica quantistica. Essa impone un limite tra la meccanica quantistica e quella classica, determinata dalla costante di Planck formula_65. Il logaritmo naturale di questa funzione:\nsi chiama entropia del sistema, propriamente nel caso quantistico. Sostituendo si ottiene:\ne in questo modo risulta una grandezza adimensionale. Inoltre l'entropia \u00e8 una grandezza sempre positiva e additiva. Nel caso classico essa \u00e8 definita a meno di una costante additiva, mentre nel caso quantistico no."}
{"id": "785188", "revid": "110157", "url": "https://it.wikipedia.org/wiki?curid=785188", "title": "Staffanstorp (comune)", "text": "Staffanstorp \u00e8 un comune svedese di 22.174 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nOzzano Dell'Emilia (BO)"}
{"id": "785189", "revid": "118964708", "url": "https://it.wikipedia.org/wiki?curid=785189", "title": "Cronografo del 354", "text": "Il Cronografo del 354 (in latino: \"Chronographus anni 354\") \u00e8 un calendario illustrato per l'anno 354, opera del calligrafo Furio Dionisio Filocalo e offerto a (o commissionato da) un aristocratico romano di nome Valentino.\nComposto a Roma negli ultimi mesi del 353 e probabilmente presentato a Valentino il 1 gennaio 354, oltre al calendario illustrato, per cui \u00e8 maggiormente famoso, contiene una collezione di testi cronologici di tipo amministrativo, pagano e cristiano, non conservati altrove: tra questi la lista di un secolo di \"praefecti urbi\" di Roma, una delle solo tre liste complete di consoli romani (divenuta la base della cronologia della Repubblica Romana), e una serie di biografie dei vescovi di Roma, da cui ebbe origine il \"Liber pontificalis\".\nStoria.\nIl testo ebbe una certa fortuna: si rifanno ad esso o ne copiano le illustrazioni un calendario annotato per l'anno 449 di Polemio Silvio, un planisfero del 579, il ciclo pasquale di Colombano di Bobbio nel 602 e un'opera anglosassone del 689.\nIl codice originale giunse probabilmente almeno fino al X secolo, per andare poi perduto; nei secoli precedenti, per\u00f2, era stato gi\u00e0 copiato in tutto o in parte diverse volte; tra queste copie vi \u00e8 l'ora scomparso \"Lussemburghese\" e il manoscritto \"San Gallo 878\" della biblioteca dell'abbazia di San Gallo. Il manoscritto Lussemburghese fu riscoperto nel Rinascimento e se ne trassero una serie di copie, la migliore delle quali \u00e8 il manoscritto \"Romano\", eseguito sotto la supervisione dell'erudito Nicolas-Claude Fabri de Peiresc, che per\u00f2 fu eseguita dopo la perdita di alcune pagine.\nTheodor Mommsen ne pubblic\u00f2 il calendario nel I volume del CIL e il resto, senza illustrazioni, nel IX volume dei \"Monumenta Germaniae Historica Auctorum Antiquissimorum\" (\"Chronica Minora\"), alla fine del XIX secolo.\nIl \"Cronografo\" contiene la prima attestazione della celebrazione del Natale il 25 dicembre, che potrebbe risalire per\u00f2 a una fonte del 336.\nContenuto.\nComprende:\nI manoscritti contengono anche un'aggiunta spuria, non appartenente al testo originale, che per\u00f2 \u00e8 stata tramandata insieme al \"Cronografo\":"}
{"id": "785198", "revid": "74801", "url": "https://it.wikipedia.org/wiki?curid=785198", "title": "Helsingborg (comune)", "text": "Helsingborg \u00e8 un comune svedese di abitanti, situato nella contea di Scania. Il suo capoluogo \u00e8 la citt\u00e0 omonima. La citt\u00e0 nacque nel 1085.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "785199", "revid": "6923", "url": "https://it.wikipedia.org/wiki?curid=785199", "title": "Achillea erba-rotta moschata", "text": "Lachillea muschiata (Achillea erba-rotta\" subsp. \"moschata ), conosciuta anche come taneda o erba iva, \u00e8 una pianta perenne appartenente alla famiglia delle Asteraceae.\nDistribuzione e habitat.\nCresce sulle Alpi, particolarmente in Francia, Italia, Svizzera e Austria, a una quota che va dai 1400 fin oltre i 3000 metri. Predilige terreni poco calcarei e siti soleggiati. Resiste a temperature inferiori a -23\u00a0\u00b0C. La fioritura avviene da giugno a settembre.\nUsi.\nI suoi fiori, molto profumati, vengono usati al pari delle foglie nella preparazione di amari, infusi digestivi e liquori. Possiedono infatti la propriet\u00e0 di stimolare la secrezione dei succhi gastrici e di favorire quindi la digestione."}
{"id": "785224", "revid": "1718925", "url": "https://it.wikipedia.org/wiki?curid=785224", "title": "H\u00e4ssleholm (comune)", "text": "H\u00e4ssleholm \u00e8 un comune svedese di 50.097 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "785225", "revid": "1632387", "url": "https://it.wikipedia.org/wiki?curid=785225", "title": "Projector", "text": "Projector \u00e8 il quarto album del gruppo melodic death metal svedese Dark Tranquillity, pubblicato nel 1999 dalla Century Media.\nL'album.\n\u00c8 un album sperimentale e pieno di innovazioni per la band: \u00e8 il primo in cui il cantato di Mikael Stanne si apre alle clean vocals, non abbandonando comunque il growl usato in precedenza.\nIntroduce elementi di campionamento del futuro tastierista Martin Br\u00e4ndstr\u00f6m, non accreditato nella formazione.\nSubito dopo la registrazione dell'album il chitarrista Fredrik Johansson abbandoner\u00e0 la band, Martin Henriksson passer\u00e0 alla chitarra venendo sostituito al basso da Michael Nicklasson."}
{"id": "785235", "revid": "1652635", "url": "https://it.wikipedia.org/wiki?curid=785235", "title": "Mummer", "text": "Mummer (1983) \u00e8 il sesto album degli XTC.\nIl disco.\nSesto disco della band di Swindon, pubblicato il 30 agosto 1983, raggiunge il 51\u00ba posto nelle classifiche inglesi, il 145\u00b0 in quelle statunitensi (Billboard album chart). Ne venne tratto un singolo con relativo video, \"Wonderland\".\nTracce.\nLato A\nLato B\nCD bonus tracks"}
{"id": "785237", "revid": "768068", "url": "https://it.wikipedia.org/wiki?curid=785237", "title": "White Castle (azienda)", "text": "White Castle \u00e8 una catena di fast food statunitense fondata nel 1921 a Wichita nel Kansas.\nStoria.\nWhite Castle \u00e8 la seconda pi\u00f9 antica catena americana di ristoranti fast food di hamburger (dopo la A&amp;W Restaurants).\nIl primo ristorante \u00e8 stato aperto a Wichita nel 1921 da Billy Ingram e Walter Anderson.\n\u00c8 conosciuta per gli hamburger quadrati, conosciuti generalmente come \"sliders\", o \"slyders\", che erano venduti a 5 centesimi fino agli anni quaranta, e da l\u00ec a dieci centesimi, diventando sempre pi\u00f9 piccoli. Per molti anni, mentre gli hamburger erano venduti a cinque centesimi, White Castle era solita fare promozioni in cui pubblicava sui giornali dei coupon che permettevano di comprare 5 panini, da portar via, a 10 centesimi. La tipica architettura dei ristoranti White Castle prevede il colore bianco, con una torre ad un angolo, per ricordare un castello medievale. Si dice che il Chicago Water Tower, nella Michigan Avenue, sia il modello per il classico edificio."}
{"id": "785242", "revid": "75447", "url": "https://it.wikipedia.org/wiki?curid=785242", "title": "Mondomarcio", "text": ""}
{"id": "785245", "revid": "599013", "url": "https://it.wikipedia.org/wiki?curid=785245", "title": "Tnd", "text": ""}
{"id": "785255", "revid": "599013", "url": "https://it.wikipedia.org/wiki?curid=785255", "title": "Tne", "text": ""}
{"id": "785259", "revid": "124050329", "url": "https://it.wikipedia.org/wiki?curid=785259", "title": "Teatro condominiale La Fortuna", "text": "Il Teatro condominiale La Fortuna di Monte San Vito (AN) \u00e8 lo storico teatro della citt\u00e0.\nStoria.\nIl teatro fu realizzato grazie alla generosit\u00e0 di 18 notabili locali che fra il 1757 e il 1758, fecero realizzare la sala degli spettacoli all'interno di un vecchio mulino ad olio appartenuto a Giovanni Battista Bracchi. La pianta era rettangolare e misurava venti metri di lunghezza. La sala era ribassata di un piano rispetto al livello stradale sul quale si apriva l'ingresso principale. Il teatro fu dotato i due ordini di palchi per un totale di 22, sospesi su pilastri liberi di pepiano. Per problemi di agibilit\u00e0 il teatro fu restaurato fra il 1926 e il 1928 sotto la direzione di Tarcisio Guadagnini che nello spazio del boccascena fece inserire 4 nuovi palchi. Nel 1966 il teatro \u00e8 stato dichiarato inagibile ed il Comune, acquisita la propriet\u00e0, si \u00e8 attivato per la sua ristrutturazione.\nLa facciata \u00e8 ad un solo piano, verticalmente tripartita da due paraste e conclusa da un attico con la parte centrale arcuata e la scritta \"Teatro Condominiale\". La porta d'ingresso \u00e8 al centro ed ai lati si aprono due finestre con cornici di tipo edicolare. La sala degli spettacoli si presenta con due ordini di palchi separati da pilastrini e sospesi su quattro pilastri poggianti sul piano della platea. Le balaustre sono a fascia e le decorazioni della volta recano motivi a festoni, corone e listelli."}
{"id": "785262", "revid": "198277", "url": "https://it.wikipedia.org/wiki?curid=785262", "title": "Martini Racing", "text": "La dicitura Martini Racing contraddistingue l'impegno di sponsorizzazione della Martini &amp; Rossi a diverse vetture nelle competizioni motoristiche di varia natura; le pi\u00f9 celebri e durature sono state con Porsche nelle gare sport ed endurance tra il 1971 e il 1980, e con Lancia nelle gare rally dal 1981 al 1992. Caratteristici sono i suoi colori, rosso-azzurro-blu, usati in quasi tutte le occasioni e che ne hanno fatto tra le livree pi\u00f9 iconiche nella storia dell'automobilismo.\nDal 1968, anno in cui ha debuttato a Hockenheim, Martini Racing ha inoltre affiancato diversi nomi dell'automobilismo in Formula 1."}
{"id": "785272", "revid": "123090126", "url": "https://it.wikipedia.org/wiki?curid=785272", "title": "Alexandre Deulofeu", "text": " Formul\u00f2 una teoria ciclica, sull'evoluzione delle civilt\u00e0, da lui chiamata \"Matematica della Storia\".\nBiografia.\nNacque a L'Armentera, provincia di Girona, Catalogna (Spagna) dove suo padre era farmacista. All'et\u00e0 di tre anni la famiglia si trasfer\u00ec a Sant Pere Pescador, e nove anni pi\u00f9 tardi a Figueres. Segu\u00ec le scuole medie e superiori all'Istituto Ram\u00f3n Muntaner, a Barcellona si laure\u00f2 in Farmacia, e a Madrid studi\u00f2 Chimica che poi complet\u00f2 a Barcellona. Ritornato a Figueres vinse un concorso e divenne professore nell'istituto della citt\u00e0. Qui inizi\u00f2 un periodo di intensa attivit\u00e0 politica, prima come dirigente della Juventud Nacionalista Republicana (Giovent\u00f9 Nazionalista Repubblicana) dell'Empord\u00e0, e poi come consigliere comunale per ERC. Durante la Guerra Civile fu sindaco provvisorio di Figueres, dove evit\u00f2 scontri, saccheggi e persecuzioni. Nel fronte fu assegnato alla sezione di sanit\u00e0. And\u00f2 in esilio in Francia il 5 febbraio 1939 quando l'esercito repubblicano si ritir\u00f2. Nell'esilio fece diversi mestieri: maestro di diverse materie; violinista e sassofonista in diversi gruppi di musica per divertimento e classici; agricoltore sperimentale creatore di colture senza terra con soluzioni liquide che aveva inventato; operaio in fabbrica, muratore, scrittore, poeta, ecc. Fece amicizia con Francesc Pujols e con Salvador Dal\u00ed. Ritorn\u00f2 dall'esilio il 22 gennaio 1947, e riprese il suo lavoro come farmacista, continu\u00f2 con le sue ricerche e a scrivere. Mor\u00ec a Figueres il 27 dicembre 1978, lasciando inconclusa la versione completa della sua opera principale, intitolata \"La Matematica della Storia\".\nPensiero.\nEgli afferm\u00f2 che le civilt\u00e0 e gli imperi hanno dei cicli equivalenti ai cicli naturali degli esseri viventi. Ogni civilt\u00e0 pu\u00f2 avere un m\u00ednimo di tre cicli di 1700 anni ognuno. Compresi dentro le civilt\u00e0 gli imperi hanno una durata media di 550 anni. Egli afferm\u00f2 che per mezzo della conoscenza dell'indole dei cicli si possono evitare le guerre, che egli considera innecessarie, per mezzo di processi pacifici anzich\u00e9 violenti. Afferm\u00f2 inoltre che l'umanit\u00e0 potr\u00e0, conoscendoli, alterare i suoi cicli, e che questa deve tendere a organizzarsi in una Confederazione Universale di popoli liberi.\nL'enunciazione della legge matematica che, secondo lui, determina l'evoluzione delle popolazioni \u00e8 riassunta nei punti seguenti (Capitolo III di \"La Matematica della Storia\" in catalano, edizione 1967):\nIl suo pensiero \u00e8 collegato alle idee di Oswald Spengler e di Arnold J. Toynbee. Anche loro presentarono delle teorie sul carattere ciclico delle civilt\u00e0, ma senza raggiungere una misura matematica cos\u00ec precisa come proposta da Deulofeu, che ricorda quella di Giuseppe Ferrari (\"Teoria dei periodi politici\", 1874 e \"L'aritmetica nella storia\", 1875).\nDurante il suo esilio, e anche dopo, Deulofeu visit\u00f2 diversi musei, templi e monumenti di diversi paesi dove, fra altre conclusioni, dedusse che aveva trovato l'origine dell'arte romanica durante il secolo IX nella zona fra l'Empord\u00e0 e il Rossell\u00f3, che era l'origine di quello che lui chiama il secondo ciclo della civilt\u00e0 europea occidentale, dopo il primo ciclo."}
{"id": "785282", "revid": "26415", "url": "https://it.wikipedia.org/wiki?curid=785282", "title": "Arcipelago delle Pelagie", "text": ""}
{"id": "785285", "revid": "339392", "url": "https://it.wikipedia.org/wiki?curid=785285", "title": "Arcipelago Maltese", "text": ""}
{"id": "785286", "revid": "767487", "url": "https://it.wikipedia.org/wiki?curid=785286", "title": "Trattato di Teschen", "text": "Il trattato di Teschen fu firmato il 13 maggio 1779 da Austria e Prussia per porre fine alla guerra di successione bavarese. Il trattato stabil\u00ec che l'Austria avrebbe mantenuto l'Innviertel, come anche una striscia di terra che si estende da Passavia fino al confine settentrionale di Salisburgo. Una delle clausole del patto era che la Prussia riconoscesse i margraviati di Ansbach e Bayreuth. Con il trattato, gli elettorati di Baviera e del Palatinato furono fusi insieme. La pace fu stipulata per iniziativa della Russia e fu garantita da Russia e Francia.\nCome ringraziamento per la sua opera di mediazione, l'elettore di Sassonia don\u00f2 al barone e diplomatico francese Louis Auguste Le Tonnelier de Breteuil la cosiddetta \"Tavola di Teschen\" - ora conservata al Louvre - opera dell'orafo tedesco Johann Christian Neuber (1736-1808)."}
{"id": "785287", "revid": "135224", "url": "https://it.wikipedia.org/wiki?curid=785287", "title": "Lago di Comabbio", "text": "Il lago di Comabbio \u00e8 un lago di origine glaciale in Provincia di Varese. Si trova tra il lago Maggiore e il lago di Varese.\nCinque sono i comuni che si affacciano sulle rive del lago: Ternate, Varano Borghi, Vergiate, Mercallo e Comabbio. Il lago ha una superficie di circa 3,4 chilometri quadrati ed una profondit\u00e0 massima di 7,7 metri. \u00c8 lungo 3,6 e largo 1,4 chilometri, ha uno sviluppo costiero di 9 chilometri.\nGeografia.\nIl lago di Comabbio si trova in una conca naturale delimitata a Ovest dal massiccio del Monte Pelada e Monte Calvo, a est dal Monte San Giacomo e a nord-est da un leggero falsopiano, intervallato da piccole e basse colline, che collega la sponda ternatese alla sponda biandronnese che si affaccia sul Lago di Varese.\nDal punto di vista floristico \u00e8 un'oasi naturalistica ricca di piante rare, soprattutto galleggianti. \n\u00c8 alimentato da alcune sorgenti e da piccoli torrenti, quindi non risultano immissari ed emissari di particolar rilievo.\nUn tempo, il lago era collegato al lago di Varese con il quale formava un unico grande bacino; ora i due laghi sono collegati mediante un canale artificiale : il canal Brabbia che attraversa l'omonima palude.\nAttualmente il lago \u00e8 considerato, soprattutto per motivi naturali e a causa della sua bassa profondit\u00e0, eutrofico. Rappresenta, infatti, in modo evidente, quel processo evolutivo irreversibile che porter\u00e0 i laghi prealpini ad un grado di trofia e di interramento sempre maggiori.\nDal punto di vista naturalistico offre una ricca variet\u00e0 di specie faunistiche e floreali, grazie anche al divieto di utilizzare barche a motore. Una caratteristica di questo lago \u00e8 sempre stata la sua pescosit\u00e0 (luccio, lucioperca, persico sole, scardola, carpa, tinca e anguilla) mentre la sponda meridionale, meglio nota come baia di Corgeno, \u00e8 anche zona di rifugio e nidificazione di molte specie di uccelli acquatici e di anatre.\nA causa delle sue ridotte dimensioni, d'inverno ghiaccia molto facilmente trasformandosi in una grande pista di pattinaggio.\nSi dice che molto tempo fa, circa nel 2000 a.C., il lago di Comabbio e il Lago di Monate fossero uniti. Ci\u00f2 potrebbe essere la risposta alle numerose falde acquifere sotterranee che si trovano tutt'oggi ad alimentare principalmente il Lago di Monate.\nStoria.\nSulla sponda orientale in localit\u00e0 Corgeno, nell'area naturale del Parco del Ticino, si trova buona parte di quell'area del lago che viene chiamata la palude di Mercallo; si tratta di una zona in cui \u00e8 documentata la presenza di antiche popolazioni chiamate Corogennates, vocabolo di derivazione celtica. Nello spazio d'acqua molto paludoso di fronte a Corgeno furono rinvenuti gli unici insediamenti palafitticoli di tutto il lago risalenti all'et\u00e0 del bronzo.\nIl Lago di Comabbio, come gli altri laghi varesini, venne acquistato dal vescovo Biglia nel 1652, venduto poi nel 1779 ai Litta Visconti di Arese e infine ai Borghi, industriali tessili varesini che nel 1819 impiantarono una grande tessitura a Varano.\nDa diversi anni \u00e8 vietata la navigazione a motore sul lago, il quale ospita i Campionati Italiani di canottaggio a sedile fisso organizzati dalla Canottieri Corgeno.\nIl lago \u00e8 circondato da una pista ciclopedonale di circa 12 km di lunghezza."}
{"id": "785288", "revid": "767487", "url": "https://it.wikipedia.org/wiki?curid=785288", "title": "Galerella", "text": ""}
{"id": "785290", "revid": "729019", "url": "https://it.wikipedia.org/wiki?curid=785290", "title": "Arcipelago Campano", "text": "LArcipelago Campano (anche detto Arcipelago Napoletano) \u00e8 un arcipelago formato da un gruppo di cinque isole situate ai margini del golfo di Napoli, nel Mar Tirreno.\nL'arcipelago veniva anche detto un tempo \"delle \"Isole Partenopee\"\", locuzione che veniva estesa anche alle isole Ponziane di Ponza e Ventotene (prima dell'istituzione delle province di Latina e Caserta i rispettivi comuni afferivano infatti alla provincia di Napoli).\nDescrizione.\nAll'interno dell'arcipelago \u00e8 possibile individuare un gruppo pi\u00f9 ristretto, denominato isole flegree, dalle comuni caratteristiche geologiche, di fatto simili a quelle dei Campi Flegrei.\nLe isole principali, in ordine di estensione, sono:\nVi sono poi ancora delle isolette minori, tra cui vanno ricordate:\nTra le isole scomparse a Napoli, vanno ricordate:"}
{"id": "785292", "revid": "466539", "url": "https://it.wikipedia.org/wiki?curid=785292", "title": "Marc Sardelli", "text": "Biografia.\nConseguita la maturit\u00e0 scientifica a Livorno, si iscrive all'Accademia di Belle Arti di Firenze, dove compie i suoi studi. Svolge la sua prima esperienza d'insegnante di disegno e storia dell'arte presso il Liceo Scientifico di Livorno ed il Seminario del Santuario di Montenero.\nNel 1955 \u00e8 la sua prima esposizione personale in Italia. Nello stesso anno espone a San Francisco (USA) alla Santor's Contemporary Design Gallery. Nel 1955 la citt\u00e0 di Livorno invia 6 sue opere alla Casa Bianca (Washington, DC) in dono alla first lady Mamie Eisenhower. Espone nelle principali citt\u00e0 italiane e all'estero (1961 London, St. Martin Galleries, 1973 Parigi, Galleria d'Arte Fabre De Witty, 1984 St-Vincent, 1998 Caen, Chapelle du Carmel, 2002 Roma, Palazzo Valentini, etc).\nCollaboratore e vignettista de \"Il Telegrafo\" negli anni '60 e \u201870, dal 1978 a met\u00e0 degli anni '80 passa al quotidiano \"Il Tirreno\", con vignette di commento alle notizie nazionali e internazionali pi\u00f9 importanti. Dal 1975 al 1986 \u00e8 direttore e docente dell'Accademia di Belle Arti \"Trossi Uberti\" di Livorno come successore di Voltolino Fontani. Nello stesso periodo \u00e8 chiamato a presiedere il Premio Rotonda.\nRipetuti viaggi di studio in Germania, svolti per approfondire l'esperienza di D\u00fcrer, lo conducono a Norimberga, dove nel 1979 tiene la sua prima mostra personale (Wormser Gem\u00e4lde Galerie) ed apre uno studio di pittore che gli servir\u00e0 da base per le sue successive esposizioni in Germania (1979 e 1980, M\u00fcnchen, Das Haus der Gem\u00e4lde Datzmann, 1991 Gemeinschaftshaus N\u00fcrnberg e 1994 Kulturladen N\u00fcrnberg, etc).\nIl suo interesse storico per il periodo legato alle vicende napoleoniche lo portano a realizzare centinaia di opere che illustrano l'epopea napoleonica, presentate in mostre e pubblicazioni librarie. Per il Giubileo del 2000 la citt\u00e0 di Livorno commissiona a Sardelli un dipinto che viene portato in dono a papa Giovanni Paolo II.\nDopo una lunga collaborazione artistica, la Marina Militare Italiana decide d'insignirlo del titolo di \u201cPittore di Marina\", qualifica concessa dopo aver vinto tre concorsi nazionali (1998, 2000 e 2002). I dipinti di Marc Sardelli si trovano nei quadrati delle principali unit\u00e0 navali della Marina Militare e nelle sedi di terra pi\u00f9 importanti: Palazzo Marina Roma, Accademia Navale Livorno, Venezia, La Spezia, Taranto, etc. Nel 1999 lo Stato Maggiore della Marina gli commissiona un dipinto della nave-scuola Amerigo Vespucci per farne dono al Presidente della Repubblica Carlo Azeglio Ciampi; il dipinto si trova tutt'oggi nel Palazzo del Quirinale.\nPadre del direttore d'orchestra, compositore e disegnatore satirico Federico Maria Sardelli, fa parte del Sodalizio Mvschiato, \u201csetta goliardica\u201d labronica, diventata, a detta di Luca Boschi, \"un fenomeno a livello internazionale.\""}
{"id": "785299", "revid": "38120", "url": "https://it.wikipedia.org/wiki?curid=785299", "title": "Leroy e Stitch", "text": ""}
{"id": "785302", "revid": "124884784", "url": "https://it.wikipedia.org/wiki?curid=785302", "title": "Francesco Berni", "text": "Da lui deriv\u00f2 un genere letterario chiamato \"capitolo bernesco\".\nBiografia.\nFrancesco Berni nacque a Lamporecchio in Valdinievole, un borgo in provincia di Pistoia, nel 1496 o nel 1497. Il padre era notaio. Non si sa quasi nulla di lui finch\u00e9 nel 1517 si trasfer\u00ec a Roma presso la famiglia del potente cardinale Bernardo Dovizi da Bibbiena, suo lontano parente, che, come egli stesso ebbe a dire, \u00abnon gli fece mai n\u00e9 ben n\u00e9 male\u00bb. Alla morte di quest'ultimo (9 o 11 novembre 1520), rest\u00f2 al servizio di suo nipote Angelo Dovizi, protonotario apostolico. A Roma entr\u00f2 in contatto con il fiorente umanesimo romano, dedicandosi lui stesso a comporre versi latini.\nNel febbraio del 1523 fu bruscamente allontanato da Roma e confinato nell'abbazia di San Giovanni in Venere presso Lanciano, in Abruzzo, forse a causa di uno scandalo legato alla sua estroversa omosessualit\u00e0, che il nuovo papa Adriano VI si proponeva di reprimere. Morto Adriano VI ed eletto Clemente VII (19 novembre 1523), fece ritorno a Roma, dove pass\u00f2 al servizio di Gian Matteo Giberti, datario pontificio e futuro vescovo di Verona, uno degli uomini pi\u00f9 potenti in Curia. A differenza del Bibbiena, prelato dell'epoca gaudente di Leone X, il Giberti era uomo di severi e austeri principi, un \"illuminato\", uno \"spirituale\", che perseguiva un grande progetto di riforma della chiesa \"in capite\", cio\u00e8 che partisse dal centro (la curia romana) per irradiarsi in periferia. In parallelo promuoveva il disegno della 'libert\u00e0 d'Italia', cio\u00e8 dell'indipendenza degli stati italiani (e in primo luogo del papato) dalle ingerenze straniere; a questo fine fu tra gli ispiratori della Lega di Cognac, che fu stipulata nel 1526 per combattere il predominio che l'imperatore Carlo V aveva conquistato con la battaglia di Pavia (1525).\nIl Giberti esigeva dai suoi collaboratori un'irreprensibile disciplina, alla quale il Berni si mostr\u00f2 pi\u00f9 volte riottoso, esprimendo nello stesso tempo un sostanziale scetticismo sui suoi disegni politici. Tuttavia la disciplina del Giberti non manc\u00f2 di produrre effetti profondi sulla sua personalit\u00e0 e sulla sua attivit\u00e0 letteraria. Nel 1526 Berni pubblicava il \"Dialogo contra i poeti\", un crudo atto di accusa contro la degenerazione della cultura umanistica, nel quale dichiarava di volersi 'spoetare'. In effetti abbandon\u00f2 sia la poesia latina che gli oscenissimi versi in volgare che aveva composto fino ad allora, limitandosi a scrivere qualche sonetto di natura polemica e satirica.\nAlla prova della storia, i disegni politici del Giberti, ostacolati anche dalle incertezze e dalle indecisioni del papa, fallirono tragicamente. Il 6 maggio 1527 un'orda senza freno di milizie imperiali, rimaste senza guida e senza controllo, prese Roma al primo assalto e la sottopose a uno spaventoso saccheggio che rischi\u00f2 di annientare la citt\u00e0. Berni, che vi rimase direttamente coinvolto, cerc\u00f2 di esprimere l'orrore dell'esecrando spettacolo a cui fu costretto ad assistere in una serie di ottave aggiunte al suo rifacimento dell\"'Orlando innamorato\" (\u00abIo vorrei dir, ma l'animo l'aborre...\u00bb).\nSopravvissuto ai massacri, alla fame, alla peste, ripar\u00f2 per qualche tempo in Mugello, dove aveva delle propriet\u00e0; quindi raggiunse nel vescovado di Verona il padrone, che aveva abbandonato definitivamente la Curia per votarsi a un progetto di riforma \"in membris\", cio\u00e8 che partisse dalla periferia per conquistare il centro e che in primo luogo comportasse per i vescovi l'obbligo di risiedere nella loro sede episcopale. Ma nonostante i propositi di buona volont\u00e0 pi\u00f9 volte manifestati, la convivenza con il Giberti, che a Verona aveva fondato un cenacolo di severo umanesimo cristiano, rest\u00f2 sempre difficile e conflittuale. Berni tent\u00f2 una prima evasione dalla \u00absuggezione in che stava in Verona\u00bb nel 1531, quando tent\u00f2 di accasarsi con i tre giovani abati Cornaro, figli del cardinale Francesco, che dimoravano insieme a Padova. Tornato poco dopo con il Giberti, riprese a scrivere versi paradossali, sintomo di un'inquietudine che avrebbe portato di l\u00ec a poco alla rottura definitiva.\nAlla fine del 1532 pass\u00f2 al servizio del cardinale Ippolito de' Medici, nipote del papa, e ritorn\u00f2 a Roma minacciando di \u00abfar\"vi\" il bordello\u00bb. L\u00ec entr\u00f2 in contatto con il gruppo dei cosiddetti \"accademici Vignaiuoli\", che stavano iniziando ad imitare la sua poesia, scrivendo e declamando capitoli in terza rima di stampo burlesco. Tuttavia, nonostante il servizio fosse assai poco faticoso (\u00abmangio 'l suo pane e non me l'affatico\u00bb, diceva a un amico) e piuttosto remunerativo, dopo pochi mesi, nel settembre 1533, approfittando di un viaggio di quest'ultimo verso Nizza, il poeta si ferm\u00f2 a Firenze, dove aveva ottenuto un canonicato della cattedrale di Santa Maria del Fiore.\nMor\u00ec nel 1535, a soli 38 anni, dopo un'agonia durata una settimana, in casa di Ricciarda Malaspina, marchesa di Massa, dove era stato colto da un improvviso malore. Si parl\u00f2 di oscuri intrighi alla corte del duca Alessandro de' Medici e si disse che fosse stato avvelenato per non aver voluto propinare lui il veleno al cardinale Giovanni Salviati. Non vi sono elementi certi n\u00e9 per confermarlo n\u00e9 per negarlo.\nOpere.\nLa pi\u00f9 antica opera databile del Berni \u00e8 \"La Catrina\" (1516), una farsa rusticale in ottave costruita sul modello delle farse senesi, che a quell'epoca veniva esportato a Roma da Niccol\u00f2 Campani detto lo Strascino. Peraltro la prima attestazione del testo \u00e8 tarda e l'attribuzione desta sospetti, al pari del \"Mogliazzo\" e della \"Caccia d'Amore\", tardivamente attribuiti al Berni e sicuramente apocrifi.\nMa tralasciando le opere minori, la poesia che tradizionalmente si riconosce come \"bernesca\" si inaugura con un ciclo di capitoli ternari (ovvero in terza rima) composti negli anni 1521-1522, con l'ibrida avanguardia del \"Capitolo del Cornacchino o Lamento di Nardino\". Sono degli encomi in versi, che peraltro assumono come oggetto della lode soggetti inopinati e incongrui: \"Ghiozzi\", \"Anguille\", \"Cardi\", \"Pesche\", \"Orinale\", \"Gelatina\", \"Ago\". Da questo punto di vista l'autore mostra di guardare al modello classico ed umanistico dell'encomio paradossale (in prosa), che aveva trovato il suo esempio pi\u00f9 recente e pi\u00f9 illustre nell'Elogio della follia\" di Erasmo da Rotterdam\". Nello stesso tempo per\u00f2, quei soggetti incongrui si rivelano metafore di organi ed operazioni sessuali (di preferenza omosessuali), denunciando un'evidente filiazione dal canto carnascialesco fiorentino, nella variante della \"mascherata\", ovvero il canto delle professioni e delle condizioni umane, nel quale le profferte dei figuranti alle donne si traducevano in un gioco di equivoci osceni.\nQuesta produzione, connessa ai liberi costumi di un ambiente spregiudicato, si arresta all'avvento di papa Adriano VI (contro il quale il Berni scagli\u00f2 un rabbioso capitolo ternario) e all'esilio in Abruzzo, per dileguare affatto dopo il passaggio al servizio del Giberti. In quest'epoca fiorisce invece il sonetto di polemica politica (\u00e8 celebre \"Un papato composto di rispetti\", contro l'inettitudine di papa Clemente VII) o letteraria (\u00e8 celebre \"Chiome d'argento fino\", parodia della poesia petrarchesca dettata dal Bembo). Ma \u00e8 anche l'epoca del \"Dialogo contra i poeti\", che liquida la vacuit\u00e0 e l'empiet\u00e0 della poesia umanistica alla luce della dottrina cristiana, reclamando concretezza e rettitudine. Tuttavia il Berni non resiste a riesumare un episodio della passata attivit\u00e0 pubblicando nel 1526 il \"Commento alla Primiera\", nel quale tace completamente della componente oscena dei versi, ma si lascia sfuggire frecciate polemiche contro gli \"scrupolosi\" (i rigoristi), tra i quali \u00e8 da annoverare - \u00e8 ovvio - il suo austero padrone.\nDopo il sacco del 1527 e il sonetto di vituperio contro Pietro Aretino (\"Tu ne dirai e farai tante e tante\"), la sua attivit\u00e0 letteraria sembra concentrarsi nel rifacimento dell\"'Orlando innamorato\" di Matteo Maria Boiardo, per il quale chiedeva i privilegi di stampa nel 1531, ma che sar\u00e0 pubblicato soltanto postumo. Si tratta di un poema toscanizzato ma anche \"moralizzato\", che invita a leggere le vicende narrate in funzione dei proemi premessi a ogni canto e degli insegnamenti morali che vi si espongono. Il rifacimento, dopo un periodo di oblio in cui cadde durante la seconda met\u00e0 del Cinquecento, conobbe una vasta fortuna per buona parte del XVII secolo e per tutto il XVIII, sostituendo il poema boiardesco fino alla sua riscoperta avvenuta durante l\u2019Ottocento.\nDopo l'esperimento del capitolo epistolare, inaugurato nel 1528 con il \"Capitolo a messer Francesco milanese\", e di quello narrativo con il \"Capitolo del prete da Povigliano\" (1532), il Berni tornava al capitolo paradossale negli ultimi mesi del servizio con il Giberti (1532), votando le sue lodi alla \"Peste\", ad \"Aristotele\", al \"Debito\". In questi casi il paradosso non implicava pi\u00f9, almeno per principio, l'equivoco osceno, ma prendeva di mira bersagli ideologici: la convinzione che la natura sia necessariamente buona perch\u00e9 creata da Dio, l'aristotelismo che si andava affermando, le convenzioni sociali.\nTornato a Roma, vi trovava una frotta di ammiratori e imitatori (Giovanni Mauro d'Arcano, Giovanni Della Casa, Francesco Maria Molza, Giovan Francesco Bini, Agnolo Firenzuola, Mattio Franzesi ecc.), raccolti nella cosiddetta Accademia dei Vignaiuoli. Da qui si diffonde il genere della poesia bernesca. Fra le sue ultime prove va citato almeno il \"Capitolo a fra Bastian dal Piombo\", per la sua esaltazione della poesia di Michelangelo contrapposta alla vanit\u00e0 della poesia dei petrarchisti: \u00abtacete \"unquanco\", \"pallide viole\" / e \"liquidi cristalli\" e \"fiere snelle\": / e' dice cose e voi dite parole\u00bb (vv. 29-31).\nLa sua vita e la sua opera sono arruffate e contraddittorie. Dietro la sua maschera giocosa visse con tormento il conflitto fra ci\u00f2 che era e ci\u00f2 che doveva e voleva essere (un buon cristiano). A essere un buon cristiano non riusc\u00ec mai; eppure ci prov\u00f2, specialmente quando, \u00abfatto teatino e romito\u00bb e \u00abdigiunando in pane et in acqua\u00bb segu\u00ec a Verona un uomo \u00abdabbene\u00bb per vedere se il suo esempio poteva sconfiggere la sua \u00abpoltroneria\u00bb. In una delle sue ultime lettere affermava con amarezza: \u00abnon ho fatto mai alli d\u00ec miei cosa buona\u00bb.\nBibliografia.\nTesti:\nStudi:"}
{"id": "785309", "revid": "1573940", "url": "https://it.wikipedia.org/wiki?curid=785309", "title": "Helogale", "text": "Helogale \u00e8 un genere della famiglia degli Erpestidi. Comprende due specie, note comunemente come manguste nane. Queste manguste si distinguono per le loro piccole dimensioni (lunghezza testa-tronco 23\u201325\u00a0cm, della coda 20\u201322\u00a0cm) e per avere solo 36 denti; sono diffuse con numerose sottospecie in Somalia, nelle regioni africane orientali, nel Sudafrica e nell'Angola meridionale.\nBiologia.\nLe manguste nane sono animali diurni e vanno alla ricerca del cibo in piccoli gruppi formati da 4-15 individui; essi si mantengono in contatto emettendo continuamente delle grida simili a cinguettii. Sebbene non abbiano una residenza precisa, ritornano di quando in quando nelle zone ove sono sicure di operare buona caccia e scavano talvolta anche delle tane; di notte tuttavia preferiscono rifugiarsi nei nidi delle termiti, in tronchi cavi o in piccole grotte. Nello zoo di Francoforte, F. Zannier ebbe occasione di constatare che il comportamento della mangusta nana comune presenta molti tratti in comune con quello della mangusta grigia indiana, dell'icneumone e del suricato. Tutti questi animali hanno una stessa agilit\u00e0 di movimenti e l'abitudine di dormire tenendo il capo tra le zampe anteriori e insinuando il muso sotto l'addome. Quando assume l'atteggiamento di imposizione ed \u00e8 molto eccitata, la mangusta nana comune non si limita a rizzarsi sugli arti posteriori, ma pu\u00f2 anche ruotare su se stessa e muoversi saltellando; cattura gli insetti raspando nel terreno o rimuovendo sassi e uccide i gasteropodi in modo analogo ad altre manguste (mangusta striata, mangusta cancrivora e mangusta di palude), afferrandoli con gli arti anteriori e scagliandoli all'indietro, attraverso quelle posteriori; per fare ci\u00f2 stacca le quattro zampe da terra, sollevando la regione posteriore del corpo. La mangusta nana comune individua le prede probabilmente servendosi in uguale misura dell'olfatto, della vista e dell'udito; le insegue quindi con piccoli balzi e, dopo averle afferrate con il muso e le zampe anteriori, le uccide mordendole pi\u00f9 volte al capo o alla nuca. Comincia a mangiarle dalla testa e, se la vittima \u00e8 un uccello, ne recide dapprima il capo e toglie poi con cura piume e penne. Per aggredire e difendersi usa una tecnica analoga a quella della mangusta grigia indiana e dell'icneumone. Pulisce il mantello e il muso con movimenti molto rapidi e durante le brevi pause si dedica ad altre attivit\u00e0; rimuove i resti del cibo incastrati tra i denti per mezzo degli artigli.\nQuesta piccola mangusta, che nello zoo di Francoforte \u00e8 ospitata in un recinto all'aperto entro cui si trova un nido artificiale di termiti, imprime dei marchi odorosi applicando tecniche diverse: usa il secreto delle ghiandole presenti nelle guance per segnare spigoli, pareti, rami e i suoi stessi figli, ma impiega sovente anche il secreto della borsa anale per lasciare altri contrassegni. In tale caso si sostiene sugli arti anteriori, e solleva verticalmente il corpo fino a portare la regione anale a contatto del punto prescelto, oppure si limita a far scivolare su di esso la zona delle ghiandole anali. Zannier cos\u00ec descrive queste operazioni:\nLe manguste nane raggiungono la maturit\u00e0 sessuale abbastanza precocemente, all'et\u00e0 di circa 3 mesi, e sembrano accoppiarsi pi\u00f9 volte all'anno (nello zoo di Francoforte, infatti, una femmina partor\u00ec in marzo, maggio, agosto e novembre 1963, ogni volta 4 piccoli). La gestazione dura 50-54 giorni, e i piccoli sono allevati di comune accordo da tutti i componenti della famiglia (compresi il padre e gli individui giovani), che li coprono con il proprio corpo per riscaldarli, li marcano con i loro vari secreti, li puliscono e li trasportano. In questo caso si comportano con estrema cautela, e compiono ripetuti tentativi finch\u00e9 non riescono ad afferrarli saldamente, ma delicatamente, al collo. Durante il trasporto, tuttavia, i piccoli vengono sovente trascinati, deposti a terra per breve tempo, quindi ripresi e nuovamente trascinati qua e l\u00e0 con una corsa precipitosa. Le piccole manguste nane sono molto amanti del gioco, e si dedicano a passatempi analoghi a quelli delle manguste grigie indiane."}
{"id": "785312", "revid": "26891", "url": "https://it.wikipedia.org/wiki?curid=785312", "title": "Asso dell'aeronautica", "text": ""}
{"id": "785315", "revid": "277947", "url": "https://it.wikipedia.org/wiki?curid=785315", "title": "Luigi Caruso (compositore)", "text": "Studi\u00f2 musica al Conservatorio della Piet\u00e0 dei Turchini di Napoli, dove ebbe come maestro Nicola Sala. Terminati gli studi, a soli 19 anni debutt\u00f2 come operista con il \"Barone di Trocchia\", data nella citt\u00e0 natale durante il carnevale del 1773. Segu\u00ec nell'anno successivo la rappresentazione a Londra dell\"'Artaserse\", il suo primo dramma per musica. Il 15 marzo 1788 fu nominato maestro di cappella della Cattedrale di San Lorenzo di Perugia, posizione che, tranne per breve periodo, conserv\u00f2 fino alla morte; non \u00e8 invece certa la sua attivit\u00e0 di direttore della cappella a Urbino tra il 1808 e il 1810. Per tutta la sua vita, inoltre, viaggi\u00f2 continuamente in Italia, in Portogallo, in Francia e in Germania per mettere in scena le proprie opere.\nCaruso scrisse un gran numero di opere, sia serie che comiche; nelle sue opere buffe, le quali qualche volta risultano essere rielaborazioni di altri suoi precedenti lavori, seguno lo stile dell'opera napoletana del XVIII secolo. Nonostante egli avesse continuato a scrivere musica anche nei primi decenni del XIX secolo, rifiut\u00f2 totalmente le nuove innovazioni del Romanticismo e rimase legato alla vecchia scuola napoletana.\nLavori.\nOpere.\nSono note 64 opere di Caruso; l'anno e la citt\u00e0 si riferiscono alla prima rappresentazione."}
{"id": "785320", "revid": "599013", "url": "https://it.wikipedia.org/wiki?curid=785320", "title": "Tnj", "text": ""}
{"id": "785325", "revid": "26891", "url": "https://it.wikipedia.org/wiki?curid=785325", "title": "Virata di Himmelmann", "text": ""}
{"id": "785329", "revid": "38120", "url": "https://it.wikipedia.org/wiki?curid=785329", "title": "Cip &amp; Ciop Agenti Speciali", "text": ""}
{"id": "785331", "revid": "198277", "url": "https://it.wikipedia.org/wiki?curid=785331", "title": "Bob Noorda", "text": "A partire dagli anni 1960, si \u00e8 imposto tra i principali artefici del rinnovamento della grafica italiana del XX secolo.\nBiografia.\nDopo aver svolto il servizio militare in Indonesia (allora colonia dei Paesi Bassi), alla fine degli anni 1940 ritorn\u00f2 ad Amsterdam per terminare gli studi al IvKNO (Instituut voor Kunstnijverheidsonderwijs, ora noto come Gerrit Rietveld Academie), diplomandosi nel 1950. L'istruzione funzionalista che ricevette, come conseguenza dell'influenza del movimento Bauhaus, \u00e8 stata una presenza costante durante la sua carriera di designer. Noorda lavor\u00f2 come \"freelance\" nella capitale olandese fino al 1954, anno in cui prese la decisione di trasferirsi in Italia, a Milano.\nQui, Noorda si guadagn\u00f2 una discreta reputazione curando, tra la met\u00e0 degli anni 1950 e i primi anni 1960, le campagne pubblicitarie della Pirelli; allo stesso tempo, collabor\u00f2 anche con La Rinascente (tra il 1963 e il 1964) e la Olivetti. In particolare, l'esperienza in Pirelli fu molto fruttuosa, poich\u00e9 ebbe modo di entrare in contatto con molti designer del calibro di Walter Ballmer, Aldo Calabresi, Max Huber, Lora Lamm, Bruno Munari, Raymond Savignac, Albe Steiner, Antonio Boggeri e Pino Tovaglia. Durante questi anni lavor\u00f2, assieme agli architetti Franco Albini e Franca Helg, alla progettazione grafica della metropolitana milanese inaugurata nel novembre del 1964: a Noorda, in particolare, venne affidato l'incarico di occuparsi della segnaletica e dell'allestimento visivo del nuovo sistema di trasporto. Il lavoro svolto da Noorda merit\u00f2 il Compasso d'oro; in seguito ricevette il premio in altre tre occasioni, nel 1979, nel 1984 e infine nel 1994, quest'ultimo alla carriera.\nNel 1965, insieme al designer milanese Massimo Vignelli, fond\u00f2 l'agenzia grafica Unimark International; Noorda dirigeva gli uffici milanesi, mentre Vignelli si trasfer\u00ec negli Stati Uniti per occuparsi della sede di New York. Unimark era presente in cinque paesi, ed era nota per utilizzare un approccio molto moderno del design per clienti internazionali come Knoll, IBM e American Airlines.\nNel 1967 ricevette, con Vignelli, l'incarico di progettare la comunicazione visiva della metropolitana di New York; lo stesso lavoro gli venne poi affidato anche per quella di San Paolo del Brasile. Nei primi anni 1970 termin\u00f2 l'esperienza in Unimark, che a quel punto aveva tredici uffici sparsi per il mondo, cos\u00ec Noorda, con altri tre designer, prosegu\u00ec l'attivit\u00e0 dello studio milanese, che chiuse i battenti solo nel 2000. Dopo la chiusura, Noorda e la moglie Ornella lavorarono insieme sotto l'egida della Noorda Design; accanto a quest'attivit\u00e0, si dedic\u00f2 all'insegnamento: a Venezia per la Scuola di disegno industriale, a Urbino per l'Istituto superiore per le industrie artistiche (ISIA) e a Milano per l'Umanitaria e il Politecnico, che nel 2005 gli confer\u00ec una laurea honoris causa in disegno industriale.\nNel corso della sua carriera ha disegnato o aggiornato decine di marchi e loghi, fra cui quelli di Coop, Arnoldo Mondadori Editore, Messaggerie Italiane, Automobile Club d'Italia, Enel, Eni, Aem ed Hera, nonch\u00e9 lo stemma della Regione Lombardia (quest'ultimo, assieme a Bruno Munari, Pino Tovaglia e Roberto Sambonet). Ha inoltre curato l'immagine coordinata di aziende come Agip, Banca Commerciale Italiana, Dreher, Chiari e Forti, Fusital, MaxMeyer, Richard-Ginori, Total, Zegna, Mitsubishi, Rex e Zoppas. \u00c8 stato attivo anche nel campo dell'editoria, collaborando con Vallecchi, Sansoni, Feltrinelli e Touring Club Italiano. A lui sono state dedicate mostre in tutto il mondo.\nRiposa, tumulato nella cripta del Famedio, al Cimitero Monumentale di Milano."}
{"id": "785332", "revid": "26891", "url": "https://it.wikipedia.org/wiki?curid=785332", "title": "Immelmann", "text": ""}
{"id": "785336", "revid": "1591878", "url": "https://it.wikipedia.org/wiki?curid=785336", "title": "Monastero di San Felice (Pavia)", "text": "Il monastero di San Felice fu uno dei principali monasteri benedettini femminili di Pavia; fondato sin dall'epoca longobarda, fu soppresso nel XVIII secolo.\nStoria.\nLa prima attestazione di questo monastero \u00e8 del 760, quando il re longobardo Desiderio e sua moglie, la regina Ansa, lo confermarono sotto la giurisdizione al monastero di Santa Giulia di Brescia. Forse in riferimento a questa regina (o a un'altra regina longobarda), era detto comunemente \"monastero della Regina\". La dedica ufficiale fu inizialmente a Santa Maria e ai Santi Pietro e Paolo; fu detto di san Felice attorno al 1000, dopo che nella chiesa fu posta la reliquia di questo santo.Nel IX secolo il monastero \u00e8 menzionato in 4 diplomi regi e nella seconda met\u00e0 dello stesso secolo l\u2019intitolazione del Salvatore venne sostituita dall\u2019appellativo della Regina. L\u2019ente nell\u2019851 fu confermato come dipendenza del monastero bresciano con l\u2019appellativo della Regina: Lotario e Ludovico II ne fecero dono a Gisla, rispettivamente figlia e sorella dei due sovrani. Nell\u2019868 il monastero fu donato dall\u2019imperatore Ludovico II alla moglie Angelberga, possesso confermato da re Arnolfo nell\u2019889. Nell\u2019890 fu sepolta al suo interno Ethelswith, sorella del re inglese Alfredo e moglie del re di Mercia Burgred, morta mentre si trovava a Pavia. Nell\u2019891 Guido don\u00f2 il monastero alla moglie Ageltrude e, tramite quell\u2019atto, cessano le relazioni con il monastero di Santa Giulia di Brescia. L\u2019ente pass\u00f2 poi sotto il controllo dei sovrani della dinastia ottoniana: una lapide posta all\u2019interno della chiesa ricorda gli interventi edilizi patrocinati dall\u2019imperatore Ottone III nel 980. Lo stesso sovrano nel 1001 conferm\u00f2 al monastero i privilegi e le donazione ottenute dai precedenti re e imperatori, ricordando inoltre che l\u2019ente conservava una reliquia del legno della Croce, insieme ai resti del martire dalmata Felice. Nei secoli centrali del medioevo (IX-XII) il monastero ricevette numerose donazioni imperiali e diplomi di immunit\u00e0 e conferma dei propri beni da parte degli imperatori Ottone III, Enrico II, Corrado II, Enrico IV. In particolare con il diploma dell\u2019imperatore Enrico II del 1014 il monastero ottenne beni sul lago maggiore, a Coronate, Voghera, Travac\u00f2 Siccomario, Pieve Porto Morone e Tromello.\nNell\u2019XI secolo il monastero attravers\u00f2 una fase di grande espansione e prosperit\u00e0, la sua autonomia fu confermata anche dall\u2019imperatore Enrico II, ma nel 1025 Corrado II lo pose sotto il controllo del vescovo di Novara, mentre Enrico III lo rese di nuovo autonomo. Nel 1060 l\u2019imperatore Enrico IV affid\u00f2 nuovamente l\u2019ente al presule di Novara, sotto il quale rimase fino alla fine del XII secolo, quando fu ceduto al vescovo di Pavia. Il monastero conobbe una nuova fioritura nel XV secolo, ottenendo concessioni, esenzioni e possessioni sia da Filippo Maria Visconti, sia da Bianca Maria Visconti, Bona di Savoia e Ludovico il Moro e accogliendo tra le monache esponenti delle maggiori stirpi urbane, come la badessa Andriola de\u2019 Barrachis (documentata tra il 1446 e il 1506), valente pittrice (nei musei Civici di Pavia si conservano due suoi dipinti), che patrocin\u00f2 nell\u2019ultimo decennio del XV secolo il rinnovamento in veste rinascimentale del monastero.\nEbbe pure vastissimi possedimenti nel territorio pavese e altrove, cosa di cui danno conto i numerosi documenti d'archivio. Particolarmente durevole fu il possesso di Pieve Porto Morone. Ancora nel XVIII secolo il monastero aveva una rendita di 34000 lire e ospitava ben sessanta monache.\nIl monastero fu soppresso nel 1785. Dopo la soppressione il governo austriaco incaric\u00f2 l'architetto Leopoldo Pollack di redigere un piano per trasformare il complesso in orfanotrofio (si deva al Pollack la sobria facciata neoclassica prospiciente piazza Botta). L'orfanotrofio fu attivo dal 1792 fino agli anni'50 del Novecento, quando fu ceduto all'universit\u00e0. Attualmente \u00e8 sede dei Dipartimenti di Filosofia e di Psicologia e del Dipartimento di Scienze Economiche e Aziendali (gi\u00e0 Facolt\u00e0 di Economia e commercio) dell'Universit\u00e0 di Pavia con il nome di Palazzo San Felice. \nDescrizione.\nLa Chiesa.\nRecenti scavi archeologici ci hanno permesso di ricostruire con maggiore precisione le vicende architettoniche della chiesa che \u00e8 data tra l\u2019VIII e il IX secolo e fu costruita sui resti di edifici di et\u00e0 tardo romana. Originariamente l\u2019edificio era ad aula unica e dotato di tre absidi e provvisto all\u2019esterno di un atrio, destinato ad area sepolcrale, inglobato nel X secolo dalla chiesa. Durante gli scavi del 1996/97 vennero ritrovate otto tombe alla cappuccina (mentre altre sepolture vennero alla luce su via San Felice), alcune delle quali affrescate internamente con immagini sacre e che sono visibili all\u2019interno dell\u2019aula universitaria che occupa lo spazio della ex chiesa. Tali sepolture risalgono all'VIII secolo e in una di esse si conserva una scritta con il nome della badessa Ariperga, prima destinataria della tomba, mentre in un\u2019altra tomba \u00e8 stato rinvenuto lo scheletro di una religiosa corredata da un anello in bronzo dorato con gemma incastonata e calzari di cuoio ai piedi. Esternamente, lungo via San Felice, si pu\u00f2 ancora osservare la partitura muraria altomedievale della chiesa, caratterizzata, analogamente a San Salvatore a Brescia e Santa Maria della Cacce a Pavia, da alte arcate cieche con finestrelle. L\u2019edificio sub\u00ec rimaneggiamenti in et\u00e0 rinascimentale e moderna, come il quattrocentesco loggiato che ospitava il coro delle monache. Nel XVII secolo la chiesa venne allungata e fu interamente riaffrescata, a tali interventi risalgono anche le scritte presenti lungo le pareti che elencano le reliquie contenute nell\u2019edificio sacro: San Giorgio, un frammento della Croce, San Felice, San Desiderio, San Sergio e San Bacco. Nel 1611 la badessa Bianca Felicita Parata da Crema fece trascrivere sulla parete nord della chiesa l\u2019epigrafe con cui si ricordavano gli interventi edilizi promossi dall\u2019imperatore Ottone I e la tumulazione all\u2019interno della chiesa del corpo di Felicita, figlia del sovrano e monaca nel monastero.\nla cripta.\nAl di sotto della chiesa si trova una delle principali testimonianze dell\u2019architettura altomedievale a Pavia: la cripta. L\u2019ambiente \u00e8 dotato di un corridoio e provvisto di tre cavit\u00e0 absidali e di nicchie scavate in lieve profondit\u00e0 nei muri laterali. L\u2019accesso alla cripta era garantito da due passaggi, posti ai due lati di essa, in modo da permettere la discesa e la risalita durante i riti e le processioni. All\u2019interno della cripta si trovano tra grandi arche-reliquiario in marmo bianco apuano, con tetto a capanna, risalenti al X secolo e, verosimilmente, alla stessa epoca risalgono anche i rari resti d\u2019intonaco verde e nero presenti sulla volta dell\u2019ambiente.\nIl chiostro.\nPresso la chiesa si trova anche un grande chiostro rinascimentale. Il chiostro fu realizzato tra il 1493 (quando la badessa ottenne dal comune alcuni sedimi pubblici per ampliare il complesso monastico) e i primissimi del successivo, infatti all\u2019interno del collarino di un capitello fu incisa una scritta che ricordava come la badessa Andriola de\u2019 Barrachis avesse fatto realizzare l\u2019opera nell\u2019anno 1500. Il chiostro, in stile rinascimentale, \u00e8 provvisto di 30 colonne in marmo con capitelli a volute e con basi, alcune diverse, per le decorazioni in terracotta degli archi e, nei pennacchi, per i clipei in cui sono affrescate, dove ancora si vedono, busti di monache. Anche nelle arcate e nelle pareti si conservano resti di affreschi, per lo pi\u00f9 risalenti al XVI secolo, mentre nella parte settentrionale del chiostro si conserva un pilastro in laterizio, unico elemento sopravvissuto del precedente chiostro romanico."}
{"id": "785337", "revid": "110157", "url": "https://it.wikipedia.org/wiki?curid=785337", "title": "Ponce (Porto Rico)", "text": "Ponce \u00e8 la terza citt\u00e0 pi\u00f9 grande di Porto Rico sia per estensione territoriale che per numero di abitanti dopo Arecibo e la zona metropolitana di San Juan. Conosciuta ufficialmente come Municipio Aut\u00f3nomo de Ponce, la citt\u00e0 \u00e8 anche nota come \"\u00abPerla del Sur\u00bb\", \"\u00abCiudad Se\u00f1orial\u00bb\" e \"\u00abLa Ciudad de las Quenepas\u00bb\".\nSituata sulla costa meridionale dell'isola, l'area comunale confina a nord con Adjuntas, Utuado e Jayuya, a est con Juana D\u00edaz e a ovest con Pe\u00f1uelas. \u00c8 bagnata a sud dalle acque del Mar dei Caraibi. Il comune, che fu fondato nel 1692, conta una popolazione di quasi 190.000 abitanti ed \u00e8 suddiviso in 19 circoscrizioni (\"barrios\").\nEconomia.\nL'economia della citt\u00e0 \u00e8 da sempre dipesa dall'attivit\u00e0 portuale di Playa de Ponce e dall'industria della canna da zucchero.\nIl \"Consolidated Plan of the Municipality of Ponce\" del 1995 stanzia $10.066.000 per il settore immobiliare, la costruzione di strutture ricreative, il miglioramento delle infrastrutture, l'industria del turismo e i rifugi per i senzatetto.\nAttualmente l'economia si basa principalmente sul commercio al dettaglio, sul turismo e sull'industria manufatturiera. Nel settore agricolo si distacca la produzione di caff\u00e8, banane, arance, polpelmi e platanos, meglio conosciuti come banana da cottura\nTuttavia, la disoccupazione colpisce il 15% della popolazione della citt\u00e0."}
{"id": "785339", "revid": "599013", "url": "https://it.wikipedia.org/wiki?curid=785339", "title": "Tnk", "text": ""}
{"id": "785341", "revid": "729019", "url": "https://it.wikipedia.org/wiki?curid=785341", "title": "Usbergo", "text": "L'usbergo era un tipo di protezione individuale medievale comparso nei primi secoli del Basso Medioevo.\nChiamato con questo nome solo in epoca medievale, \u00e8 la diretta evoluzione della cotta di maglia di ben pi\u00f9 antica origine: la protezione realizzata in tessuto di maglia metallica , presto adottata poi dai vicini Romani e da tutte le popolazioni di area mediterranea. Nella sua forma medievale, essa raggiunse dimensioni sempre pi\u00f9 considerevoli, aumentando la copertura del solo torso realizzata dal giaco, arrivando a coprire gambe e parti del corpo che la cotta di maglia delle epoche pi\u00f9 antiche tendeva a proteggere con altre forme di armamento che nell'alto medioevo erano cadute in disuso per motivi puramente tecnici o culturali.\nL'usbergo consisteva quindi in una lunga cappa di maglia ad anelli di ferro che proteggeva fino alle gambe efficacemente dai colpi fendenti di arma da taglio, non altrettanto da ben assestati colpi di punta o contusioni. L'usbergo, a causa della sua scarsa rigidit\u00e0, non era infatti una difesa efficace contro i colpi pi\u00f9 violenti e, per tale motivo, veniva sempre indossato sopra una tunica imbottita detta gambesone o zuparello, che inoltre proteggeva il corpo dallo sfregamento con il metallo."}
{"id": "785342", "revid": "2730", "url": "https://it.wikipedia.org/wiki?curid=785342", "title": "Saint Malo", "text": ""}
{"id": "785359", "revid": "1543377", "url": "https://it.wikipedia.org/wiki?curid=785359", "title": "Galmudugh", "text": "Il Galmudugh \u00e8 uno dei cinque Stati federali della Somalia, costituitosi come entit\u00e0 autonoma nel 2006 ed entrato a far parte della Repubblica federale somala dal 2012.\nNe fanno parte le regioni amministrative di Mudugh, al nord, confinante con lo Stato federale del Puntland, e di Galgudud, al sud, confinante con lo Stato federale di Hirshabelle. L'Etiopia costituisce il suo confine occidentale, e l'Oceano Indiano quello orientale.\nLa capitale \u00e8 Dusa Mareb.\nGeografia.\nIl nome \"Galmudugh\" deriva da una crasi tra i nomi delle due regioni del Mudugh e del Galgudud. \nIl Galmudugh \u00e8 la regione centrale della Somalia, distante circa da Mogadiscio, Bosaso e Harar in Etiopia. La regione confina ad est con l'Oceano Indiano, ad ovest con l'Etiopia, a nord con il Puntland, e a sud con l'Hirshabelle. \nLe principali citt\u00e0 sono Gallacaio, Gh\u00e8linsor, Balli Ad, Algula, Bitale, Dinowda, Cel Dhanaane, Obbia, Afbarwaaqo, Wisil, Bacaadweyne, Gaidaro, Ceeldibir, Xingod, Dabaro.\nStoria.\nLa regione autonoma fu creata il 14 agosto 2006 quando un signore della guerra di Mogadiscio, Abdi Hasan Awale detto Qaybdiid, espulso dall'Unione delle Corti islamiche, trov\u00f2 rifugio a Gallacaio, assumendo il comando delle forze militari a difesa della regione, a nord del territorio controllato dalle Corti islamiche. Gli anziani, della cabila Sacad, elessero come Presidente della regione autonoma Mohamed Ahmed Aalin detto Kiimiko.\nIl 16 agosto fu conquistata la provincia di Obbia, espellendo i pirati dalla costa, ma tra ottobre e novembre le Corti conquistarono Obbia e Abduuch. Qaybdiid fu quindi costretto ad allearsi militarmente con il Puntland e l'Etiopia; questa coalizione riusc\u00ec a impedire la caduta di Gallacaio nella battaglia di Balli Ad del 25 dicembre 2006, a conquistare Balli Ad, Adado, e prendere il controllo del Mudugh. \nLe relazioni della regione di Galmudugh con il confinante Puntland furono inizialmente tese, ma nel febbraio 2011 i rappresentanti dei due governi riuniti a Garowe, capitale del Puntland, raggiunsero un accordo di cooperazione in materia di sicurezza, economia e politiche sociali.\nIl 1\u00ba agosto 2012 il Parlamento regionale elesse come nuovo Presidente il generale Abdi Hasan Awale, che sostitu\u00ec il presidente Mohamed Ahmed Aalin, all'estero per cure mediche, mentre solo un voto ricevette l'altro candidato, Abdisamad Nur Guled.\nIl Galmudugh entr\u00f2 quindi a far parte della Repubblica federale di Somalia, iniziando il processo per il riconoscimento come Stato federale previsto dall'articolo 49 della Costituzione mediante la fusione volontaria di due o pi\u00f9 regioni. Il processo incontr\u00f2 un ostacolo dal fatto che parte della regione del Mudugh era sotto la giurisdizione del Puntland, e parte del Galgudud era controllata da milizie insorgenti, come al-Shabaab.\nIl 30 luglio 2014 il presidente somalo Hassan Sheikh Mohamud e il primo ministro Abdiweli Sheikh Ahmed avviarono una commissione per la formazione di uno Stato delle regioni centrali, comprendente il Galmudugh e le regioni di Himan e Heeb e il movimento ex-insorgente Ahlu Sunna Waljama'a. Il 31 luglio, tuttavia, il Presidente del Puntland Abdiweli Mohamed Ali si oppose, rivendicando la propria giurisdizione sulla parte settentrionale del Mudugh, iniziando una crisi con il governo federale. Le trattative tra governo federale e Puntland, da agosto ad ottobre, furono volte ad assicurare che il nuovo Stato non avrebbe incluso la parte del Mudugh sotto la giurisdizione del Puntland.\nIl 25 dicembre 2014 nella citt\u00e0 di Adado furono convocate sei commissioni costituenti, presiedute da: Halimo Ismail Ibrahim, Abdinoor Moalim Mohamud, Sheikh Omar Mohamud Mahad, Uke Haji Abdirahman, Abdullahi Abdi Abdille e Dahir Hassan Guutaale. Nel marzo 2015, gli anziani della citt\u00e0 di Dusa Mareb cercarono di spostare l'assemblea costituente nella loro citt\u00e0, ma il presidente Mohamud addusse ragioni di sicurezza per mantenere le commissioni ad Adado; tuttavia nell'aprile 2015 fu stabilito che la citt\u00e0 di Dusa Mareb sarebbe stata la capitale del nuovo Stato. Dal 16 aprile si svolse quindi ad Adado l'assemblea costituente dello Stato centrale, presieduta dai parlamentari e ministri del governo federale, dal segretario delle commissioni tecniche ed altre personalit\u00e0 politiche, nonch\u00e9 da 510 delegati delle amministrazioni locali, ai quali fu deputato il compito di eleggere il primo Presidente del nuovo Stato.\nPolitica.\nIl 23 luglio 2015 fu eletto come Presidente del Galmudugh Abdikarim Hussein Guled, il primo dalla costituzione come Stato federale. \nNel maggio 2017 fu eletto come Presidente Ahmed Duale Gelle, che nomin\u00f2 i ministri del nuovo governo. \nDal 6 dicembre 2017 divenne primo ministro Mohamed Ali Hassan.\nNel febbraio 2020 nuove elezioni portarono all'elezione di Ahmed Abdi Kariye, che ha nominato i ministri ed i governatori delle due province."}
{"id": "785360", "revid": "1993636", "url": "https://it.wikipedia.org/wiki?curid=785360", "title": "Kanun", "text": "Il Kanun o Kanuni (detto anche canone di Lek\u00eb Dukagjini) \u00e8 il pi\u00f9 importante codice di diritto consuetudinario albanese, tra i numerosi codici creatisi nelle zone montane dell'Albania nel corso dei secoli.\n\u00c8 parte integrante del patrimonio culturale albanese e in quanto tale non differenzia tra le quattro confessioni tradizionalmente presenti nel Paese (Cattolicesimo, Ortodossia, Sunnismo e Bektashismo).\nStoria.\nLe esatte origini del Kanun sono tuttora poco chiare, visto che i princip\u00ee etici e le prescrizioni legali da esso previsti sembrano essere gi\u00e0 stati presenti nell'Albania del medioevo (Arb\u00ebria), se non prima. La compilazione del pi\u00f9 autorevole dei codici che portano il nome di Kanun, invece, \u00e8 tradizionalmente attribuita a Lek\u00eb (Alessandro) Dukagjini, contemporaneo del condottiero anti-ottomano Giorgio Castriota Scanderbeg (il fratello di Alessandro, Nikoll\u00eb (Nicola) Dukagjini, fu tra i membri fondanti della Lega di Alessio capeggiata dallo Scanderbeg), il quale sistematizz\u00f2 i precetti tradizionali in una raccolta che, secondo la tradizione, avrebbe trasformato i princip\u00ee della vita sociale in una vera e propria legge civile \u2013 come nel caso di altri legislatori storici, la sua figura potrebbe essere una personificazione esagerata (come nell'esempio mitico di Licurgo), oppure di committente (come nel caso del Codice giustinianeo) oppure un autentico caso di figura autorevole che si dedica ad un lavoro di sgrossamento intellettuale per il beneficio della comunit\u00e0 (come nel caso della traduzione in vernacolo della Bibbia di Martin Lutero). Il codice venne poi tramandato soprattutto in forma orale, formando la base della regolamentazione sociale, giuridica e commerciale nei territori albanesi, specie in quelle zone impervie (prima tra tutte la Malessia del nord ghego) in cui pi\u00f9 a fatica penetravano i poteri statali stranieri (bizantino, serbo, ottomano, e via dicendo).\nDopo essere per secoli sopravvissuto al dominio ottomano, il Kanun era ancora radicato nella vita del Paese, quando quest'ultimo ottenne l'indipendenza nel 1912. In questi anni, Shtjefen Gje\u00e7ov, frate francescano originario del Kosovo, raccolse in forma scritta l'intero corpo del Kanun, viaggiando per la maggior parte dei territori abitati da albanesi e producendo 12 volumi scritti nel dialetto ghego della lingua albanese. Severamente contrastato dal regime comunista di Enver Hoxha, dopo il crollo del comunismo \u00e8 sporadicamente tornato a regolare la vita giuridica in alcune sacche di territorio nelle zone pi\u00f9 profonde dell'Albania settentrionale. Tra i molti altri ambiti della vita su cui si esprime in grande dettaglio, il codice (nella forma in cui \u00e8 stato tramandato) fissa in maniera rigorosa il dovere di vendicare l'uccisione di consanguinei, colpendo i parenti maschi dell'assassino fino al terzo grado di parentela.\nIl codice fu importato in Italia dagli Arb\u00ebresh\u00eb, in una versione tosca \u2013 esistono versioni indigene del Kanun fino alla Ciamuria, loro probabile regione d'origine \u2013 quando alla fine del XV secolo essi dovettero fuggire dalla conquista ottomana, portando con s\u00e9 la propria identit\u00e0 cristiano-ortodossa in Italia, soprattutto in regioni come la Puglia, la Calabria, la Basilicata e la Sicilia dove, in secoli successivi, esso avrebbe fornito un ostacolo etico-giuridico contro l'espansione di fenomeni come il brigantaggio e poi la mafia.\nDurante la monarchia albanese, il re Zog lo vide come una minaccia per il potere dello stato e un ostacolo alla creazione di un Paese moderno. Anche se ufficialmente abolito, il Kanun continu\u00f2 ancora a regolare la vita di molti albanesi, giungendo persino a rendere il monarca stesso pi\u00f9 volte oggetto di tentativi di omicidio, sempre fondati sul Kanun. Nello stabilirsi del sistema comunista, che riusc\u00ec invece a cambiare profondamente la mentalit\u00e0 e la societ\u00e0 albanesi, l'autorit\u00e0 giuridica del Canone and\u00f2 a perdersi nella maggior parte dell'Albania, riemergendo in seguito solo nelle comunit\u00e0 montane pi\u00f9 isolate.\nDescrizione e contenuti.\nAl di l\u00e0 della summenzionata trascrizione a fini di studio, il Kanun \u00e8 tradizionalmente un codice orale (visto il divieto ottomano sulla possesso di qualsivoglia testo scritto in lingua albanese prima, e l'ostilit\u00e0 dello Stato nazionale poi), la cui tradizione \u00e8 affidata a uomini anziani e rispettati dalla comunit\u00e0, ed all'istituzione tradizionale nota come \"kuvend\" (\"assemblea\", dal latino \"conventum\", \"adunata\"): a queste due autorit\u00e0 popolari erano affidati compiti quali enunciare gli articoli relativi alla situazione in questione, sciogliere apparenti contraddizioni, e fare da tramite e pacificatore tra due famiglie in faida (specialmente nel caso di famiglie pi\u00f9 piccole: i clan pi\u00f9 potenti ed i \"flamur\" o \"bandiere\", i.e. alleanze tra clan limitrofi, si affidavano a figure note come \"kasnec\" o \"araldo\", a sua volta regolamentato dal Kanun).\nMolti concetti, come l'autorit\u00e0 del \"pater familias\", il diritto alla propriet\u00e0 privata e la sua integrit\u00e0, il diritto alla successione e altri aspetti della vita familiare derivavano dal diritto latino, mentre per l'istituto della gjakmarrja o faida (lett. \"prendere sangue\"), assente nel diritto romano ma comune nell'area mediterranea (cfr. simili codici in Sicilia, Calabria, Puglia, Sardegna e Corsica) sono state proposte origini illiriche. D'altronde, diversi princip\u00ee fondamentali del Kanun presentano forti somiglianze con istituti e mentalit\u00e0 della Grecia antica: prima tra tutti la \"mikpritja\" (\"ospitalit\u00e0\", lett. \"accoglienza dell'amico\"), affatto simile alla xenia delle fonti classiche, o la faida stessa, documentata nella Grecia arcaica. Tale somiglianza indica una possibile (ma ancora speculativa) continuit\u00e0 con tradizioni molto pi\u00f9 antiche, dall'origine forse condivisa con quelle tradizioni registrate e poi estintesi nella Grecit\u00e0 classica (esempio celebre e paradigmatico \u00e8 la terna di tragedie componente l'Orestea di Eschilo, il cui argomento \u00e8 una faida intestina che trova conclusione nella fondazione dell'Areopago ateniese e delle istituzioni giuridiche di quella citt\u00e0), ma sopravvissute nella Grecia \"periferica\" (Epiro, Tessaglia, Macedonia) fino a tempi molto pi\u00f9 inoltrati.\nIstituti disciplinati.\nRegolando da secoli la vita nelle zone montuose a nord del paese il codice si occupa sia di diritto civile sia penale disciplinando numerosi aspetti tra cui: i diritti e le immunit\u00e0 della Chiesa, la famiglia, il fidanzamento e il matrimonio, la propriet\u00e0 privata e la successione, il lavoro, i prestiti e le donazioni, il giuramento e la besa, l'onore, il risarcimento dei danni, i delitti infamanti, la vendetta, il codice giudiziario degli anziani, i privilegi e le esenzioni.\nLa famiglia.\nIl sistema familiare codificato dal Kanun \u00e8 di tipo patriarcale e si basa sul clan: una famiglia allargata con a capo il maschio pi\u00f9 anziano. La famiglia era la pi\u00f9 piccola unit\u00e0 del clan, i quali, visto l'isolamento del terreno, si estendevano in una determinata area. I matrimoni erano anche uno strumento per stabilire alleanze tra famiglie e clan, per questo erano concessi solo a due individui che non risultavano cugini nemmeno di un lontano grado. Era previsto anche il divorzio (anche se visto male), e in tal caso i figli maschi passavano al padre e le femmine alla madre.\nIl codice prevedeva anche un rito, con il quale due persone potevano diventare fratelli, anche legalmente.\nL'individuo.\nIl Kanun imponeva le sue regole ai suoi individui, i quali dovevano in seguito insegnare tali regole ad altri. La persona non conosceva altre persone superiori a lui in dignit\u00e0, e doveva ribellarsi in ogni occasione in cui veniva violata la sua libert\u00e0. L'opposizione alla schiavit\u00f9 era molto forte:\n\"Besa\" e \"nder\".\nLa besa (pron. \"b\u00e9ssa\"), termine traducibile con la \"fides\" dei Romani (e non con l'italiano \"fede\", che \u00e8 \"feja\" anche nel senso di \"fidanzamento\", \"fejes\u00eb\") \u00e8 l'onore individuale, contrapposto all'onore della famiglia (\"nder\", latino \"honor\" o \"decus\"). La differenza tra i due concetti \u00e8 che lo \"nder\", pi\u00f9 vicino al concetto mediterraneo di \"onore\" inteso come \"rispettabilit\u00e0 della famiglia\" un tempo presente nel Diritto familiare italiano (quando ad esempio veniva riconosciuto il delitto d'onore), viene costruito e mantenuto dai comportamenti di tutti i membri della famiglia: la castit\u00e0 delle figlie nubili, l'obbedienza dei figli scapoli, la fedelt\u00e0 delle donne sposate, la coscienziosit\u00e0 e rettitudine degli uomini sposati, la laboriosit\u00e0 delle donne in generale e il coraggio degli uomini in generale contribuiscono a mantenere (o, in caso di inadempienza, a danneggiare) lo \"nder\" della famiglia e di chi a essa si associa.\nLa besa, invece, virt\u00f9 tipicamente maschile, consiste in un comportamento da cui dipende l'autorevolezza dell'uomo e la sicurezza dei suoi familiari (\"pesh\u00eb\", \"peso\" della parola e \"hije\", \"ombra\", dell'uomo che la pronuncia; cfr. lat. \"gravitas\" o \"auctoritas\") \u2013 \u00e8 quindi dipendente in primo luogo dalla fanatica aderenza alla parola data, concetto marcato da numerosi aneddoti, leggende ed \"exempla\" nel folclore albanese. \u00c8 degno di nota il fatto che, anche nell'Albania contemporanea, ormai sradicata dalla mentalit\u00e0 del Kanun, uno degli insulti personali pi\u00f9 pesanti e imperdonabili sia l'etichetta di \"pabes\u00eb\", cio\u00e8 \"senza besa\" \u2013 insulto affine ai gravissimi \"infidus\" e \"perfidus\" in Latino classico, termini molto pi\u00f9 pregnanti dei derivati italiani \u2013 mentre sono popolari i nomi di persona maschili Besnik (\"fedele\") e Besim (\"fiducia\").\nL'ospitalit\u00e0.\nL'ospitalit\u00e0, che sicuramente ha un'origine pi\u00f9 lontana, era uno dei valori principali degli albanesi. Una persona doveva essere ospitata e onorata a ogni costo. In molti casi, si finiva per ospitare anche momentaneamente persone \"avversarie\", appartenenti a un clan nemico, ma la legge valeva lo stesso anche in questo caso. Infatti, riguardo all'ospitalit\u00e0, il Kanun sottolinea:\nLa vendetta.\nViene regolato dal Kanun anche il sistema delle vendette di sangue: viene fissato in maniera rigorosa il dovere di vendicare l'uccisione del proprio consanguineo, colpendo l'assassino o i suoi parenti maschi fino al terzo grado di parentela. Adempiere alla vendetta \u00e8 considerato un obbligo, pena la perdita dello \"nder\" (v. sopra): oltre all'ostilit\u00e0 generale della comunit\u00e0, la famiglia stessa del \"codardo\" provvede a ostracizzarlo, tramite gesti altamente simbolici come il \"caff\u00e8 sotto il ginocchio\" (quando la famiglia avesse bevuto il caff\u00e8 insieme, al colpevole la tazzina sarebbe stata consegnata non sul tavolo, ma per terra, accanto al piede).\nIl perdono da parte dei parenti offesi \u00e8 previsto e regolato da uno specifico rituale, ed \u00e8 mediato dai sacerdoti, anche di fedi diverse quando pi\u00f9 di una sia presente nella comunit\u00e0, oltre che dai notabili della stessa.\nIl perdono, considerato saggio quanto l'omicidio, poteva essere applicato su ogni familiare, a discrezione completa della parte lesa.\nLa regola della vendetta di sangue obbliga i maschi a restare rinchiusi per mesi all'interno delle proprie abitazioni, senza mai uscire di casa. Per il disbrigo di tutte le faccende domestiche vengono inviate all'esterno soltanto le donne. I clan mafiosi provvedono a sorvegliare le abitazioni, pronti ad uccidere qualsiasi maschio osi uscire all'aperto, sfidando le regole del codice. La stessa intimidazione famigliare continua \u00e8 parte della vendetta. Il codice prevede anche l'inviolabilit\u00e0 della donna e il divieto di sparare a un uomo che si fa accompagnare da una figura femminile.\nCapitoli.\nIl \"Kanun di Lek\u00eb Dukagjini\" \u00e8 composto da 12 libri e 1262 articoli:"}
{"id": "785361", "revid": "663182", "url": "https://it.wikipedia.org/wiki?curid=785361", "title": "Caravaggio (disambigua)", "text": ""}
{"id": "785362", "revid": "287204", "url": "https://it.wikipedia.org/wiki?curid=785362", "title": "Cesar Prates", "text": ""}
{"id": "785363", "revid": "2175", "url": "https://it.wikipedia.org/wiki?curid=785363", "title": "Cloruro di metile", "text": ""}
{"id": "785364", "revid": "2175", "url": "https://it.wikipedia.org/wiki?curid=785364", "title": "Metilcloruro", "text": ""}
{"id": "785368", "revid": "1573940", "url": "https://it.wikipedia.org/wiki?curid=785368", "title": "Elasmucha grisea", "text": "Elasmucha grisea , \u00e8 un insetto Rincote Eterottero della famiglia degli Acanthosomatidae.\nDescrizione.\nUn esemplare adulto raggiunge una lunghezza di 8-12 millimetri.\nLa livrea pu\u00f2 presentare diversi colori: l'esemplare tipico \u00e8 grigio, ma esistono anche esemplari con livrea marrone-rossastra e verde-brunastra. La parte superiore \u00e8 ricoperta di numerosi puntolini pi\u00f9 scuri mentre sulla parte inferiore le uniche parti pi\u00f9 scure sono le trachee. In autunno la livrea si scurisce e tende al rosso-bruno. I bordi laterali della parte posteriore del corpo (Connexivum) sono a tratti chiari e scuri.\nLa \"E. grisea\" assomiglia molto alla \"Elasmucha fieberi\" che per\u00f2 presenta dei puntolini pi\u00f9 scuri e molto pi\u00f9 evidenti anche nella parte inferiore del corpo.\nBiologia.\nSono insetti fitofagi, che si nutrono essenzialmente di foglie e fiori di betulle (\"Betula pubescens\", \"Betula pendula\") e ontani.\nDopo l'accoppiamento la femmina depone da 30 a 50 uova sulla pagina inferiore di una foglia e si trattiene nelle vicinanze delle uova per difenderle da eventuali attacchi di predatori e parassiti, fino alla loro schiusa, che avviene in genere dopo 10-15 giorni.\nLa femmina continua ad accudire le giovani larve per parecchie settimane, comportamento relativamente raro nel mondo degli insetti (ma comune a diverse specie di Acantosomatidi). Per questo motivo il suo nome comune inglese \u00e8 \"parent bug\", insetto genitore. Per difenderle dai potenziali predatori (formiche, ragni, coleotteri e altri insetti) fa ricorso a diverse tecniche: nella maggior parte dei casi si limita ad interporsi fra le sue larve e la potenziale minaccia. Quando ci\u00f2 non \u00e8 sufficiente assume un atteggiamento pi\u00f9 aggressivo, aprendo e agitando le ali ed infine emette un liquido nocivo, in grado di paralizzare l'aggressore.\nPoco dopo la covata le larve giovani mutano per la prima volta ed adottano una livrea colorata verde e nera. In questo stadio le ninfe continuano a muoversi in gruppo e acquistano la capacit\u00e0 di espellere un liquido nocivo se attaccate. Il liquido agisce come un feromone e richiama la madre sul luogo del pericolo; pu\u00f2 essere inoltre utilizzato come traccia odorosa per guidare le colonie di ninfe negli spostamenti da una parte all'altra della pianta ospite.\nDistribuzione.\nSono insetti cosmopoliti la cui diffusione segue quella delle Betulaceae: sono comuni nelle zone dove questi alberi si sviluppano, assenti altrove."}
{"id": "785369", "revid": "2194416", "url": "https://it.wikipedia.org/wiki?curid=785369", "title": "Caporedattore", "text": "Il caporedattore o redattore capo \u00e8 un giornalista che, in stretta collaborazione con il direttore responsabile di una testata, coordina l'attivit\u00e0 dei redattori per la stesura e il coordinamento dell'edizione.\nLa sua \u00e8 una figura importante in quanto necessita di grande sensibilit\u00e0 e competenza, oltre che di grande disponibilit\u00e0 a mediare fra i vari capiservizio e il direttore. Deve inoltre agire in conformit\u00e0 alla linea editoriale del giornale senza entrare in conflitto con l'editore, pur nel rispetto delle sue convinzioni, della verit\u00e0 e della deontologia professionale.\nDi norma \u00e8 un giornalista con alle spalle diversi anni di esperienza e che sa esercitare un certo ascendente sugli altri membri della redazione. \nIl caporedattore centrale.\nIl caporedattore centrale in particolare si distingue dagli altri caporedattori per le funzioni di coordinamento del giornale. Mentre agli altri caporedattori pu\u00f2 spettare la gestione di un singolo settore o di una singola redazione, al caporedattore centrale spetta il coordinamento di tutte le redazioni, incluse quelle periferiche rispetto alla redazione centrale. Generalmente il caporedattore centrale viene scelto direttamente dal direttore (o acquisisce tale ruolo per contratto aziendale) e pu\u00f2 svolgere funzioni analoghe al vicedirettore, soprattutto nelle redazioni in cui manchi tale carica.\nIl ruolo di caporedattore centrale pu\u00f2 non essere esclusivo di un singolo giornalista, ma ricoperto anche da pi\u00f9 giornalisti, secondo le volont\u00e0 del direttore. Gli eventuali caporedattore centrali, se nominati a norma dei Contratti nazionali giornalistici firmati da Fnsi e Fieg dopo il 2009, oggi possono avere anche un incarico temporaneo; l'incarico di caporedattore centrale, invece, non pu\u00f2 essere ritenuto temporaneo per chi ha ricevuto tale mansione precedentemente al CNLG del 2009, successivamente o contemporaneamente alla nomina a caporedattore."}
{"id": "785370", "revid": "18397", "url": "https://it.wikipedia.org/wiki?curid=785370", "title": "Arti visuali", "text": ""}
{"id": "785372", "revid": "197719", "url": "https://it.wikipedia.org/wiki?curid=785372", "title": "Accademia degli Incogniti", "text": "L'Accademia degli Incogniti (1630 circa - 1653 circa) fu una delle Accademie pi\u00f9 attive e vivaci del Seicento veneziano e una delle pi\u00f9 libere e innovative della penisola italiana.\nL'Accademia riuniva nel suo circolo numerosi nobili, letterati e intellettuali dell'epoca, sia veneziani che nativi di altre localit\u00e0 d'Italia, e in qualche caso anche originari di citt\u00e0 straniere.\nStoria.\nL'Accademia degli Incogniti veneziana fu creata dal patrizio Giovan Francesco Loredan (1607-1661). La data di fondazione viene tradizionalmente posta nel 1630, ma non manca chi ha argomentato un termine anteriore, spostando la data al 1626. Il circolo ebbe dapprima il nome di Accademia Loredana, in ossequio al cognome del fondatore, ma ben presto assunse quello di Accademia Incognita, ovvero degli Incogniti.\nFino al 1639 gli Incogniti si riunirono nella dimora gentilizia del Loredan, nel sestiere veneziano di Castello. In seguito la sede si spost\u00f2 nella residenza del patrizio veneziano Matteo Dandolo (all'interno del medesimo sestiere). Pochi mesi dopo la fondazione il circolo fu tuttavia costretto a sospendere le attivit\u00e0 per il divampare in Laguna della peste, . Ripresi i lavori, ebbe il suo momento di maggiore splendore tra il quarto e il quinto decennio del secolo, quando si lanci\u00f2 in una cospicua attivit\u00e0 editoriale, toccando pressoch\u00e9 ogni genere letterario, dalla prosa narrativa alla storiografia, dalla disquisizione accademica alla librettistica, dalla poesia alla trattatistica italiana e latina.\nIl principale centro d'interesse rimasero sempre le discipline umanistiche (con aperture anche al mondo scientifico, per esempio alla medicina) coltivate attraverso la produzione e la diffusione libraria, la lettura e il dibattito, ma anche le rappresentazioni sceniche. L'Accademia riun\u00ec al proprio interno molti esponenti di primo piano delle diverse correnti barocche, pur evidenziando nei suoi orientamenti generali un'evidente impronta marinista. A tale riguardo \u00e8 interessante constatare come tra i numerosi letterati che a vario titolo ne furono membri coesistessero aperti seguaci del Marino e intellettuali al Marino e alla sua scuola non sempre favorevoli, quali lo Stigliani; o come accanto a letterati iconoclasti e anticonformisti, quali Ferrante Pallavicino, Girolamo Brusoni e Antonio Rocco, operassero scrittori organici al sistema dominante e ai suoi indirizzi di pensiero.\nIl motto dell'Accademia, coniato da Guido Casoni, cui probabilmente si deve anche il nome definitivo del circolo, era \u00ab\"Ex ignoto notus\"\u00bb. Lo stemma, disegnato da Francesco Ruschi e Jacopo Piccini, mostrava il Nilo (le cui sorgenti all'epoca erano appunto \"incognite\") scendere tortuosamente da un monte fertilizzando la pianura per poi gettarsi nel Mediterraneo.\nL'attivit\u00e0 del circolo non si esaur\u00ec nell'ambito strettamente letterario, ma si rivolse anche ad altri campi. Gi\u00e0 a partire dal 1630 l'Accademia si distinse, ad esempio, per la promozione del dramma in musica, arrivando a edificare a tale scopo un proprio teatro, il Novissimo (1641). Favor\u00ec inoltre le belle arti, in particolare la produzione pittorica. Anche in tali ambiti l'Accademia si distinse per il suo orientamento libertino e una certa tendenza all'eclettismo. Nei loro libretti per melodrammi, gli intellettuali dell'Accademia si esprimevano in maniera insolitamente disinvolta, oltre a professare esplicitamente l'abbandono delle unit\u00e0 pseudo-aristoteliche. Tra gli accademici drammaturghi vanno senz'altro ricordati Giacomo Badoaro, cui si deve il \"Ritorno d'Ulisse in patria\", messo in musica da Claudio Monteverdi, Giovanni Francesco Busenello, che per lo stesso Monteverdi scrisse \"L'incoronazione di Poppea\", Giulio Strozzi e Giacinto Andrea Cicognini. \nIn seguito alla decapitazione per \"lesa maest\u00e0 e apostasia\" di uno dei suoi esponenti pi\u00f9 attivi, Ferrante Pallavicino, autore di varie opere violentemente anticlericali (l'esecuzione ebbe luogo ad Avignone nel 1644), all'incarcerazione di Girolamo Brusoni e di Antonio Santacroce, e alla messa in stato di accusa di uno degli stampatori di fiducia del circolo, Francesco Valvasense(1648-1649), peraltro uscito dal processo con una sentenza d'assoluzione, l'Accademia degli Incogniti and\u00f2 incontro a un rapido declino. Nel 1651 diede alla luce l'ultima delle sue opere collettive: le \"Cento Novelle dei signori accademici Incogniti\" (Venezia, Guerigli, 1651); nell'avvertenza al lettore si annunciava la prossima pubblicazione di altri due titoli, un volume miscellaneo di \"Poesie\" e la seconda parte dei \"Discorsi\", opere che tuttavia non videro mai la luce.\nNel 1652 l'Accademia degli Incogniti si avviava ormai all'inattivit\u00e0. Dalle sue ceneri nascer\u00e0 l'Accademia dei Difesi, fondata anch'essa dal Loredano con il motto \"Sibi solum tutamen\". Il clima generale stava tuttavia mutando: da un lato la politica di progressivo riavvicinamento della Serenissima al papato (che doveva culminare nel 1657 con il rientro dei Gesuiti, cacciati da Venezia cinquantun anni prima) avrebbe finito per inasprire il controllo censorio sulla stampa, dall'altro nella penisola italiana si sarebbe a poco a poco fatta strada una nuova sensibilit\u00e0 letteraria, non esente da influenze d'oltralpe."}
{"id": "785374", "revid": "106908", "url": "https://it.wikipedia.org/wiki?curid=785374", "title": "Aeroporto internazionale di Bari Karol Wojtyla", "text": ""}
{"id": "785376", "revid": "287204", "url": "https://it.wikipedia.org/wiki?curid=785376", "title": "Francesco Loredano", "text": "Col nome di Francesco Loredano (variante italianizzata del cognome veneto Loredan) ci si pu\u00f2 riferire a varie persone:"}
{"id": "785377", "revid": "124050343", "url": "https://it.wikipedia.org/wiki?curid=785377", "title": "Teatro la nuova Fenice", "text": "Il Teatro la Nuova Fenice di Osimo (AN) \u00e8 lo storico teatro della citt\u00e0.\nDurante il periodo dell'EMA (Ente Manifestazioni Artistiche) \u00e8 stato sede di stagioni liriche. Ospita il premio \"Coppa Pianisti d'Italia\" e la rassegna di danza e balletto.\nStoria.\nL'attuale teatro sorge sulle ceneri del precedente teatro omonimo realizzato su disegno dell'architetto Cosimo Morelli fra il 1773 e il 1787. La sala degli spettacoli della vecchia struttura si presentava con pianta a campana e 4 ordini di palchi centinati per un totale di 67, caratterizzati da balaustre a balconcino. Le decorazioni furono affidate a Vincenzo Mazza, Giovanni Battista Bunelli e Melchiorre Jelli. Il teatro fu dichiarato inagibile nel 1881 e demolito nel 1885 per essere sostituito dal teatro attuale. La nuova struttura opera dell'architetto Gaetano Canedi fu eretta fra il 1887 e il 1892, mentre le decorazioni della sala sono opera di Giovanni Diana, Fernando Torchi ed Alfonso Goldini.\nChiuso nel 1987 per adeguamento alle norme di sicurezza, il teatro fu restaurato e riaperto al pubblico nel 1999.\nArchitettura.\nLa facciata ha un aspetto neorinascimentale e presenta, nella zona centrale, due ordini sovrapposti di paraste binate (tuscaniche e ioniche) con interposte ampie aperture ad arco, tre per ciascun piano. Le aperture sui due lati sono ad arco al piano inferiore e a edicola al piano superiore. Al di sopra vi \u00e8 un attico a larga fascia orizzontale. L'atrio si presenta decorato con motivi geometrici, mentre la sala degli spettacoli ha una pianta a ferro di cavallo, caratterizzata da un alto basamento perimetrale. Il teatro ha 3 ordini di palchi per un totale di 72, compresi gli 8 di proscenio. Al di sopra vi \u00e8 un ampio loggione a galleria. Dalla balaustra del loggione partono una serie di pilastrini in ghisa dello stesso diametro, ma pi\u00f9 alti e numericamente la met\u00e0 di quelli che separano i palchi sottostanti che sostengono il soffitto agganciato, a sua volta, con tralicci lignei, alla struttura in ferro e lamiera della cupola, dotata di lanternino centrale vetrato per favorire l'uso della sala anche per gli spettacoli diurni. Il boccascena \u00e8 di tipo tradizionale ed i palchi sono fiancheggiati da paraste, concluse da mensole a sostegno dell'architrave piano a lacunari. Le decorazioni pittoriche delle balaustre a fascia dei palchi, della galleria, e dei 14 settori i cui risulta suddivisa quella parte del soffitto che circonda il lanternino, ad opera di Giovanni Diana e Ferdinando Torchi richiamano motivi floreali.\nIl sipario storico.\nIl sipario ben conservato \u00e8 opera dello scenografo Alfonso Goldini. Il sipario \u00e8 stato montato a teatro nel 1870, dove \u00e8 rimasto per circa 70 anni. Dopo la seconda guerra mondiale \u00e8 finito in un magazzino del comune e poi dimenticato nella scuola elementare di S. Paterniano prima del restauro."}
{"id": "785385", "revid": "1318658", "url": "https://it.wikipedia.org/wiki?curid=785385", "title": "Olza", "text": "Olza si pu\u00f2 riferire a diverse entit\u00e0 geografiche:"}
{"id": "785389", "revid": "81195", "url": "https://it.wikipedia.org/wiki?curid=785389", "title": "Cardo mariano", "text": ""}
{"id": "785390", "revid": "799504", "url": "https://it.wikipedia.org/wiki?curid=785390", "title": "Monasteri di Pavia", "text": "Questa lista comprende, oltre ai monasteri propriamente detti, anche i conventi. Nel caso in cui un monastero sia passato a un ordine mendicante, divenendo quindi tecnicamente un convento, \u00e8 stata comunque mantenuta la denominazione di monastero. \nCollegamenti esterni.\nIstituzioni storiche del territorio lombardo: Pavia (istituzioni ecclesiastiche)"}
{"id": "785393", "revid": "1543377", "url": "https://it.wikipedia.org/wiki?curid=785393", "title": "Direttore responsabile", "text": "Il direttore responsabile \u00e8 il giornalista (professionista o pubblicista) che in Italia guida un giornale e risponde di fronte alla legge di tutto ci\u00f2 che vi viene pubblicato (art. 57 del codice penale). Il direttore rappresenta e impersonifica il giornale.\nTradizione professionale.\nIl direttore \u00e8 il \"trait d'union\" fra la redazione e l'editore. Secondo una tradizione consolidata nel mondo del giornalismo, il proprietario di un giornale non intrattiene rapporti diretti con la redazione. Ci\u00f2 a garanzia dell'indipendenza dei giornalisti. Il direttore responsabile svolge un ruolo di collegamento: \u00e8 scelto dal proprietario, che spesso indica la linea editoriale da seguire, ma ha il diritto di guidare in tutta autonomia la redazione, senza interferenze da parte dell'editore. \nL'unico momento in cui il proprietario di un giornale si confronta direttamente con la redazione \u00e8 in occasione della nomina del direttore: l'atto \u00e8 sottoposto al gradimento dell'assemblea di redazione, che si esprime con un voto libero e segreto. In Italia questa prassi inizi\u00f2 nei primi anni settanta del XX secolo: la prima redazione ad inaugurarla fu il \u00abCorriere della Sera\u00bb in occasione dell'insediamento di Piero Ottone, il 15 marzo 1972.\nQuale primo atto del suo insediamento il direttore illustra all'assemblea dei redattori il programma politico-editoriale concordato con l'editore. \nLa legge prevede che vi possa essere un vice direttore responsabile (nei grandi giornali pi\u00f9 di uno), e sempre pi\u00f9 spesso al direttore s'affianca un condirettore. Questa strutturazione libera il direttore dal lavoro, quotidiano, di costruzione del giornale e gli consente di interagire con un eventuale direttore editoriale, rappresentante dell'editore (figura non prevista dalla legge), con il quale elabora linea editoriale e strategie di lungo periodo. Pu\u00f2 esistere anche la funzione del vice direttore vicario, che esercita le sue funzioni solamente in caso di impedimento del direttore responsabile.\nL'articolo che il direttore responsabile pubblica in posizione nobile della prima pagina (in alto a sinistra) \u00e8 chiamato articolo di fondo.\nStoria.\nIl 26 marzo 1848, a pochi mesi dall'approvazione dello Statuto Albertino, fu pubblicato a Torino l'Editto sulla stampa (R. D. 26 marzo 1848, n. 695). Il provvedimento, oltre a superare il principio della censura preventiva, introdusse la figura del \"gerente responsabile\" (Capo VIII, \u00abDelle pubblicazioni periodiche\u00bb, artt. 35-50), inteso come colui che assume la responsabilit\u00e0 del giornale davanti alla legge. L'Editto fu gradualmente esteso a tutta l'Italia. \nLa successiva legislazione del Regno d'Italia conferm\u00f2 mansioni e responsabilit\u00e0 del gerente responsabile fino al 31 dicembre 1925. La nuova legge sulla stampa (legge 31/12/1925 n. 2307) istitu\u00ec la figura del direttore responsabile, che sostitu\u00ec il gerente. Mentre il gerente responsabile poteva essere una persona del tutto estranea alla vita del giornale, il direttore responsabile dev'essere innanzitutto il capo della redazione.\nFu introdotto con la stessa legge anche l'Albo professionale e si stabil\u00ec che solo chi era iscritto all'Albo poteva esercitare la professione giornalistica (divenne operativo col R.D. 26 febbraio 1928, n. 384). Il 19 ottobre 1930 fu promulgato il nuovo Codice penale. L'art. 57 (\"reati commessi col mezzo della stampa\") afferm\u00f2 il principio della responsabilit\u00e0 oggettiva del direttore per tutto ci\u00f2 che viene pubblicato sul giornale. La nuova legislazione repubblicana ha confermato la figura del direttore responsabile (legge sull'editoria dell'8 febbraio 1948, n\u00b0 47). \nLa Carta Costituzionale ha introdotto il principio secondo cui si risponde penalmente \"per fatto proprio\" (art. 27). Ci\u00f2 pu\u00f2 contrastare con la responsabilit\u00e0 oggettiva del direttore. La legge 4 marzo 1958 n. 127 ha modificato l'articolo 57 del Codice Rocco, affermando che il\ndirettore responsabile risponde \"per fatto proprio\" giacch\u00e9 il suo omesso controllo pu\u00f2 essere causa del reato di diffamazione.\nLa legge n. 69 del 1963, sull'\u00abOrdinamento della professione di giornalista\u00bb, impone che le figure del direttore e del vice direttore responsabile debbano essere iscritti all'Ordine dei giornalisti. La legge ha ripristinato l'Albo professionale, che \u00e8 entrato in vigore nel 1965. \nLa nuova legge sull'editoria, emanata nel 1981 (Legge 5 agosto 1981, n. 416), ha introdotto alcune modifiche nel rapporto tra redazione, direttore ed editore:\nIl direttore responsabile \u00e8 titolare dei diritti d'autore della testata giornalistica che dirige. La titolarit\u00e0 del diritto si estende per settant'anni a partire dalla fine dell'anno di pubblicazione dei singoli fascicoli o dei singoli numeri.\nContratto nazionale: nomina e mansioni.\nNel contratto nazionale di lavoro giornalistico, siglato da FIEG e FNSI, sono descritte nel dettaglio la nomina e le facolt\u00e0 del direttore responsabile: \u00abLa nomina del direttore \u00e8 comunicata dall'editore al comitato (o fiduciario) di redazione con priorit\u00e0 rispetto a qualunque comunicazione a terzi, almeno 48 ore prima che il nuovo direttore assuma la carica\u00bb.\nLe mansioni e le responsabilit\u00e0 del direttore sono determinate da accordi che vanno stipulati tra editore e direttore, \u00abtali, in ogni caso, da non risultare in contrasto con le norme sull'ordinamento della professione giornalistica e con quanto stabilito dal presente contratto. Questi accordi, con particolare riguardo alla linea politica, all'organizzazione e allo sviluppo del giornale, del periodico o dell'agenzia di informazioni per la stampa sono integralmente comunicati dall'editore al corpo redazionale, tramite il comitato (o fiduciario) di redazione, contemporaneamente alla comunicazione della nomina del direttore. Quale primo atto del suo insediamento, il direttore illustra all'assemblea dei redattori gli accordi di cui al comma precedente ed il programma politico editoriale concordato con l'editore\u00bb.\nL'azienda giornalistica \u00e8, dunque, l'unica in cui il proprietario \u00e8 tenuto a comunicare ai dipendenti la nomina del vertice e a spiegare loro quali accordi ha stretto con il vertice. Successivamente a tali comunicazioni, il nuovo direttore convoca l'assemblea di redazione, al termine della quale i redattori esprimono il loro voto (in gergo, il \u00abgradimento\u00bb), come prescrive la norma vigente. La legge non impone al direttore di dimettersi se il voto \u00e8 negativo. \nRiassumendo, l'editore sceglie il direttore e la linea politico-editoriale. Il direttore deve guidare il giornale con l'appoggio della redazione.\nLa figura del direttore responsabile \u00e8 l'unica per la quale il contratto di lavoro non prevede l'assunzione a tempo indeterminato e non disciplina gli emolumenti minimi. Prevede solo il numero minimo di mensilit\u00e0 spettanti in caso di licenziamento da parte dell'editore. La fissazione del compenso viene quindi lasciata alla libera contrattazione delle parti.\nIl mandato di parlamentare comporta forti garanzie e protezioni giuridiche: un deputato non \u00e8 perseguibile per l'espressione delle proprie opinioni (immunit\u00e0 parlamentare). Ma ci\u00f2 contrasta con il dettato della legge sulla stampa, che prevede che il direttore responsabile si assuma la responsabilit\u00e0 oggettiva di ci\u00f2 che viene stampato. Il direttore, infatti, risponde penalmente per il giornale per i reati commessi a mezzo stampa.\nLa prima legge repubblicana sulla stampa (l. 8 febbraio 1948) stabilisce che, nel caso in cui un parlamentare sia posto alla direzione di un giornale, debba essere contestualmente nominato un Responsabile (art. 3), che risponda per tutti gli obblighi di legge. In questi casi il giornale ha un \u201cdirettore\u201d e un \u201cresponsabile\u201d (esempio storico: il quotidiano politico \u00abIl Popolo\u00bb a partire dal 1959)."}
{"id": "785397", "revid": "92723", "url": "https://it.wikipedia.org/wiki?curid=785397", "title": "Romeo di Villanova", "text": "Biografia.\nDante Alighieri parla di Romeo nel VI canto del \"Paradiso\" (vv. 127-135), dove viene presentato come una figura umile e tuttavia consapevole dei propri doveri. Dante narra una leggenda, riportata dal Giovanni Villani nella \"Nova Cronica\" (VI, 90), secondo cui Romeo sarebbe stato un oscuro pellegrino che, di ritorno da Santiago di Compostela, sarebbe entrato a servizio di Berengario, dando prova di capacit\u00e0 e onest\u00e0 con i propri consigli. \nFece infatti raddoppiare il patrimonio del conte e maritare vantaggiosamente le quattro figlie: Beatrice di Provenza spos\u00f2 Carlo d'Angi\u00f2, all'epoca fratello del re di Francia Luigi XI, che spos\u00f2 a sua volta la sorella di Beatrice, Margherita; Eleonora and\u00f2 in moglie a re Enrico III d'Inghilterra e Sancia a Riccardo di Cornovaglia, fratello di Enrico.\nSi attir\u00f2 per\u00f2 l'invidia dei signori provenzali che lo accusarono di concussione. Per tale ragione se ne ripart\u00ec, povero com'era venuto.\nNel 1241 fece parte della flotta che scortava a Roma gli alti prelati e i principi diretti al concilio indetto da Gregorio IX e che fu debellata dalla flotta di Federico II di Svevia nella battaglia dell'isola del Giglio. Nonostante l'esito dello scontro, Romeo riusc\u00ec a mettersi in salvo riportando perfino con s\u00e9 in Provenza il bottino di una nave della Repubblica di Pisa."}
{"id": "785407", "revid": "6923", "url": "https://it.wikipedia.org/wiki?curid=785407", "title": "Riccardo Dalisi", "text": "Biografia.\nNasce a Potenza nel 1931, si laurea in architettura all'Universit\u00e0 degli Studi di Napoli \"Federico II\" nel 1957, entra a far parte nello studio di Francesco Della Sala dove conosce Massimo Pica Ciamarra nel 1963; entrambi realizzarono insieme a Michele Capobianco, il Palazzo della Nuova Borsa Merci. Vive a Napoli da sempre, dove insegna presso la Facolt\u00e0 di Architettura dell'Ateneo Federiciano. Artista e designer di rilievo internazionale.\nI suoi lavori sono presenti in numerose collezioni private e nei pi\u00f9 prestigiosi Musei europei e d'oltreoceano (Mus\u00e8e des Art Decoratifs, Parigi; Museo di arti decorative, Groningen - Olanda; Denver Art Museum, Denver-Colorado; Museo d'Arte, Montr\u00e9al - Canada; Museo della Triennale di Milano).\nDalisi appartiene a quella generazione di architetti, cresciuti sulle ceneri di un razionalismo ormai in crisi. Laureatosi a Napoli nel '57, in pieno \"razionalismo organico\", si \u00e8 distinto come l'architetto inventivo. Allievo di Della Sala, che aveva lavorato con Gropius, impar\u00f2, da lui, l'incontentabilit\u00e0: non essere mai soddisfatti dei risultati, lasciarsi stimolare anche dall'errore, una variabile che apre spazi mai programmabili.\nNegli anni sessanta si dedica anche al design realizzando un tavolo smontabile e riciclabile mentre nel 1969 diventa professore alla facolt\u00e0 di architettura di Napoli e nel 1973 \u00e8 uno dei fondatori del movimento dei Global Tools, che nasce come pura espressione del Radical design e di cui racconta origini e sviluppi nel n\u00b0 10&amp;11 della rivista Spazioarte, curato da Ugo La Pietra e dedicato all\u2019Architettura radicale.. Sempre in quegli anni realizza opere di riqualificazione del Rione Traiano sfruttando la cooperazione con gli artigiani locali.\nNel 1979, incaricato dalla ditta Alessi di produrre una versione della classica napoletana, inizia il suo lavoro di ricerca sulla caffettiera napoletana. Dai prototipi inventati nel quotidiano rapporto coi lattonai ed i ramaioli di Rua Catalana, Dalisi ha sempre sperimentato nuovi usi e funzioni per quello strumento che \u00e8 ormai diventato il fulcro di un'opera buffa del design, premiata con il Compasso d'Oro 1981. Questa ricerca, che ha prodotto caffettiere di varie fogge e sculture che giocano con i sottintesi di quelle vecchie forme, sembra non avr\u00e0 mai fine, come la manipolazione di un oggetto magico, che rivela ad ogni mossa del giocatore una parte nuova di s\u00e9 e dell'uomo che lo muove. \u00c8 stato come entrare nei sotterranei della storia d'un popolo, nell'anima di una citt\u00e0 attraverso un processo di analisi storica e sociologica; la caffettiera si \u00e8 animata, si \u00e8 fatta produzione fantastica, espandendosi sempre pi\u00f9. Nel 1987 la caffettiera napoletana entra in produzione e Dalisi diviene internazionalmente noto.\nRiccardo Dalisi introduce, nel design il folclore, la manualit\u00e0 artigianale, i materiali antichi. Nei suoi progetti, ha sempre concepito spazi modellati sulle forme viventi e sull'idea di trasformazione; \"forse la pi\u00f9 famosa delle metamorfosi \u00e8 quella che ci racconta Collodi, di Pinocchio nel paese dei balocchi\", ama ribadire Dalisi che ha applicato la sua idea - guida nell'architettura aperta di scuole e case, come nella progettazione di mobili e oggetti d'uso comune. Il suo nome si associa immediatamente all'invenzione poetica di oggetti e arredi che rievocano l'infanzia, la poetica del quotidiano, la libera espressione dell'arte. \"Di fatto tutti mi dicono che sono un poeta\", esordisce Dalisi raccontando di s\u00e9. \"Per me \u00e8 stato difficile entrare nel mondo del design, anche se ho iniziato regolarmente come architetto\".\nCome designer ha una grande esperienza e dottrina, creando forme che sono state commercializzate da note aziende quali: Zabro, Zanotta, Alessi, Oluce, Playline, Morphos, Fiat, Munari, Kleis, Baleri, Rex, Slamp, Eschenbach, W.M.F., Rosenthal, Ritzenhoff, Il Cocchio, Glass, Bisazza, ed altre.\nNel 1995 incomincia a scolpire, ottenendo subito esiti importanti e sicuri come attestano le mostre a Palazzo Reale di Napoli e a Palazzo Marigliano a piazza dei Martiri a Napoli, a Lamezia Terme (Catanzaro), a piazza Esedra a Salerno.\nNel 1997, in collaborazione con la C. N.A. (settore artistico) di Napoli, la Soprintendenza ai beni architettonici ed ambientali, ed il Comune di Napoli, ha coinvolto i suoi artigiani per l'allestimento, ormai diventato permanente, di Rua Catalana con le sue sculture e i suoi lumi. L'esperienza \u00e8 partita dall'originale ed interessante idea di realizzare le opere d'arte disegnate dall'architetto Dalisi con la manodopera locale e con i materiali gi\u00e0 definiti poveri, trasformando e illuminando Rua Catalana. L'esperienza, denominata Napolino, dal nome di un lume - scultura realizzato per l'occasione, ha l'obiettivo di far emergere la strada come monumento vivente, paragonabile ad un progetto che fu attuato a Napoli negli anni settanta e che vedeva impegnati tutti i gruppi di avanguardia italiani, i radicals, che hanno fatto la storia del design italiano, influendo sull'arte e sull'architettura, e che tanta eco hanno avuto anche fuori Italia fino ai nostri giorni. Quella scuola si chiamava Global Tools e Rua Catalana sembra esserne una reinvenzione ed attuazione assai interessante. Qui tutto avviene all'insegna di un laboratorio sperimentale che vuole far emergere il grande tema della necessit\u00e0 del piano estetico e della forza immaginativa; un laboratorio per rinnovare, mantenere in vita e sviluppare l'attivit\u00e0 produttiva manuale, l'artigianato, che ha tanta importanza nell'economia italiana ed in particolare nel Sud Italia. L'attivit\u00e0, svolta con la partecipazione di studenti di architettura, ha fatto denominare tutta l'iniziativa Universit\u00e0 di Strada.\nNel 1998 Napolino \u00e8 selezionato dalla Comunit\u00e0 Europea come uno degli otto progetti pilota da adottare e diffondere nel mondo, per l'elevato livello culturale.\nNegli ultimi trent'anni si \u00e8 accostato sempre pi\u00f9 all'espressione artistica. I suoi lavori sono presenti in numerose collezioni private e nei pi\u00f9 prestigiosi Musei europei e d'oltreoceano (Tra queste citiamo: la Biennale di Venezia, la Triennale di Milano, la Biennale di Chicago, il Museo del Design di Denver, il Guggenheim Museum di New York, il Museo di Copenaghen, il Museo di Arte Contemporanea di Salonicco, Palazzo Reale di Napoli, la Galleria Lucio Amelio di Napoli, la Fondazione Cartier di Parigi, il Museo delle Arti Decorative di Montr\u00e9al, il Tabak Museum di Vienna, il Museo Zitadelle Spandau di Berlino, Mus\u00e8e des Art Decoratifs, Parigi, Museo di arti decorative, Groningen - Olanda, Denver Art Museum, Denver-Colorado, Museo d'Arte, Montr\u00e9al - Canada).\nNel 2002 partecipa alla prima edizione di Arte Condivisa nel borgo medievale di Casertavecchia, nel Casertano, curata da Guglielmo Bove e Luigi Ferraiuolo. Nel panorama dell'arte contemporanea, spesso cupa ed angosciosa, le sue sculture rivelano un artista \"che sa essere garbato ... gioioso, ilare, ironico e anche umano, fantastico, persino grottesco\" (G. Dorfles). I suoi disegni sgorgano rapidi dal vivo della sua interiorit\u00e0 pi\u00f9 sensibile e sembrano uscire spontaneamente dalla penna, dalla mano. Le sue opere sono il frutto di un capovolgimento del processo creativo, in cui \"il progetto non \u00e8 l'idea a monte del lavoro ... bens\u00ec lo sbocco, lo svelamento finale di un'attivit\u00e0 concreta\" (A. Bonito Oliva).\nNel 2010, dopo una lunga ricerca preparativa, ha promosso la prima edizione del Premio Compasso di latta, iniziativa per una nuova ricerca nel campo del design nel segno del sostegno umano, della ecocompatibilit\u00e0 e della decrescita."}
{"id": "785409", "revid": "113774818", "url": "https://it.wikipedia.org/wiki?curid=785409", "title": "Linea editoriale", "text": "Per linea editoriale si intendono i parametri di lavoro cui intende uniformarsi una redazione giornalistica (in un quotidiano, in un periodico, in un'emittente radiofonica o in un canale televisivo). La linea si attua su indicazione dell'editore, ovvero del proprietario del giornale, o di un suo rappresentante, il direttore editoriale. Essa riguarda sia la linea politica che il giornale persegue, ma anche quella economica e quella riguardante la visione della societ\u00e0 e degli avvenimenti che ruotano attorno ad essa. \nQuale primo atto del suo insediamento, il direttore responsabile illustra all'assemblea dei redattori il programma politico-editoriale concordato con l'editore. Il direttore, garante della linea politica del giornale, deve coinvolgere il caporedattore ed i redattori."}
{"id": "785410", "revid": "339392", "url": "https://it.wikipedia.org/wiki?curid=785410", "title": "Sagra San Giovanni Battista", "text": ""}
{"id": "785413", "revid": "339392", "url": "https://it.wikipedia.org/wiki?curid=785413", "title": "Flavia Massima Fausta", "text": ""}
{"id": "785417", "revid": "1318658", "url": "https://it.wikipedia.org/wiki?curid=785417", "title": "Campeonato Sudamericano de Football 1959 (Argentina)", "text": "Il Campeonato Sudamericano de Football di Argentina 1959 fu la ventiseiesima edizione della Copa Am\u00e9rica. Ad organizzarla fu l'Argentina e tutte le partite si disputarono all'Estadio Monumental di Buenos Aires dal 7 marzo al 4 aprile 1959.\nNazionali partecipanti.\nLa rinuncia dell'Ecuador fu motivata per l'imminente organizzazione di un'edizione straordinaria della Copa Am\u00e9rica appena 8 mesi dopo, a dicembre, proprio in Ecuador. La grande disorganizzazione in cui versava la CONMEBOL in quegli anni fu tale che, di fronte alle candidature di Argentina ed Ecuador, per organizzare l'edizione del 1959, l'organo calcistico sudamericano non fu in grado di fare una scelta. Per tale motivo nello stesso anno si tennero (caso unico nella storia del torneo) due distinte edizioni, la prima in Argentina, la seconda in Ecuador (edizione, questa, straordinaria, senza Coppa in palio).\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta."}
{"id": "785419", "revid": "339392", "url": "https://it.wikipedia.org/wiki?curid=785419", "title": "Copa Am\u00e9rica 1959 (Ecuador)", "text": ""}
{"id": "785422", "revid": "125063372", "url": "https://it.wikipedia.org/wiki?curid=785422", "title": "Maria Concetta Mattei", "text": "Biografia.\nStudi.\nDopo il Diploma di maturit\u00e0 classica, si laurea a pieni voti in Economia e Commercio all'Universit\u00e0 di Trento, discutendo una tesi sul mercato del lavoro.\nHa frequentato il quarto anno del Liceo negli USA, all'East Henderson High School di Hendersonville (Carolina del Nord).\nGli inizi della carriera giornalistica.\nGi\u00e0 negli anni settanta collabora con diverse emittenti private, radiofoniche e televisive, curando programmi sulla condizione femminile.\nGiornalista televisiva per l'associazione culturale \"Intercultura (onlus)\" nel 1974/'75.\nEntra in Rai nel 1979, vincendo un concorso nazionale riservato ai giornalisti. Viene assegnata alla sede Rai di Trento, dalla quale conduce notiziari radiofonici e televisivi, occupandosi specialmente di cronaca nera e seguendo importanti vicende giudiziarie dell'epoca (p.es. quella del giudice Palermo sul traffico internazionale di armi e droga o quella della tragedia di Stava).\nSi iscrive all'albo dei giornalisti professionisti il 26 giugno 1981.\nNegli anni ottanta, sempre a Trento, realizza servizi sull'emigrazione, sulle adozioni internazionali, sulla medicina alternativa.\nSi occupa inoltre del programma \"Le tavole rotonde di RaiRegione\".\nIl salto al Tg2.\nDal 1991 fa parte della redazione del TG2, di cui fino al 27 dicembre 2020 ha condotto le edizioni delle ore 20:30 e serali. In passato \u00e8 stata caporedattrice al Desk Impaginazione e coordinatore responsabile. Inoltre conduce le rubriche Tg2 Dossier Storie e Tg2 Insieme.\nDa dicembre 2020 assume la direzione della scuola di giornalismo radiotelevisivo della Rai di Perugia, prima donna in questo incarico.\nTelevisione.\nNel 2010 partecipa come concorrente alla sesta edizione del talent show di Rai 1 \"Ballando con le stelle\", condotto da Milly Carlucci. Nel luglio 2011 conduce su Rai 1 assieme a Gerardo Greco la serata \"I nostri angeli 2011\", gal\u00e0 conclusivo del Premio Luchetta di quell'anno. Il 24 giugno 2015 conduce assieme a Federico Russo l'evento \"Donne ad alta quota - Premio Marisa Bellisario\", trasmesso da Rai 2. Il successivo 3 luglio \u00e8 la narratrice di una puntata di \"Techetechet\u00e8\" su Rai 1.\nVita privata.\nHa due figli, Giulia, avuta dall'ex marito Mario Raffaelli, deputato socialista, ed Alessandro, avuto dal suo attuale compagno Barni."}
{"id": "785423", "revid": "2184720", "url": "https://it.wikipedia.org/wiki?curid=785423", "title": "Redazione", "text": "La redazione \u00e8 l'insieme dei giornalisti che lavorano per una testata giornalistica, un'emittente televisiva o radiofonica. Con lo stesso termine s'identifica, oltre al gruppo di persone, anche il luogo di lavoro.\n\u00c8 coordinata dal caporedattore che organizza il lavoro di tutti e fa da cinghia di trasmissione nei rapporti con il direttore responsabile. Non fanno parte della redazione i collaboratori esterni nonch\u00e9 i corrispondenti. \nEvoluzione organizzativa.\nTradizionalmente lo stenografo riceveva le telefonate da parte dei giornalisti e, dietro dettatura, stenografava il pezzo su carta, poi lo riscriveva in caratteri alfabetici con la macchina da scrivere. Con lo sviluppo della tecnologia, lo stenografo \u00e8 stato sostituito dal dimafonista, che raccoglieva gli articoli che gli inviati e i corrispondenti avevano dettato al telefono, registrandoli nella segreteria telefonica del giornale; usando un particolare registratore, leggibile a passo ridotto, trascriveva i pezzi su carta e quindi li batteva a macchina.\nA partire degli anni 1980 l'avvento dell'informatica prima e della diffusione del world wide web a partire dagli anni 2000, hanno permesso al giornalista di gestire il lavoro in maniera molto pi\u00f9 individuale: scrive l'articolo sul proprio dispositivo, si collega alla rete ed invia il pezzo via email, o anche direttamente in pagina o sul sito web.\nOrganizzazione-tipo.\nStruttura redazionale\nDirettore responsabile\nVicedirettore/i\nRedattore capo centrale\nRedattori capo \nCapiservizio\nSegretario di redazione\nRedattori ordinari\nRedattori di prima nomina\nPraticanti\nI grandi giornali hanno solitamente pi\u00f9 redazioni, ciascuna specializzata in un diverso settore. I settori tradizionali sono: politica, interni, economia, esteri, cultura, spettacoli, sport, cronaca locale. Inoltre nelle grandi testate vi \u00e8 la redazione centrale e le redazioni periferiche.\nNei giornali medio-piccoli, che hanno un'unica redazione, i settori sono suddivisi in \"servizi\", coordinati dal caposervizio.\nLa redazione \u00e8 composta da un gruppo di giornalisti che compongono le pagine e da un altro gruppo a cui sono affidati compiti di scrittura e riscrittura. In particolare, il lavoro del redattore ordinario consiste: a) nella stesura di articoli; b) nel monitoraggio delle agenzia stampa e nell'elaborazione di pezzi con materiale di agenzie; c) nella modifica o adattamento di pezzi altrui (quello che in gergo si chiama la \u201ccucina\u201d). Al vertice di ciascuna redazione vi \u00e8 il \u201ccaposervizio\u201d. I capiservizio rispondono al caporedattore che, assieme ai suoi collaboratori, forma l'ufficio centrale.\nGli argomenti trattati dalle redazioni tradizionali, sono impaginati sempre dopo il \u201cfatto del giorno\u201d, che pu\u00f2 appartenere indifferentemente a uno dei temi. Per coordinare giornalisti appartenenti a redazioni diverse \u00e8 decisivo il ruolo del caporedattore.\nDi concerto con i capi delle redazioni, il caporedattore controlla le notizie che saranno pubblicate sul giornale. Scopo della \u201ccabina di regia\u201d \u00e8 armonizzare il giornale nelle sue diverse componenti in modo che la presentazione degli argomenti segua una sequenza logica e che il prodotto, nel suo complesso, rispecchi la gerarchia di valori fatta propria dal giornale.\nLe fasi lavorative tipiche.\nAlle 11 (o al pi\u00f9 tardi alle 12) il direttore responsabile convoca l'ufficio centrale guidato dal caporedattore, e i capi di tutti i servizi. Scopo della riunione \u00e8 analizzare il giornale uscito in mattinata per confrontarlo con i giornali della concorrenza. Successivamente si individuano i temi del giorno, tracciando una prima scaletta delle notizie pi\u00f9 importanti. Si realizza il timone, un abbozzo schematico in griglia delle pagine previste per il giornale. Verr\u00e0 tenuto costantemente aggiornato dai redattori, che inseriranno le notizie a mano a mano che arrivano durante la giornata, e verr\u00e0 modificato fino alla chiusura dell'edizione.\nIl secondo appuntamento fisso della redazione si tiene nel primo pomeriggio (generalmente poco dopo le 15). Il caporedattore riunisce i capiservizio e, con essi, decide come impaginare gli argomenti del giorno. Avviene una prima stesura del menab\u00f2. La decisione pi\u00f9 importante da prendere \u00e8 scegliere quali notizie collocare in primo piano (le prime pagine del giornale) e quali eventi collocare invece nelle sezioni interne. A conclusione dell'analisi, il caporedattore distribuisce il lavoro a ciascun caposervizio.\nSuccessivamente ogni redazione lavora autonomamente, realizzando articoli, grafici, titoli e apponendo le necessarie fotografie. I tempi effettivi di fattura di un quotidiano sono circa sei ore, dalle 17 alle 23.\nMentre le redazioni sono al lavoro, il vertice (direttore, vicedirettore e ufficio centrale) si riunisce una seconda volta, alla fine del pomeriggio (tra le 18:30 e le 20). Scopo dell'incontro \u00e8 definire la prima pagina: gerarchia delle notizie e titoli.\nEntro le 23 ogni redazione ha finito le pagine e ha inviato il lavoro all'ufficio centrale per un ultimo controllo. Ottenuta l'approvazione, le redazioni trasmettono via computer le pagine in tipografia. Lo stesso fa l'ufficio centrale con la prima pagina con il nullaosta dato dal direttore. La tipografia, effettuato un rapido controllo di congruit\u00e0 tecnica, invia il giornale al centro stampa. Entro le 24 il giornale \u00e8 pronto per andare in macchina.\nNel mondo.\nItalia.\nIn Italia la figura del redattore \u00e8 disciplinata dal contratto nazionale di lavoro giornalistico stipulato dal sindacato dei giornalisti (FNSI) e dalla Federazione italiana editori giornali (FIEG). Sono previste due tipologie contrattuali:\nFanno parte di una redazione anche i praticanti giornalisti, cio\u00e8 coloro che stanno svolgendo il tirocinio per l'esame da professionista.\nDal punto di vista organizzativo, all'interno della redazione di una testata giornalistica, l'interlocutore naturale del giornalista professionista, assunto tramite il contratto nazionale di lavoro giornalistico come \"redattore ordinario\", \u00e8 il caposervizio, poi il caporedattore (o anche redattore capo) e il vice direttore. Vi \u00e8 poi la figura dell'inviato. Tutte queste figure non possono essere ricoperte da pubblicisti, mentre la Corte di cassazione con la sentenza n. 256 del 2 aprile 1971 ha affermato che anche i pubblicisti possono assumere l'incarico di direttore responsabile, gerarchicamente posto al vertice di testata giornalistica. Secondo la legge italiana sul diritto d'autore (legge 22 aprile 1941, n. 633), l'autore di un articolo ha diritto che il suo nome figuri nella riproduzione della propria opera; questo diritto tuttavia non riguarda i redattori. Il contratto nazionale di lavoro giornalistico, infatti, non afferma espressamente il diritto del giornalista subordinato a firmare i propri articoli. Esso si limita a stabilire che gli articoli e i servizi firmati possono essere modificati o integrati solamente con il consenso dell'autore.\nLe figure di collaboratore (esterno alla redazione) e di direttore responsabile possono essere ricoperte da giornalisti pubblicisti. Il direttore responsabile ha (in base alla legge sulla stampa dell'8 febbraio 1948, n. 47) l'unica responsabilit\u00e0, anche penale, dei contenuti della pubblicazione e, per il contratto, dell'organizzazione redazionale. L'editore non pu\u00f2 incidere sulle scelte giornalistiche della redazione; questi pu\u00f2 esclusivamente rimuovere il direttore responsabile. Il direttore editoriale del giornale, ove previsto dall'editore, ha invece la responsabilit\u00e0 politica della linea editoriale del giornale.\nLa tutela dei diritti morali e materiali derivanti ai redattori \u00e8 affidata al \"comitato di redazione\" (Cdr) \u00e8 un organismo sindacale di base cui, secondo il contratto nazionale di lavoro giornalistico. Il Cdr viene istituito nelle aziende editrici che abbiano alle proprie dipendenze almeno dieci redattori. La scelta dei membri del Cdr avviene tra i redattori assunti (siano o meno iscritti al sindacato), tramite votazione cui sono chiamati i giornalisti nelle assemblee di redazione. L'attivit\u00e0 dei Cdr si raccorda con quella del sindacato dei giornalisti."}
{"id": "785430", "revid": "1654832", "url": "https://it.wikipedia.org/wiki?curid=785430", "title": "Federico Rizzo", "text": "Biografia.\nNasce a Brindisi, ma trascorre la sua infanzia a Milano e fin da adolescente inizia a curare la sua grande passione, il cinema.\nHa conseguito il diploma come perito tecnico cine-televisivo presso l'I.T.S.O.S. e come sceneggiatore cinematografico presso la civica scuola del cinema di Milano. \u00c8 laureato al DAMS indirizzo Cinema di Bologna con una tesi su \"La cotta\" di Ermanno Olmi. Nella propria formazione ha avuto diverse esperienze teatrali, formandosi all'Accademia Comuna Baires, e televisive lavorando con i registi Giuseppe De Santis e Pupi Avati. Come regista e al tempo stesso sceneggiatore ha realizzato circa quaranta cortometraggi dall'et\u00e0 di quindici anni, fra questi sono da ricordare Milano violenta con Giuseppe Battiston, prodotto da Sky Cinema e La tunica che riceve il prestigioso premio Civis Video Awards del Parlamento europeo a Bruxelles nel 2000.\nNel 2000 fonda l'etichetta artistica indipendente E'volutoFilm.\nFederico Rizzo ha realizzato come regista e sceneggiatore dieci lungometraggi di finzione che fanno parte di un programmato \"Decalogo delle giovani vittime\":\nNel 1999 il suo primo film in digitale \"Storia malata\" (partecipa in concorso al Bellaria Film Festival).\nNel 2000 gira il suo secondo film in digitale \"Offresi posto letto\" (film che inaugura con buon esito di pubblico la stagione dell'autodistribuzione a Bologna).\nNel 2001 vince il primo premio di produzione del Festival Filmmaker Doc di Milano e produce il suo terzo film in digitale \"Whisky di via Nikolajevka\", film drammatico sui ragazzi di Baggio (quartiere della periferia di Milano) con il quale ottiene un notevole riscontro di critica: \"\"Rizzo ha una dote unica nel dirigere gli attori\" Tatti Sanguineti - Hollywood Party, Rai Radio 3; \"Finalmente un film che ci evita ricatti sentimentali e facili moralismi\" Mario Serenellini - La Repubblica; \"Il film di Rizzo ha una forza e una crudezza che sorprendono e che di certo non si trova nel cinema emerso\"\" Alberto Pezzotta - Corriere della Sera.\nNel 2002 rivince il primo premio di produzione del Festival Filmmaker Doc e gira il suo quarto film in digitale \"I pesi di Pippo\", commedia su culturisti e anabolizzanti e riscontra un buon successo di pubblico oltre a una riconferma critica: \nNel 2003 esce il suo quinto film in digitale \"Passe-partout per l'inferno\", film drammatico sui nazi-skin (evento speciale al Filmmaker Doc).\nNel 2005 gira il suo sesto film in digitale Lievi crepe sul muro di cinta, film drammatico sugli ultimi giorni di vita di un poeta, interpretato da Paolo Pierobon (\u00e8 stato presentato con successo di critica in concorso al 23.mo Bergamo Film Meeting):\nNel 2009 esce il suo film sul problema del precariato. Il titolo \u00e8 \"Fuga dal call center\", interpretato da Angelo Pisani, Isabella Tabarini, Tatti Sanguineti, Paolo Pierobon, Natalino Balasso e Debora Villa (direttore della fotografia Luca Bigazzi - colonna sonora di Caparezza, Tre Allegri Ragazzi Morti, Peppe Voltarelli e Le luci della centrale elettrica). Considerata dal cinema ufficiale come l'opera prima del regista, il film esce con Orda d'oro Distribution riscontrando un buon esito di pubblico e di critica vincendo diversi festival nazionali e imponendosi all'attenzione di quella internazionale:\nDal 2010 collabora con il Festival Internazionale della Cultura di Bergamo come responsabile della sezione Cinema.\nA met\u00e0 del 2010 realizza il suo ottavo lungometraggio, \"Sguardo da uomo\". Ambientato a Milano, \u00e8 la storia di tre giovani donne che dovranno vedersela con i loro rispettivi fallimenti sentimentali. Tra gli attori principali: Karina Arutyunyan, Rosanna D'andrea, Elisa Lepore, Gianluca Piccolo e Paolo Pierobon.\nNel 2011 termina la lavorazione del film \"Taglionetto\", opera seconda dopo Fuga dal call center. Si tratta di un thriller psicologico che ha come interpreti principali Dorotea Mercuri, Giulio Forges Davanzati e Nino Frassica.\nNel 2013 gira il suo decimo film, terzo ufficiale, dal titolo \"Il ragioniere della mafia\". Si tratta di un film noir con Lorenzo Flaherty, Tony Sperandeo, Ernesto Mahieux, Ciro Petrone, Francesca Testasecca, Giusy Buscemi, Alessia Tosoni e Alessandra Monno.\nA gennaio del 2015 esce il suo primo libro \"Il decalogo delle giovani vittime\" edito da La Mongolfiera editrice.\nLuglio 2019 viene pubblicato il secondo libro \"Diario intimo di un collezionista di mostri\" edito da La Mongolfiera editrice.\nNel 2019 partono le riprese del nuovo film \"999 - L'altra anima del calcio\".\nAprile 2020 viene pubblicato il libro in formato e-book \"Riflessioni pandemiche \u2013 Cronache di una guerra contro un nemico invisibile\" edito da La Mongolfiera editrice.\nNel 2021 realizza il film Mio cugino Peppino sul tema della decrescita felice."}
{"id": "785431", "revid": "36426", "url": "https://it.wikipedia.org/wiki?curid=785431", "title": "De Architectura", "text": ""}
{"id": "785432", "revid": "121958962", "url": "https://it.wikipedia.org/wiki?curid=785432", "title": "Domenico Fetti", "text": "Biografia.\nFetti studi\u00f2 con Lodovico Cigoli. Nel 1614 si trasfer\u00ec a Mantova come pittore di corte dei Gonzaga su richiesta del duca Ferdinando. Qui cre\u00f2 le sue opere pi\u00f9 note, per le quali \u00e8 infatti conosciuto come il \"Mantovano\".\nNella sua bottega mantovana, lavoravano sia il padre Pietro che la sorella Lucrina, suora e pittrice. A Mantova si trovano le sue opere principali, tele a olio e affreschi. Molte le opere eseguite per le chiese della citt\u00e0, tra queste risaltano l\"'Apoteosi della Redenzione\" che affresca la volta dell'abside della Cattedrale di San Pietro (Duomo) e alcuni dipinti per la chiesa di Sant'Orsola, i \"Martiri\", \"Viani che offre a Margherita Gonzaga la chiesa di Sant'Orsola\" e la \"Moltiplicazione dei pani e dei pesci\" conservati ora nel Palazzo Ducale di Mantova.\nFetti fu un naturalista tra i pi\u00f9 originali del Seicento, che nella ruvidezza del tratto si rifece al Caravaggio e al Rubens. A Mantova egli cerc\u00f2 pure di imitare Giulio Romano. Divenne celebre per la serie di alto livello delle parabole evangeliche, tra le quali si annovera quella dei \"Ciechi\", del \"Buon Samaritano\", e del \"Figliol Prodigo\".\nLa pennellata ha un che di pastoso e grasso; il colorito \u00e8 talvolta ricco, con eccessivi contrasti luministici.\nNel 1622 si trasfer\u00ec a Venezia dove mor\u00ec, dopo breve malattia, il 16 aprile 1623. Nel suo breve periodo veneziano abbandon\u00f2 la pittura monumentale dedicando maggiore attenzione a episodi di vita popolare."}
{"id": "785434", "revid": "775372", "url": "https://it.wikipedia.org/wiki?curid=785434", "title": "Consiglio del mar Baltico", "text": "Il Consiglio del mar Baltico, \"Council of the Baltic Sea States\" in inglese - (CBSS) \u00e8 un organismo politico per la cooperazione regionale tra i governi. \u00c8 stato fondato nel 1992 per gestire una serie di problematiche riguardanti la regione del mar Baltico in campo economico, dello sviluppo, dei diritti umani e della sicurezza in campo nucleare.\nDal 1998 esiste un segretariato generale a Stoccolma.\nIl CBSS ha 12 membri:\nPresidenze.\nOgni presidenza dura ogni anno dal 1\u00ba luglio al 30 giugno dell'anno seguente"}
{"id": "785436", "revid": "599013", "url": "https://it.wikipedia.org/wiki?curid=785436", "title": "Inviato", "text": "L'inviato o inviato speciale \u00e8 un giornalista, solitamente esperto, che viene incaricato dal direttore responsabile di seguire un determinato avvenimento e di descriverlo in prima persona nel luogo stesso in cui si svolge. L'evento pu\u00f2 riguardare la politica, un conflitto armato, un congresso, un evento artistico o sportivo o altro ancora. Diversa \u00e8 la figura del corrispondente, che risiede stabilmente nella citt\u00e0 dove \u00e8 stato inviato, mentre l'inviato segue un unico avvenimento, per poi spostarsi in luoghi sempre diversi in base alle esigenze di copertura informativa del giornale.\nStoria.\nGiornalismo in lingua inglese.\nIn lingua inglese \u00e8 invalso il termine \"correspondent\" (\"corrispondente\"). Una categoria che ha dato molto lustro alla stampa inglese fu quella degli inviati di guerra (\"war correspondents\"). Il primo ad emergere fu Robinson, con le sue lettere al \"Times\" scritte dalle rive del fiume Elba durante la campagna del 1807. Altri nomi importanti furono William Howard Russell, ancora per il \"Times\" (Guerra di Crimea), e Archibald Forbes, per il \"Daily News\" (Comune di Parigi). Per tutto il XIX secolo, e parte del XX, gli inviati di guerra inglesi primeggiarono sulla stampa europea nella capacit\u00e0 di raccogliere le notizie e nella prontezza con la quale le trasmettevano alla propria redazione.\nUno dei casi pi\u00f9 noti si verific\u00f2 al tempo della guerra russo-giapponese (1904-1905). L'ufficiale inglese Lionel James costru\u00ec una stazione radiotrasmittente (De Forest) su un'isoletta cinese. Dall'isola il segnale radio veniva captato da una nave (il piroscafo Haimun) dotata di telegrafo. Poi il messaggio veniva inviato a Londra. La velocit\u00e0 di trasmissione raggiungeva le 30 parole al minuto. Ogni giorno venivano spediti aerogrammi che la mattina dopo comparivano sul \"Times\". La brillante iniziativa fu interrotta per le minacce delle due nazioni belligeranti, i cui dispacci ufficiali venivano regolarmente scavalcati dai rapporti di James.\nGiornalismo in lingua italiana.\nIn Italia i primi inviati furono denominati \"redattori viaggianti\". Il capostipite \u00e8 considerato Vico Mantegazza, che a partire dal 1886 effettu\u00f2 numerosi reportage dai continenti extraeuropei, specialmente dall'Africa, dove descrisse popoli sconosciuti e luoghi ancora inesplorati."}
{"id": "785437", "revid": "2043126", "url": "https://it.wikipedia.org/wiki?curid=785437", "title": "Teatro Giuseppe Verdi", "text": "In Italia esistono ed esistevano diversi teatri dedicati a Giuseppe Verdi:\nAnche al di fuori degli attuali confini italiani esistono o esistevano dei teatri intitolati a Giuseppe Verdi:"}
{"id": "785444", "revid": "56620", "url": "https://it.wikipedia.org/wiki?curid=785444", "title": "I misteri di Alleghe", "text": "I misteri di Alleghe \u00e8 un romanzo giallo, ispirato da una storia vera, scritto da Sergio Saviane nel 1964. Con stile a met\u00e0 strada tra un giallo e un resoconto di cronaca nera, il libro narra delle vicende dei delitti di Alleghe, ripercorrendo la storia della famiglia Da Tos, e delle indagini al riguardo, da parte di un coraggioso carabiniere nel paesino di montagna stretto nella morsa dell'omert\u00e0. Il libro ha ispirato anche la miniserie televisiva Buio nella valle del 1984.\nAntefatto.\nI fatti criminosi si svolsero ad Alleghe, in provincia di Belluno, in un arco temporale che va dal 1933 al 1958. Emma De Ventura, cameriera diciannovenne dell'Albergo Centrale di Alleghe, di propriet\u00e0 di Fiore Da Tos, fu trovata morta nella propria camera da letto il 9 maggio 1933. Per il medico condotto si tratta di suicidio. Ma \u00e8 un suicidio strano: il corpo della ragazza presenta un profondo taglio alla gola, \u00e8 steso sul pavimento e il rasoio che avrebbe usato per ammazzarsi \u00e8 riposto ordinatamente sul comodino, lontano qualche metro. La mattina del 4 dicembre del medesimo 1933, due ragazzini scorsero il cadavere di Carolina Finazzer, moglie di Aldo Da Tos, il figlio del proprietario dell'Albergo, nel lago del paese. La versione ufficiale fornita dalla famiglia Da Tos vuole che la giovane donna, presa da un raptus di sonnambulismo, si sia annegata per sbaglio. Ma in paese si mormora ben altro.\nIn una notte del 1946, i coniugi Luigi Del Monego e Luigia De Toni, detta \"la balena\", vengono freddati mentre tornano a casa dopo una festa. Qualcuno volle sapere la verit\u00e0 sui misfatti avvenuti ad Alleghe: si congettura che i 4 omicidi siano collegati e opera della stessa mano, ma nessuno trova il coraggio di indagare.\nIndagine giornalistica.\nIl giornalista Saviane, che conosceva il paese di Alleghe per averci passato le ferie, nei primi anni cinquanta, quando lavorava al settimanale \"Il Lavoro Illustrato\", inizi\u00f2 a indagare tornando sul luogo dei crimini nel 1952 e scrisse un articolo che verr\u00e0 pubblicato con il titolo \"La Montelepre del Nord\", riferendosi alla localit\u00e0 siciliana del bandito Giuliano nota per l'omert\u00e0. Nell'articolo i quattro delitti vennero messi in relazione ipotizzando che il responsabile fosse uno solo. A seguito di questa teoria, venne citato in giudizio lo stesso anno dai proprietari dell'albergo Centrale, Aldo Da Tos e Pietro De Biasio i quali, anche se non erano stati citati nell'articolo, si erano sentiti ugualmente diffamati. Anche per la mancanza di riscontri dovuto all'assenza dei testimoni di Saviane che non si presentarono o, se lo fecero, testimoniarono comunque contro, il giornalista venne condannato per diffamazione a mezzo stampa e condannato a otto mesi.\nIndagini poliziesche.\nSergio Saviane, con la sua inchiesta giornalistica, ispir\u00f2 l'indagine del brigadiere della stazione dei carabinieri di Agordo, Ezio Cesca. Facendosi amica una giovane del paese, Cesca riusc\u00ec finalmente ad entrare in confidenza con la zia della stessa, che si rivel\u00f2 essere una testimone oculare dell'ultimo, duplice, delitto avvenuto nel 1946. L'anziana donna confida al carabiniere in borghese di aver visto, quella notte, operare nell'oscurit\u00e0 tre uomini, due che non riconobbe e uno che invece identific\u00f2 in Giuseppe Gasperin. Fu quest'ultimo torchiato dagli investigatori a rivelare i nomi degli altri complici, della \"banda del Centrale\": Aldo Da Tos e Luigi De Biasio. Grazie alla collaborazione tra Saviane e Cesca, si riesce a far luce sui misteri di Alleghe: riconosciuti colpevoli, i titolari del Centrale, Adelina Da Tos, il di lei marito Luigi De Biasio e il fratello di Adelina, Aldo Da Tos, vengono tutti condannati all'ergastolo in via definitiva nel 1964 per gli omicidi dal 1933 al 1946 (Gasperin venne condannato a 30 anni).\nI coniugi Del Monego furono assassinati perch\u00e9 ritenuti, dai proprietari dell'Albergo Centrale, testimoni o quanto meno conoscitori di parte della verit\u00e0 sulla morte di Carolina Finazzer. La Finazzer fu uccisa a sua volta perch\u00e9 l'ingenuo marito di lei, Aldo, le confid\u00f2 quel che accadde alla cameriera Emma. Emma De Ventura venne ammazzata perch\u00e9 aveva scoperto, probabilmente (ma non ci sono le prove), un cadavere umano negli scantinati dell'Albergo. Quel cadavere, secondo le recenti ricostruzioni, sarebbe appartenuto ad un figlio che la moglie di Fiore Da Tos, Elvira Riva, proprietaria dell'Albergo Centrale di Alleghe, aveva avuto da un amore di giovent\u00f9. E questo figlio, una volta divenuto adulto e scoperto chi fosse la madre, avrebbe forse avanzato delle richieste sull'eredit\u00e0, suscitando la reazione dei Da Tos."}
{"id": "785448", "revid": "7336", "url": "https://it.wikipedia.org/wiki?curid=785448", "title": "ISO 9000", "text": ""}
{"id": "785457", "revid": "1632387", "url": "https://it.wikipedia.org/wiki?curid=785457", "title": "Guti (calciatore)", "text": "Caratteristiche tecniche.\nNonostante la posizione pi\u00f9 naturale di Guti fosse quella di seconda punta, in tutta la sua carriera ha quasi sempre ricoperto quella di centrocampista, passando dal ruolo di trequartista a quello di regista davanti alla difesa. Dotato di grande tecnica e abile nel fornire assist ai compagni, faceva della visione di gioco e della qualit\u00e0 nel fornire i passaggi le sue doti principali.\nCarriera.\nGiocatore.\nClub.\nReal Madrid.\nEntrato nella \"cantera\" del a 9 anni, si \u00e8 fatto conoscere nel 1994 anche grazie alla sua particolare capacit\u00e0 realizzativa. Il 21 dicembre 1995 ha debuttato con la prima squadra del Real nella partita contro il Siviglia, accumulando fino al termine della stagione 9 presenze ed una rete.\nNel 1997 ha vinto altri due titoli con il proprio club, Primera Divisi\u00f3n e Supercoppa di Spagna, giocando 17 volte e realizzando una marcatura, a cui sono seguiti UEFA Champions League e Coppa intercontinentale dell'anno successivo.\nNel 2000 \u00e8 stato tra gli uomini decisivi per la conquista da parte dei madrileni della UEFA Champions League, segnando, in tutta la stagione, 6 gol in 28 presenze complessive. La successiva \u00e8 stata la sua stagione migliore dal punto di vista realizzativo: autore di 14 gol in 31 presenze, ha contribuito alla conquista del ventisettesimo titolo nazionale del Real Madrid.\nNel 2002, con l'arrivo di Ronaldo, viene arretrato a centrocampo ed il suo apporto realizzativo diminuisce drasticamente, con solo 4 gol in 29 presenze. Nella stagione successiva le 32 presenze in campionato sono state accompagnate da 4 reti. Ha vinto un'altra UEFA Champions League, una Supercoppa europea e la seconda Coppa Intercontinentale. Nel 2003 mise in bacheca Liga e Supercoppa di Spagna.\nNella stagione 2005-2006 in 43 presenze ha realizzato 6 reti (4 in campionato e 2 in UEFA Champions League).\nCon l'elezione di Ram\u00f3n Calder\u00f3n come presidente del club il suo futuro allo Stadio Santiago Bernab\u00e9u diventa incerto. Il neo-presidente promette durante la campagna elettorale l'acquisto del campione del Milan Kak\u00e1. Alcune voci di calciomercato lo danno per partente verso l'altra sponda di Madrid, all'Atl\u00e9tico, anche se alla fine la situazione rimane invariata.\nNel 2006 il nuovo tecnico Fabio Capello, convinto delle sue qualit\u00e0 di regista di centrocampo, dichiara l'intenzione di schierare Guti come centrocampista titolare della squadra. Durante la stagione 2006-2007 il contributo del giocatore in quel ruolo \u00e8 considerevole ed il suo apporto nel numero di assist forniti migliora. Nell'aprile 2008, con la squadra nettamente prima in campionato, rinnova il contratto fino al 30 giugno 2011.\nBe\u015fikta\u015f.\nIl 25 luglio 2010, in una conferenza stampa, annuncia il suo addio al club \"merengue\" dopo 24 anni passati tra giovanili e prima squadra. Il giorno seguente viene ufficializzato il suo ingaggio da parte della squadra turca del Be\u015fikta\u015f fino a giugno 2012.. Il 14 novembre 2011 rescinde consensualmente il contratto che lo legava al club turco.\nIl 22 settembre dopo l\u2019ipotesi Cina e non esser riuscito a trovare un accordo col West Ham e il River Plate, lascia il calcio giocato.\nAllenatore.\nDopo aver terminato la carriera da calciatore, ha intrapreso quella di allenatore. Il 4 gennaio 2016 passa alla guida della selezione \"Juvenil B\". Dal 2017 guida la formazione Under-19 del . Nell'estate 2018 ritorna al Be\u015fikta\u015f entrando a far parte dello staff tecnico di \u015eenol G\u00fcne\u015f. Dal 2019 \u00e8 l'allenatore dell'Almeria, squadra che milita nella Segunda Division spagnola.\nNazionale.\nNel 1995 \u00e8 stato convocato nella Nazionale spagnola Under-18 per partecipare all'Europeo di categoria, vincendolo.\nNonostante il debutto nella Nazionale maggiore in giovane et\u00e0, avvenuto il 5 maggio 1999 contro la Croazia, Guti non venne mai convocato per la fase finale di un Europeo o di un Mondiale, accumulando in carriera un totale di sole 13 presenze con la maglia della nazionale e tre reti.\nStatistiche.\nPresenze e reti nei club.\n\"Statistiche aggiornate al 15 ottobre 2011.\""}
{"id": "785459", "revid": "93556", "url": "https://it.wikipedia.org/wiki?curid=785459", "title": "Pissin' Razorbladez", "text": "Pissin' Razorbladez \u00e8 il primo album in studio realizzato dal disc jockey e produttore discografico olandese Angerfist."}
{"id": "785461", "revid": "599013", "url": "https://it.wikipedia.org/wiki?curid=785461", "title": "Articolo di fondo", "text": "L'articolo di fondo, o soltanto fondo, \u00e8 l'articolo con cui il direttore responsabile di un giornale (specialmente un quotidiano) offre la propria interpretazione sull'avvenimento pi\u00f9 importante della giornata. Si trova nella posizione di massimo prestigio:\nNei quotidiani pu\u00f2, a volte, non essere firmato. Ma anche in questo caso si presume che la paternit\u00e0 dell'articolo sia da attribuire al direttore responsabile, che esprime la propria opinione sul fatto pi\u00f9 importante della giornata. In rare occasioni pu\u00f2 essere firmato da un editorialista o\nda altro giornalista tra i pi\u00f9 autorevoli o, infine, da un autorevole ospite (quest'ultimo non necessariamente un giornalista).\nDi solito il \"fondo\" tratta di argomenti politici o comunque di fatti importanti di attualit\u00e0, visti nell'ottica della linea editoriale del giornale. \nStoria.\nL'articolo di fondo nasce in Inghilterra all'inizio del XVIII secolo. Denominato \"leading article\" (o semplicemente \"leading\") i suoi ideatori sono generalmente considerati Daniel Defoe (1660-1731) e Jonathan Swift (1667-1745). Defoe fu il primo a scrivere, sulla \"Weekly Review\" (da lui fondata nel 1704), un pezzo riassuntivo e critico nel quale, pesati tutti i fatti e vagliate tutte le ragioni, forniva l'interpretazione del giornale sul fatto del giorno. Dal momento che i pezzi non contenevano il suo punto di vista, ma rappresentavano tutto il giornale, apparvero non firmati. Tale uso divent\u00f2 una tradizione del giornalismo in lingua inglese. \nNel XIX secolo i giornali inglesi assunsero un'organizzazione aziendale. Il direttore, non potendo pi\u00f9 controllare tutto il giornale, chiam\u00f2 al proprio fianco i giornalisti pi\u00f9 fidati ed esperti. L'incarico di scrivere il \"leading article\" cess\u00f2 di essere una prerogativa del direttore: anche i giornalisti pi\u00f9 esperti poterono firmarlo.\nAlla met\u00e0 del XIX secolo, l'unico articolo che veniva pubblicato per esteso nella prima pagina dei quotidiani italiani era l'articolo \u201cdi risvolto\u201d: un pezzo che dall'ultima colonna (in genere la sesta), girava e continuava nella prima colonna della seconda pagina. L'articolo di risvolto era destinato all'esposizione di argomenti politici o economici. Aveva la funzione d'illustrare il punto di vista del giornale su un determinato argomento, oppure riassumere un dibattito, nato sul giornale, su temi dell'attualit\u00e0 politica, economica e/o sociale.\nNegli ultimi decenni del secolo, cominciarono ad essere trattati anche temi culturali, che finirono per diventare preponderanti. L'articolo \u201cpolitico\u201d cambi\u00f2 posizione e fu spostato nella prima colonna, assumendo il nome di \u201carticolo di fondo\u201d.\nPer lungo tempo i giornali hanno applicato la regola, verticistica, secondo cui, tra tutti i redattori e collaboratori di una testata, solo il direttore aveva il privilegio di firmare articoli che illustravano opinioni personali. Alla fine del XX secolo questa facolt\u00e0 \u00e8 stata allargata: oltre al direttore, anche gli editorialisti hanno il privilegio di poter illustrare la propria opinione sulla prima pagina del giornale per cui scrivono.\nDalla seconda met\u00e0 del XX secolo ha preso piede in Italia l'uso anglosassone di offrire ai lettori una pluralit\u00e0 di interventi: da allora l'articolo di fondo non \u00e8 pi\u00f9 un'esclusiva del direttore responsabile ma pu\u00f2 essere firmato da un altro giornalista."}
{"id": "785463", "revid": "3831", "url": "https://it.wikipedia.org/wiki?curid=785463", "title": "Hispania Baetica", "text": ""}
{"id": "785464", "revid": "3831", "url": "https://it.wikipedia.org/wiki?curid=785464", "title": "Spagna Betica", "text": ""}
{"id": "785465", "revid": "466539", "url": "https://it.wikipedia.org/wiki?curid=785465", "title": "Nimr\u00f3d Antal", "text": "Biografia.\nGiunse in Ungheria nel 1991 per studiare regia all'Accademia di Budapest. Non si laure\u00f2 ma continu\u00f2 a lavorare nell'industria televisiva e cinematografica. Nel 2005 torn\u00f2 a Los Angeles per cercare successo a Hollywood. Principalmente famoso per aver scritto e diretto il film \"Kontroll\" (2003), ambientato interamente all'interno della metropolitana di Budapest (il termine \"Kontroll\" si riferisce ai controllori della metro che sono i protagonisti del film), Antal ha girato vari cortometraggi, videoclip (tra cui \"Szand\u00e1l\" per il gruppo Warpigs) e spot televisivi, ed ha recitato in diversi film.\nAntal incontr\u00f2 diversi problemi per girare \"Kontroll\", innanzitutto perch\u00e9 le riprese dovevano essere effettuate durante la chiusura al pubblico della metro (vale a dire tra le 23:30 e le 4:30), e inoltre perch\u00e9 il comportamento bizzarro che nel film veniva attribuito ai controllori non piaceva all'Autorit\u00e0 dei trasporti di Budapest (\"BKV\"), che accett\u00f2 di consentire le riprese con la clausola di far precedere il film da un \"disclaimer\" letto da un dirigente del \"BKV\" e di garantire biglietti gratuiti per lo spettacolo cinematografico a tutti i controllori. Con il film \"Kontroll\", Antal ha vinto numerosi premi, tra cui il Gold Hugo al Chicago International Film Festival, ed ha ottenuto una candidatura come miglior regista agli European Film Awards. \nNel 2007 dirige il thriller di produzione statunitense \"Vacancy\", che vede nel cast anche Kate Beckinsale e Luke Wilson. Nel 2009 dirige \"Blindato\" con Matt Dillon e Jean Reno, e nel 2010 \"Predators\". Sempre nello stesso anno torna a recitare comparendo in un cameo del film Machete diretto da Robert Rodriguez. Nel 2015 ritorna dietro la macchina da presa dirigendo un episodio della prima stagione (Esecuzione) della serie televisiva statunitense \"\"Wayward Pines\" con protagonista Matt Dillon con il quale aveva gi\u00e0 lavorato in \"Blindato\" otto anni prima. Nel 2017, a distanza di quattordici anni dall'ultima volta con \"Kontroll\", ritorna a dirigere un film ungherese, \"A Viszkis\", nel quale si occupa anche della sceneggiatura e che racconta la storia di Attila Ambrus, il bandito pi\u00f9 conosciuto in Ungheria. La pellicola si aggiudica svariati premi in patria, nella vicina Polonia e negli Stati Uniti."}
{"id": "785466", "revid": "3831", "url": "https://it.wikipedia.org/wiki?curid=785466", "title": "Baetica", "text": ""}
{"id": "785467", "revid": "110157", "url": "https://it.wikipedia.org/wiki?curid=785467", "title": "Felix Pollaczek", "text": "Ingegnere elettrico e matematico, ha svolto ricerche nel campo della teoria dei numeri, analisi matematica, fisica matematica e teoria della probabilit\u00e0. Il suo risultato pi\u00f9 famoso \u00e8 la formula di Pollaczek-Khinchine.\nNel 1977 \u00e8 stato insignito del John von Neumann Theory Prize, anche se a causa della sua et\u00e0 avanzata non ha potuto ritirarlo personalmente."}
{"id": "785468", "revid": "287204", "url": "https://it.wikipedia.org/wiki?curid=785468", "title": "Andrew Johnson (disambigua)", "text": ""}
{"id": "785469", "revid": "1543377", "url": "https://it.wikipedia.org/wiki?curid=785469", "title": "Papiro X di Leida", "text": "Il papiro dieci conservato a Leida \u00e8 un codice scritto su papiro in lingua greca alla fine del III secolo a.C. rinvenuto nel sito archeologico di Tebe. \u00c8 conservato presso il Rijksmuseum van Oudheden di Leida.\nQuesto papiro contiene alcuni antichi testi alchemici, soprattutto riguardo alla produzione di tinture e di leghe metalliche di aspetto simile all'oro e all'argento.\nScoperta.\nIl papiro di Leida fu scoperto insieme al papiro di Stoccolma nel 1828 a Tebe. \u00c8 stata avanzata in passato l'ipotesi che sia stato scritto dallo stesso scriba, ed a numerosi papiri magici greci, da Anastasi ad Alessandria.\nQuando i papiri di Anastasi furono trasferiti presso la biblioteca dell'universit\u00e0 di Leida, vennero classificati sommariamente con una lettera a pedice: \"papiro A\", \"papiro B\".\nLa prima pubblicazione che riguarda il papiro risale al 1843, ed i testi furono pubblicati da Leemans con una traduzione latina, nel 1885. \nIl papiro \u00e8 correlato con alcuni papiri magici greci, e con le mappae clavicula.\nDescrizione.\nIl papiro \u00e8 un esempio di ricettario tecnico dell'antichit\u00e0. Contiene alcune conoscenze tecniche artigianali, relative all'area egizia e mediorientale. Il contenuto potrebbe essere collegato con i manoscritti di Bolo di Mende e di Teofrasto di Eredi. \nAlcuni ritengono che i procedimenti descritti siano come spesso succede pi\u00f9 antichi del papiro. I procedimenti in effetti al tempo erano normalmente trasmessi oralmente dagli artigiani. \u00c8 stata avanzata in particolare l'ipotesi che il testo sia collegato ad un trattato precedente, del I secolo: \"Physica et mystica\", attribuibile allo Pseudo-Democrito.\nIl papiro \u00e8 in uno stato di conservazione relativamente buono ed \u00e8 scritto in scrittura onciale, regolare (cio\u00e8 senza corsivo). Non sono presenti legature. Il papiro quindi probabilmente proviene da una biblioteca, e non da un laboratorio.\nComposizione.\nIl papiro contiene dieci fogli. Ogni foglio misura circa 30 cm x 34\u00a0cm. \nI fogli sono rilegati sul lato lungo, e ogni foglio ha due pagine. Sedici pagine sono scritte, e quattro pagine sono vuote. Le pagine scritte contengono ciascuna circa dalle 28 alle 47 righe.\nContenuto.\nIl papiro contiene circa 100 \"ricette tecniche antiche\", e dieci passi estratti dall\"'trattato\" di Dioscoride di Anazarbo.\nLe ricette non hanno un ordine preciso: trattano la lavorazione dei metalli e delle leghe, dell'oro e dell'argento, degli inchiostri metallici (le ricette dalla 1 alla 88), e dei coloranti per stoffe (ricette dalla 89 alla 99).\nLe ricette non sono dettagliate: probabilmente servivano solo da promemoria. \nLa presentazione \u00e8 prettamente pratica.\nContiene alcuni passi simbolici ed esoterici, talvolta collegabili alle dottrine alchemiche. Contienne anche alcuni procedimenti per creare leghe metalliche che somigliano all'oro e all'argento.\nI procedimenti per imitare i materiali preziosi ha fatto pensare talvolta in passato che il papiro fosse destinato a falsari.\n\u00c8 pi\u00f9 probabile invece che si tratti di un testo di alchimia. \nIl papiro \u00e8 stato tradotto in italiano e ripubblicato nel 2004, da Adriano Caffaro e da Giuseppe Falanga."}
{"id": "785470", "revid": "287204", "url": "https://it.wikipedia.org/wiki?curid=785470", "title": "Nimr\u00f2d Antal", "text": ""}
{"id": "785475", "revid": "117792", "url": "https://it.wikipedia.org/wiki?curid=785475", "title": "Anthony Stark", "text": ""}
{"id": "785478", "revid": "117792", "url": "https://it.wikipedia.org/wiki?curid=785478", "title": "Tony Stark", "text": ""}
{"id": "785480", "revid": "290948", "url": "https://it.wikipedia.org/wiki?curid=785480", "title": "Moto convettivo", "text": ""}
{"id": "785482", "revid": "1123126", "url": "https://it.wikipedia.org/wiki?curid=785482", "title": "San Calepodio", "text": "Sub\u00ec il martirio insieme ad altri sotto l'imperatore Alessandro Severo. La Chiesa cattolica lo considera santo.\nBiografia.\nIl nome Calepodio deriva dal soprannome di una famiglia latina e significa \"che ha bei piedi\".\nQuello che sappiamo della sua vita \u00e8 limitato a quanto diceva il Martirologio Romano precedente l'attuale edizione del 2001, alla data del 10 maggio:\nSan Calepodio non compare, invece, nell'attuale Martirologio Romano.\nCulto.\nLa Chiesa lo ricorda il 10 maggio.\nIl santo fu sepolto da papa Callisto I, che gli dedic\u00f2 la catacomba sita al III miglio della Via Aurelia. Il suo corpo, insieme a quello di papa Cornelio e di papa Callisto I, fu rinvenuto nella basilica di Santa Maria in Trastevere da papa Gregorio IV, che li depose ai piedi dell'altare maggiore e mand\u00f2 alcune reliquie a Fulda ed a Cysoing."}
{"id": "785485", "revid": "117792", "url": "https://it.wikipedia.org/wiki?curid=785485", "title": "Jim Rhodes", "text": ""}
{"id": "785486", "revid": "117792", "url": "https://it.wikipedia.org/wiki?curid=785486", "title": "Rhodey", "text": ""}
{"id": "785491", "revid": "122156927", "url": "https://it.wikipedia.org/wiki?curid=785491", "title": "Masters of Hardcore", "text": "La Masters of Hardcore \u00e8 attualmente la pi\u00f9 grande casa discografica di musica hardcore.\nFu fondata nel 1995 nei Paesi Bassi. "}
{"id": "785501", "revid": "77358", "url": "https://it.wikipedia.org/wiki?curid=785501", "title": "Magna charta", "text": ""}
{"id": "785511", "revid": "1431409", "url": "https://it.wikipedia.org/wiki?curid=785511", "title": "Sephiroth (personaggio)", "text": " \u00e8 un personaggio immaginario, antagonista principale di \"Final Fantasy VII\" e uno dei pi\u00f9 popolari personaggi della saga di \"Final Fantasy\"; \u00e8 stato eletto da \"IGN\" come miglior personaggio di \"Final Fantasy VII\", davanti ai protagonisti Cloud e Aerith.\nStoria.\n\u00c8 una vittima degli esperimenti della ShinRa: nasce come risultato di una serie di esperimenti di Hojo, alla ricerca del guerriero perfetto grazie alle cellule di un mostro venuto dallo spazio, Jenova, seppellito in un tempio lontano nell'interno del pianeta dagli Antichi. Hojo inietta le cellule di Jenova a Sephiroth mentre si trova ancora nel grembo materno della scienziata Lucrecia Crescent, sua moglie (sebbene molti fan ipotizzino che il padre naturale di Sephiroth sia Vincent Valentine, personaggio del party di \"Final Fantasy\" e protagonista dello spin-off \"\" e non Hojo, la conferma della paternit\u00e0 da parte dello scienziato \u00e8 data in un'intervista allo stesso Nomura e ai creatori di \"Dirge of Cerberus\", dove viene esplicitamente dichiarato che Sephiroth \u00e8 figlio di Lucrecia e Hojo). L'esperimento viene condotto con l'ausilio del professor Faremis Gast, il quale successivamente decide di tirarsi indietro.\nSenza sospettare mai la verit\u00e0 sulla sua origine, diviene un eccellente soldato al servizio della ShinRa. Sette anni prima degli avvenimenti narrati in \"Final Fantasy\", durante un'ispezione a un reattore \"mako\" a Nibelheim egli scopre una stanza segreta all'interno della \"Tenuta ShinRa\" dove Hojo conduceva le sue ricerche e dai suoi appunti comprende la sua vera origine. Il trauma conseguente alla scoperta e il naturale mutare dei suoi sentimenti diventano il motore della trama del capitolo originale della serie.\nImpazzisce distruggendo la citt\u00e0 e dirigendosi nel Reattore Mako denominato \"Reattore di Jenova\", perch\u00e9 appunto \u00e8 l\u00ec che \u00e8 conservato il corpo dell'alieno, che Sephiroth chiama madre. Zack e Cloud, per fermarlo, lo inseguono scalando i Monti Nibel e raggiungendo il reattore; al suo interno, trovano Tifa ferita: Zack allora si avvia verso Sephiroth per affrontarlo. Prima dello scontro, questi riveler\u00e0 che vuole distruggere l'intera razza umana per il danno che ha arrecato al pianeta, che ritiene debba appartenere di diritto a sua madre (Jenova), ritenendosi il \"prescelto\", ovvero colui che dovr\u00e0 farsi carico di tale compito. Riesce quindi a ferire Zack e poi si scontra con Cloud che lo sconfigge facendolo sprofondare nelle profondit\u00e0 del reattore (in alcune versioni della storia, vale a dire quelle descritte in ' e ', Sephiroth si getta volontariamente nell'abisso). Le radiazioni Mako presenti nella zona gli conferiscono poteri straordinari, al di sopra di quelli che gi\u00e0 possedeva, ma trasformano il suo corpo in modo irreversibile (gli mancher\u00e0 tutta la parte al di sotto della vita).\nSephiroth viene dichiarato morto, ma ritorna dopo 5 anni a Midgar, dove uccide il Presidente Shinra conficcandogli la sua spada in corpo. Il gruppo da l\u00ec in poi lo incontrer\u00e0 spesso in vari luoghi, primo fra tutti una nave da cargo che conduce a Costa del Sol. Compare di nuovo nel santuario degli Antichi, dove tenter\u00e0 di prendere la Materia Nera per invocare la magia Meteor, fallendo.\nUn personaggio del gruppo, Aerith, decide poi di andare da sola nella \"capitale dimenticata\" per invocare Holy (Sancta) e fermare cos\u00ec Sephiroth, ma viene uccisa da quest'ultimo prima che possa riuscirci del tutto. L\u00ec, Sephiroth rivela di voler assorbire l'energia del pianeta per poter diventare un dio e comandare cos\u00ec il pianeta al fianco della madre, che ritiene ancora la legittima padrona di esso (a prescindere della realizzazione ultima che ella non \u00e8 affatto una Cetra, come Sephiroth credeva inizialmente, ma una creatura dalle origini sconosciute). Per fare ci\u00f2, deve richiamare Meteor e aprire uno squarcio nella superficie del pianeta, che in tal mondo rilascer\u00e0 il Lifestream, il quale una volta assorbito potr\u00e0 renderlo una divinit\u00e0.\nDecide poi di indire la Riunione (Reunion), ovvero radunare tutte le persone che hanno dentro di s\u00e9 le cellule di Jenova, per far s\u00ec che Jenova stessa torni alla sua forma completa. Quando il gruppo lo raggiunge, Sephiroth, grazie a una manipolazione mentale a Cloud, riesce finalmente a ottenere la Materia Nera e a invocare Meteor. Si diriger\u00e0 poi al \"cratere settentrionale\", dove si trova un baratro che, se percorso fino in fondo, conduce in prossimit\u00e0 del nucleo del pianeta (il baratro fu causato da Jenova quando precipit\u00f2 sul pianeta in tempi remoti); si verr\u00e0 poi a scoprire che il vero Sephiroth si \u00e8 sempre trovato l\u00ec, col corpo mozzato e ibernato, creando numerosi cloni di se stesso manipolando le cellule di Jenova. Era giunto l\u00ec dopo gli eventi di Nibelheim, tramite il flusso del Lifestream: essendo il fondo del cratere il posto pi\u00f9 vicino al nucleo del pianeta, era il posto migliore dove poterne assorbire l'energia.\nIl gruppo lo insegue ancora una volta nel tentativo di fare strada al rilascio di Holy, impedito dalla presenza di Sephiroth. In prossimit\u00e0 del nucleo, dopo la sconfitta di Jenova, troveranno Sephiroth nelle sue reincarnazioni e . Entrambe vengono sconfitte dal gruppo, ma Sephiroth apparir\u00e0 di nuovo nell'ultima battaglia del gioco come entit\u00e0 spirituale nel Lifestream.\n\"One-Winged Angel\".\n\"One-Winged Angel\" \u00e8 il tema musicale suonato nella battaglia decisiva di \"Final Fantasy VII\": lo scontro con Sephiroth. \u00c8 uno dei temi musicali pi\u00f9 conosciuti nel fandom di \"Final Fantasy\", e trae il testo dai Carmina Burana.\nDi tale tema ne sono stati fatti una moltitudine di remix:\nSignificato del nome.\nLa natura di Sephiroth \u00e8 ben esplicata dal suo nome che \u00e8 la traslitterazione inglese del termine ebraico \u00absefirot\u00bb (\u05e1\u05e4\u05d9\u05e8\u05d5\u05ea), cio\u00e8 \"numeri\" (e Sephiroth \u00e8 infatti parte di una serie di cloni che nel gioco compaiono ognuno con un numero diverso dagli altri). Nella cabala, peraltro, il termine indica i recipienti che contenevano e filtravano alle origini la luce di dio: Sephiroth, per analogia, conserva in s\u00e9 il potere di Jenova il cui nome rimanda a quello del dio ebraico.\nAccoglienza.\nSephiroth \u00e8 uno dei cattivi videoludici pi\u00f9 popolari e conosciuti. Tale popolarit\u00e0 gli \u00e8 valsa il primo posto nella classifica dei 10 migliori boss dei videogiochi, stilata da Electronic Gaming Monthly, una vittoria sulla \"GameFAQs character battle of villains\" e una nomina da parte dello show televisivo Filter come \"Miglior Nemico di \"Final Fantasy\"\" e \"Miglior Cattivo\".\nTuttavia, il personaggio ha ricevuto anche numerose critiche negative da parte di vari siti web e riviste. IGN afferma che \u00abSephiroth era certamente un bel personaggio, ma per molti giocatori le sue motivazioni non erano per niente chiare\u00bb. GamesRadar dichiara che \u00abparagonato a Kefka Palazzo, Sephiroth non \u00e8 pi\u00f9 interessante\u00bb. 1UP.com afferma che alcune scene e apparizioni del personaggio in \"Final Fantasy VII\" erano involontariamente \"comiche\", e \u00abnon potevano essere prese sul serio\u00bb. In seguito lo stesso sito defin\u00ec il suo celebre tema musicale, \"One-Winged Angel\", un brano sopravvalutato e \u00abutilizzato da Square in maniera davvero esagerata\u00bb. GameSpy, invece, lo nomina \u00abil re dei personaggi sopravvalutati\u00bb, sostenendo che i giocatori erano rimasti colpiti soltanto dal suo aspetto fisico e dalla morte di Aerith. Nonostante questi giudizi, Sephiroth viene spesso ricordato come uno dei migliori cattivi della serie.\nLa rivista \"Play Generation\" lo classific\u00f2 come il quinto boss pi\u00f9 epocale dei videogiochi usciti su PlayStation 2 tenendo conto della sua apparizione in \"Kingdom Hearts\".\nAltre apparizioni.\nSephiroth ha fatto numerose apparizioni al di fuori di \"Final Fantasy VII\", soprattutto grazie alla sua popolarit\u00e0.\n\"Compilation of Final Fantasy VII\".\nNel primo capitolo della Compilation, \"\", Sephiroth fa una breve, ma fondamentale comparsa. L'antagonista della storia Kadaj, dopo aver recuperato la testa di Jenova, s'inietta le cellule di essa all'interno del suo corpo. Da questa fusione prende forma Sephiroth, che rivela subito le sue intenzioni: vuole assorbire l'energia dell'intero Pianeta, e usare quest'ultimo come 'vascello' per navigare il cosmo, con l'obiettivo ultimo di trovare un nuovo suolo planetario sul quale \"costruire un brillante futuro\". Dopodich\u00e9 inizia a combattere con Cloud, uscendone per\u00f2 sconfitto da una nuova Limit Break di quest'ultimo. Durante la battaglia, viene suonato un remix metal di One-Winged Angel.\nCompare poi anche in \", antecedente agli eventi di Final Fantasy VII, nel suo ruolo di ufficiale d'\u00e9lite dei SOLDIER.\nNel quarto capitolo della Compilation, \", Sephiroth compare solo sotto forma di flashback.\nIn \"\", capitolo che narra le vicende antecedenti a quelle del gioco originale, si assiste alla \"caduta\" di Sephiroth: dal pi\u00f9 forte SOLDIER mai esistito, fino ai tragici eventi di Nibelheim. Infine appare anche in \"Last Order\", che narra di nuovo gli eventi di Nibelheim e la fuga di Zack.\n\"Kingdom Hearts\".\nSephiroth compare anche nel gioco \"Kingdom Hearts\" come boss opzionale, \u00e8 il campione contro cui scontrarsi nella coppa platino, oltre a essere il boss pi\u00f9 forte del gioco.\nNella versione \"Final Mix\", sconfiggendo Sephiroth si otterr\u00e0 un nuovo keyblade chiamato One-Winged Angel, dal titolo del tema musicale del personaggio, e un filmato extra in cui si vedr\u00e0 Sephiroth affrontare Cloud.\nFa la sua comparsa anche in \"Kingdom Hearts 2\" come antagonista di Cloud, definendosi \"la parte oscura\" del suo cuore. Anche qui \u00e8 un boss opzionale e battendolo si ottiene in premio il keyblade Fenrir (dal nome della moto di Cloud in \"\").\n\"Ehrgeiz\".\nSephiroth qui fa la sua comparsa come uno dei personaggi immediatamente selezionabili di \"Final Fantasy VII\". \u00c8 l'unico dei personaggi ad avere un filmato finale e due posizioni di combattimento con l'arma: uno a spada semi-estratta, l'altro in posizione kend\u014d. Durante lo scontro con di lui in modalit\u00e0 Arcade, verr\u00e0 suonato un nuovo arrangiamento di \"One-Winged Angel\".\n\"Itadaki Street\".\nNei videogiochi \"Dragon Quest &amp; Final Fantasy in Itadaki Street Special\" e \"Portable\", usciti esclusivamente in Giappone, Sephiroth compare accanto ad altri personaggi di \"Final Fantasy\" e di \"Dragon Quest\" come personaggio giocabile.\n\"Dissidia Final Fantasy\".\nSephiroth appare anche nel gioco \"Dissidia Final Fantasy\" come boss di varie storie e come personaggio giocabile, e nel prequel del picchiaduro, \"Dissidia 012 Final Fantasy\".\n\"Super Smash Bros. Ultimate\".\nAi Game Awards 2020 un video di Nintendo ha annunciato l'aggiunta di Sephiroth ai personaggi giocabili in \"Super Smash Bros. Ultimate\"."}
{"id": "785516", "revid": "36426", "url": "https://it.wikipedia.org/wiki?curid=785516", "title": "Lapislazzulo", "text": ""}
{"id": "785517", "revid": "324090", "url": "https://it.wikipedia.org/wiki?curid=785517", "title": "Realismo socialista", "text": "Il realismo socialista \u00e8 un movimento artistico e culturale nato nell'Unione Sovietica nel 1934 e poi allargatosi a tutti i paesi socialisti del centro ed est Europa. La funzione principale era quella di avvicinare l'espressione artistica alla cultura delle classi proletarie e celebrare il progresso socialista.\nLa prima formulazione ufficiale si ebbe al Congresso degli Scrittori e degli Artisti Sovietici a Mosca nel 1934, ad opera di Maksim Gor'kij. Questi dichiar\u00f2 che l'opera d'arte dovesse avere forma realista e contenuto socialista, in accordo con la dottrina marxista-leninista.\nFra i primi teorici del realismo socialista (anche detto \"social-realismo\") si possono annoverare Anatolij Luna\u010darskij e Aleksandr Voronskij. In seguito alle considerazioni di Andrej \u017ddanov e alla formulazione della sua dottrina, il social-realismo \u00e8 stato esteso a tutte le discipline artistiche.\nIl programma del social-realismo, nonostante l'imperativo ideologico di creare una coerenza artistica, era internamente contrastante e discontinuo: prendeva infatti spunto da elementi del realismo ottocentesco combinandoli con esperimenti accademici e con il pensiero di numerosi pubblicisti ed esteti sovietici. I temi ricorrenti erano la lotta di classe, l'\"alleanza\" fra contadini e operai, la storia del movimento operaio, la vita quotidiana dei lavoratori.\nGli obiettivi individuati come fattori da combattere erano quelli ereditati dalla tradizione della cultura borghese europea del XIX secolo di stampo romantico. In primo luogo veniva osteggiata qualsiasi forma di individualismo: il singolo non doveva \"mai \"essere esaltato a discapito della massa; al contrario, i personaggi che tendevano a mostrare un eccesso di ego dovevano apparire come dei perdenti, preferibilmente venire spinti verso epiloghi drammatici dall'ipertrofia della propria soggettivit\u00e0, o quanto meno vivere esperienze che li inducessero a riconoscere il proprio eccesso di ego come un errore e accettare il ritorno in una dimensione collettiva della vita.\nIn secondo luogo doveva risultare evidente la presenza di nemici del socialismo che soccombevano dinanzi agli eventi rivoluzionari; poteva trattarsi tanto di infiltrati esterni (occidentali) quanto di nostalgici del sistema politico precedente o anche di altri tipi di soggetti, ma in ogni caso la loro sorte doveva essere segnata dal rifiuto di identificarsi nel processo rivoluzionario. In terzo luogo, gli strumenti artistici utilizzati per comunicare il messaggio social-realista dovevano risultare di facile interpretazione per le masse, ed \u00e8 per questo motivo che negli anni Trenta l'uso di forme avanguardiste (astrattismo, futurismo, simbolismo) venne progressivamente scoraggiato, a favore di soluzioni pi\u00f9 semplici che divennero una sorta di canone sia nel cinema che in letteratura e nelle arti figurative.\nCinema.\nCon Stalin gli slanci delle avanguardie degli anni Venti vennero gradualmente repressi verso un'arte pi\u00f9 assoggettata al conformismo dominante, nella celebrazione del dittatore e degli eroi del passato. Nel cinema mantennero una notevole vena poetica solo alcuni autori, come Boris Barnet (\"Okraina\", 1933) e lo stesso Sergej Michajlovi\u010d \u0116jzen\u0161tejn, che nel film \"Ivan il Terribile\" (1944) e nel seguito \"La congiura dei boiardi\" svilupparono novit\u00e0 formali.\n\u0116jzen\u0161tejn in particolare us\u00f2 la profondit\u00e0 di campo, che lui chiamava \"montaggio dentro l'inquadratura\", tesa a esaltare al massimo i contrasti dentro la singola inquadratura: famosa \u00e8 la contrapposizione tra il primo piano dello zar e la folla di piccolissimi sudditi sullo sfondo, oppure l'enorme ombra che proietta la figura dell'autocratico monarca, che enfatizzano i significati simbolici quali la distanza tra regnanti e popolo o i risvolti alienanti del potere.\n\u0116jzen\u0161tejn riusc\u00ec a soddisfare la committenza ufficiale del ritratto dello zar, che adombrava Stalin stesso, e le sue idee rivoluzionarie, creando un forte contrasto tra il contenuto celebrativo della pellicola e la forma delle inquadrature, che creano invece una figura \"disumana, mostruosa, sola e crudele\", verso la quale lo spettatore prova uno spontaneo senso di orrore, nonostante l'ammirazione obbligatoria nella trama del film. In \"La congiura dei boiardi\" il regista arriva a creare una \"musica per gli occhi\", usando nella scena finale tre soli colori (rosso, nero e oro), che diventano i simboli delle tre passioni di Ivan: sangue, morte e cupidigia.\nArti figurative.\nPittura.\nCome ampiamente riportato dall'importante mostra di arte realista sovietica tenutasi al Palazzo delle Esposizioni di Roma nel 2011, gli esordi dell'arte realista sono ancora legati ai pi\u00f9 importanti filoni delle avanguardie russe. Cos\u00ec il famoso \"Bolscevico\" di Boris Kustodiev (simbolista), \"Formula del proletariato di Pietrogrado\" di Pavel Filonov (astrattista), \"Donna-controllore\" di Aleksandr Samochvalov (per molti versi cubista). Alcuni artisti cercarono una sintesi tra realismo ed avanguardia, ed \u00e8 il caso di un altro celebre dipinto, \"La difesa di Pietrogrado\" di Aleksandr Dejneka.\nUn gruppo di accademici nel 1922 costitu\u00ec l'AChRR (Associazione degli artisti della Russia rivoluzionaria), perseguendo un \"realismo eroico\", premessa al realismo socialista. Tra i migliori prodotti di questa fase, spicca la \"Cerimonia di apertura del II congresso della Terza Internazionale\" di Isaak Brodskij.\nDopo l'affermazione della guida politica di Stalin (1927), il pluralismo estetico and\u00f2 cessando, e gli artisti si uniformarono agli ideali di \"fedelt\u00e0 al partito\" (\"\"partijnost\"'\"\") e il \"contenuto ideologico\" (\"\"ideijnost\"'\"\"). Alcune delle avanguardie radunate nell'OSt (Societ\u00e0 dei pittori di cavalletto), nel 1931 addirittura arrivarono a \"fare autocritica\" definendo la propria opera fino ad allora formalista e piccolo-borghese. Nel 1932 venne coniato il termine \"realismo socialista\", ed alla fine del decennio, cessati gli ultimi strascichi delle avanguardie (\"Komsomol militarizzati\" di Samochvalov o \"Paracadutista sul mare\" di Dejneka) l'arte sovietica si cristallizz\u00f2 in una sorta di neoclassicismo.\nIn Italia Francesco Filippini, partecipando alla prima mostra triennale dell'Accademia di Brera del 1891 dichiarer\u00e0 la sua adesione al realismo socialista, aprendo la strada alla pittura lombarda. \"Prime nevi\", cos\u00ec come le opere che ritraggono le contadine al riposo dal duro lavoro nei campi, tra cui \"Il gregge di pecore\" (1889), \"La strigliatura della canapa\" (1890), \"Il riposo della pastorella\" (1889) o \"Il maglio\" (1889) sono esempi del suo periodo pi\u00f9 maturo con la rappresentazione del realismo sociale associato al paesaggio: l'estrema crudezza con cui vengono ritratte le case povere del paesaggio e la stanchezza e semplicit\u00e0 delle contadine con i foulard rossi, sono esemplificativi del suo stile, privo di concessioni e con l'impronta civile e sociale\nSi affermarono quadri di grande formato, dal disegno netto e preciso, poich\u00e9 l'impressionismo fu dichiarato borghese e pertanto antirivoluzionario. Una delle realizzazioni pi\u00f9 note di questa fase \u00e8 \"Il capitano Judin in visita ai carristi del Komsomol\" di Aleksandr Ivanovi\u010d Laktionov. Si and\u00f2 anche diffondendo il culto della personalit\u00e0 di Stalin, \"guida, maestro ed amico\", come \u00e8 chiamato nell'omonimo ritratto di Grigorij Michajlovi\u010d \u0160egal'.\nL'aggressione dell'Unione Sovietica da parte della Germania nazista determin\u00f2 l'ingresso sovietico nella seconda guerra mondiale e cos\u00ec la \"Grande guerra patriottica\" (1941-1945) fornisce nuove tematiche agli artisti dell'epoca. Prodotti caratteristici di questo periodo sono \"La madre del partigiano\" (Sergej Vasil'evi\u010d Gerasimov), \"Stalingrado\" (Vasilij Efanov), \"L'asso abbattuto\" (Dejneka), il commovente \"Lettera dal fronte\" di Laktionov e soprattutto il ritratto a cavallo del maresciallo Georgij Konstantinovi\u010d \u017dukov trionfante sui nazisti (Pavel Filippovi\u010d Jakovlev) e \"Il trionfo del popolo vittorioso\" (Michail Chmel'ko). Questi ultimi due dipinti sono le pi\u00f9 note realizzazioni tra quelle, celebrative della vittoria sull'Asse, che rispolverano un'iconografia praticamente baroccheggiante o tutt'al pi\u00f9 neoclassica.\nIl dopoguerra \u00e8 dominato dalla figura di \u017ddanov e dalla sua influenza critica; prevalgono le rappresentazioni di scene di pace e progresso che esaltano il progresso dell'Unione Sovietica (\"Sui campi di pace\" di Andrej Myl'nikov e \"Una figlia della Kirghizia sovietica\" di Sem\u00ebn \u010cujkov, dove la piccola contadina kirghisa tiene in mano un libro, simbolo dell'educazione).\nCon la destalinizzazione e l'avvento di Nikita Chru\u0161\u010d\u0451v alla guida del Partito e dello Stato, alcuni temi \"scomodi\" iniziano ad essere legittimati (\"Ancora un brutto voto\" di Fedor Re\u0161etnikov, su un insuccesso scolastico, ed \"\u00c8 tornato\" di Sergej Grigor'ev, sulla pi\u00f9 seria tematica dell'alcolismo). Gli artisti sovietici degli anni sessanta e settanta abbandonano il classicismo e si rivolgono alle esperienze dei muralisti messicani, della pittura \"en plein air\" (\"Una giornata fresca\" di Vladimir Gavrilov, \"Una giornata calda\" di Anatolij Levitin), della pittura di Renato Guttuso (\u00e8 il caso del celebre \"I costruttori di Bratsk\" di Viktor J. Popkov), del realismo \"kitchen sink\" britannico e dello stile severo (\"Geologi\" di Pavel Nikonov, nel 1962, che tra l'altro suscit\u00f2 le ire di Chru\u0161\u010d\u0451v).\nL'esperienza realista socialista entra in crisi, ma si trasciner\u00e0 negli anni di Leonid Bre\u017enev, a cui risale un capolavoro della pittura sovietica: \"Ginnasti dell'URSS\", di Dmitrij \u017dilinskij, ispirato al Rinascimento italiano. Praticamente negli anni ottanta il realismo socialista in pittura, almeno in Unione Sovietica, pu\u00f2 dirsi finito, sostituito dal surrealismo anarchico.\nScultura.\nCelebri furono le sculture di Vera Muchina, come la famosa \"L'operaio e la kolchoziana\".\nMusica.\nIl realismo socialista influenz\u00f2 anche la musica: composizioni ritenute lontane dai canoni erano prontamente bollate come formaliste. Fra i compositori sia Sergej Prokof'ev che Dmitrij \u0160ostakovi\u010d furono accusati di formalismo e intellettualismo. In particolare \u0160ostakovi\u010d venne stroncato nel 1936, probabilmente per volere dello stesso Stalin, quando la sua opera \"Lady Macbeth del Distretto di Mcensk\" venne aspramente criticata in un articolo della Pravda dal titolo \"Caos invece di musica\"."}
{"id": "785525", "revid": "104458", "url": "https://it.wikipedia.org/wiki?curid=785525", "title": "Erik Guay", "text": "\u00c8 fratello di Stefan, a sua volta sciatore alpino di alto livello.\nBiografia.\nStagioni 1997-2005.\nOriginario di Mont-Tremblant e attivo in gare FIS dal novembre del 1996, in Nor-Am Cup Guay ha esordito il 6 febbraio 1997 a Collingwood in slalom gigante (43\u00ba) e ha ottenuto il primo podio il 6 dicembre 2000 a Beaver Creek nella medesima specialit\u00e0 (3\u00ba). Ha debuttato in Coppa del Mondo il 10 dicembre 2000 nello slalom gigante di Val-d'Is\u00e8re, che non ha completato, e il 10 dicembre 2001 ha ottenuto a Lake Louise in discesa libera la sua unica vittoria in Nor-Am Cup.\nHa esordito ai Campionati mondiali a Sankt Moritz 2003, dove si \u00e8 classificato 6\u00ba nella discesa libera, 6\u00ba nel supergigante e 17\u00ba nella combinata; il 29 novembre dello stesso anno ha conquistato nella discesa libera di Lake Louise il suo primo podio in Coppa del Mondo (2\u00ba). Ai Mondiali di Bormio/Santa Caterina Valfurva 2005 si \u00e8 piazzato 32\u00ba nella discesa libera e 19\u00ba nel supergigante e il 17 marzo seguente ha ottenuto a Le Massif in discesa libera il suo ultimo podio in Nor-Am Cup (3\u00ba).\nStagioni 2006-2010.\nAi XX Giochi olimpici invernali di , sua prima presenza olimpica, si \u00e8 classificato 4\u00ba nel supergigante. L'anno dopo ha ottenuto a Garmisch-Partenkirchen in discesa libera la sua prima vittoria in Coppa del Mondo, il 24 febbraio, e ha preso parte ai Mondiali di \u00c5re 2007, dove si \u00e8 piazzato 4\u00ba nella discesa libera e 6\u00ba nel supergigante; ai successivi Mondiali di Val-d'Is\u00e8re 2009 \u00e8 stato 19\u00ba nel supergigante e non ha completato la discesa libera.\nL'anno dopo ai XXI Giochi olimpici invernali di si \u00e8 piazzato 5\u00ba nella discesa libera, 5\u00ba nel supergigante e 16\u00ba nello slalom gigante; l'11 marzo si \u00e8 aggiudicato la Coppa del Mondo di supergigante 2009-2010 vincendo l'ultima gara disputata a Garmisch-Partenkirchen e sopravanzando il leader provvisorio della classifica, l'austriaco Michael Walchhofer. Guay \u00e8 divenuto quindi il secondo canadese ad aggiudicarsi una Coppa di specialit\u00e0 maschile, a 28 anni di distanza dal successo di Steve Podborski nella discesa libera.\nStagioni 2011-2019.\nIl 12 febbraio 2011 si \u00e8 laureato campione del mondo nella discesa libera nella rassegna iridata di Garmisch-Partenkirchen, nella quale non ha completato il supergigante; ai successivi Mondiali di Schladming 2013 si \u00e8 piazzato 23\u00ba nel supergigante e non ha portato a termine la discesa libera. Ai XXII Giochi olimpici invernali di , sua ultima presenza olimpica, si \u00e8 classificato 10\u00ba nella discesa libera e non ha concluso il supergigante; il 1\u00ba marzo dello stesso anno ha ottenuto a Kvitfjell in discesa libera la sua ultima vittoria in Coppa del Mondo.\nNel 2017 ai Mondiali di Sankt Moritz, suo congedo iridato, ha vinto la medaglia d'oro nel supergigante e quella d'argento nella discesa libera; il 26 febbraio ha ottenuto a Kvitfjell in supergigante il suo ultimo podio in Coppa del Mondo (3\u00ba). La sua ultima gara nel massimo circuito \u00e8 stata la discesa libera della Val Gardena del 16 dicembre 2017, dove \u00e8 stato 32\u00ba; si \u00e8 ritirato all'inizio della stagione 2018-2019 e la sua ultima gara in carriera \u00e8 stata la prova della discesa libera di Lake Louise disputata il 21 novembre, chiusa da Guay al 69\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nNor-Am Cup.\nNor-Am cup - vittorie.\nLegenda:\nDH = discesa libera"}
{"id": "785531", "revid": "30610", "url": "https://it.wikipedia.org/wiki?curid=785531", "title": "The Big Express", "text": "The Big Express \u00e8 il settimo album in studio del gruppo rock britannico degli XTC, pubblicato il 15 ottobre 1984 dalla Virgin Records. \u00c8 un concept album autobiografico ispirato alla citt\u00e0 natale della band, Swindon, e al suo sistema ferroviario, gli Swindon Works. Rispetto al suo predecessore \"Mummer\" (1983), che aveva un approccio produttivo piuttosto modesto con testi e musiche pastorali e bucolici, l'album presenta un suono pi\u00f9 brillante ed energico caratterizzato da una capillare sperimentazione in studio e arrangiamenti pi\u00f9 densi, creando un modello che avrebbero sviluppato negli album successivi.\nGli XTC produssero l'album insieme al proprietario dei Crescent Studios David Lord con un budget superiore a 75.000 sterline (la cifra equivalente, rivalutata nel 2018 \u00e8 di 240.000 sterline). Come nel caso di \"Mummer\", Pete Phipps della Glitter Band \u00e8 stato assunto come batterista per la band durante le session di registrazione, avvenute durante la primavera del 1984. Hanno continuato ad estendere il loro utilizzo di colori esotici, incorporando strumenti come il LinnDrum, l'eufonio e l'E-mu Emulator per la prima volta nella realizzazione di un loro lavoro. Gran parte dell'album mise in mostra le influenze della band dal rock psichedelico grazie alla sua dipendenza dal Mellotron, una tastiera di campionamento basata sul nastro magnetico, popolare negli anni '60 e '70, ed effetti come il backwards echo e il phasing. Il titolo venne scelto per il suo doppio significato riguardante il treno espresso e l'espressione artistica.\nIl singolo principale, \"All You Pretty Girls\" ha raggiunto il numero 55 nelle classifiche di vendita britanniche e il suo video musicale \u00e8 costato 33.000 sterline per la produzione. \"The Big Express\" godette di poche recensioni critiche e ha venduto meno copie di \"Mummer\". Raggiunse il numero 38 nella classifica degli album del Regno Unito e il numero 178 (su 200 posizioni complessive) nella classifica statunitense di Billboard. Alcuni critici contemporanei rilevarono che la sua musica soffriva di eccesso negli arrangiamenti e nella produzione e di una certa mancanza di effetti dinamici. Negli anni successivi, il disco venne rivalutato e descritto come \u00abestremamente influente\u00bb, un punto di svolta importante nella storia del gruppo dopo il relativo insuccesso dell'album precedente. La rock band giapponese Seagull Screaming Kiss Her Kiss Her ha preso il nome dalla traccia dell'album con il titolo simile.\nRetroscena iniziali.\nIl precedente album degli XTC, \"Mummer\", \u00e8 stato il loro primo lavoro in studio dopo che Partridge annunci\u00f2 il ritiro dalle esibizioni dal vivo nel 1982. \u00c8 stato pubblicato nell'agosto 1983 dopo diversi mesi di ritardo a causa di divergenze creative del gruppo con il produttore Steve Nye e la Virgin Records ed \u00e8 diventato l'album del gruppo che ha avuto le vendite pi\u00f9 basse fino ad oggi. Praticamente ogni recensione contemporanea dell'album ha accusato la band di non essere entrata in contatto con il clima della musica contemporanea. Il bassista Colin Moulding pensava che \u00abquando tornammo dall'America dopo il nostro tour interrotto del 1982 [...] gruppi come gli Spandau Ballet si erano fatte notare sulla scena; stavano arrivando nuove realt\u00e0 musicali e non c'era pi\u00f9 posto per noi.\u00bb Insoddisfatto dell'acuirsi del periodo di crisi della loro carriera, il batterista Terry Chambers lasci\u00f2 il gruppo all'inizio delle sessioni di \"Mummer\" per prendersi cura della moglie e del suo bambino appena nato in Australia.\nNel frattempo, il chitarrista e cantante Andy Partridge produsse l'album di Peter Blegvad \"The Naked Shakespeare\" (1983). Partridge ha affermato che i suoi servigi sono stati richiesti in parte perch\u00e9 Blegvad inizialmente diede credito alle voci di corridoio che volevano Partridge morto nel 1982. Ha riassunto i suoi sentimenti in quel momento: \u00abStiamo per fare un altro [album] che probabilmente non vender\u00e0 molto bene, e la Virgin si sta stufando di noi e sta iniziando a lamentarsi di non continuare potenzialmente con noi [...] Ero davvero confuso su ci\u00f2 che avrei dovuto fare.\u00bb Immediatamente dopo \"Mummer\", dichiar\u00f2 che pensava che il prossimo album avrebbe avuto un suono pi\u00f9 Rhythm &amp; Blues e che la band era \u00abconsapevole di voler allontanarsi dallo stile\u00bb dei loro due precedenti album, e disse inoltre che \u00abNon credo che ascolterai nessuna chitarra acustica questa volta, o cose particolarmente elaborate.\u00bb Anni dopo, ha riflettuto sul fatto che il brano \"Funk Pop a Roll\" di \"Mummer\" potrebbe essere considerato \u00abla prima vera traccia di \"The Big Express\"\u00bb.\nAlla fine del 1983, gli XTC pubblicarono il singolo natalizio \"Thanks for Christmas\" con lo pseudonimo di Three Wise Men. \u00c8 stato prodotto da David Lord, proprietario dei Crescent Studios di Bath, che ha impressionato il gruppo con la storia che aveva rifiutato anni prima un'offerta per organizzare la produzione di \"She's Leaving Home\" dei Beatles (1967). Ha incontrato Partridge mentre lavorava come ingegnere del suono in \"The Naked Shakespeare\". Secondo il biografo Neville Farmer, Lord era \u00abmille miglia lontano dal mondo degli XTC\u00bb, avendo rifiutato l'offerta dei Beatles perch\u00e9 credeva che loro non fossero musicisti seri, per\u00f2 inizialmente \u00abaveva fatto una profonda impressione su Andy, che prima di allora non aveva mai avuto un guru musicale. David Lord poteva reggere il confronto in qualsiasi conversazione riguardante la musica e suscitare gli interessi di Andy in aree musicali sino allora inesplorate.\u00bb Da principio comunque il feeling tra di loro non si era sviluppato e Partridge dichiar\u00f2 inizialmente che non era in grado di relazionarsi con Lord a livello musicale. Gli XTC negoziarono successivamente un accordo che permetteva loro di sviluppare tutte le idee che volevano nel loro prossimo album in studio. Nell'aprile del 1984, a circa un mese dall'inizio delle session del nuovo album, il gruppo venne a sapere che l'ex manager Ian Reid aveva ricevuto una cartella esattoriale riguardante l'imposta sul valore aggiunto dall'importo eccezionale di diverse centinaia di migliaia di sterline, e hanno immediatamente avviato un contenzioso che sarebbe durato per i prossimi cinque anni.\nConcezione e produzione.\nLe intenzioni iniziali per \"The Big Express\" erano quelle di \u00ablasciare che la musica avesse un aspetto pi\u00f9 chiassoso\u00bb e che i testi fossero pi\u00f9 mondani. Per il titolo dell'album, Partridge voleva qualcosa che ricordasse la sua citt\u00e0 dove aveva passato l'infanzia, Swindon, che era ben nota per le sue ferrovie, la Swindon Works. Tra i molti titoli di lavorazione ricordiamo \"Coalface\", \"Head of Steam\", \"Shaking Skin House\", \"Bastard Son of Hard Blue Rayhead\", \"The Known World\", \"Bull with the Golden Guts\", \"Mindless Sax and Violins\" e \"Under the Rusting North Star\". Il titolo venne scelto per il suo doppio significato riguardante il treno espresso e l'espressione artistica. Partridge immaginava il disco come \u00abdi genere pop industriale. Proveniamo da una citt\u00e0 ferroviaria, e io ero nell'intenzione di affermare: \"Bene, sguazziamo in quel genere; nelle immagini e nei suoni. Facciamo un album che \u00e8 nello stesso tempo rustico e un po' arrugginito attorno ai bordi, in poche parole una specie di massiccio macchinario danneggiato vittoriano\"\u00bb. Ha detto che il disco \u00abpotrebbe essere un concept album sotterraneo\u00bb poich\u00e9 la maggior parte, se non tutte le canzoni che lui e Moulding hanno scritto erano in qualche modo autobiografiche. Due avevano tendenze politiche (\"This World Over\" e \"Reign of Blows\"). La maggior parte dei brani di Partridge erano composti con la chitarra accordata sintetizzata aperta con le corde fissate sulla nota Mi.\n\"The Big Express\" \u00e8 stato registrato con un budget di 75.000 sterline, che alla fine arrivarono a 90.000 (equivalenti, rivalutati nel 2018, a 240.000 o 284.000 sterline), fissato su nastro magnetico a 24 tracce. Le sessioni di registrazione iniziarono nel marzo 1984 e terminarono nel luglio di quell'anno. Come nel caso di \"Mummer\", Pete Phipps della Glitter Band venne assunto come batterista di sessione per la band, e il gruppo continu\u00f2 a fare uso maggiore di strumenti esotici, come il Mellotron che avevano acquistato apposta per quell'album. Altri strumenti a tastiera includevano un Prophet-5, un Yamaha CP-80 e un Roland JX-3P di propriet\u00e0 del chitarrista Dave Gregory. Alcuni brani dell'album sono stati registrati utilizzando una Drum machine Linn LM-1 e molto tempo venne dedicato alla sua programmazione. Moulding ha suonato un basso Wal che \u00e8 stata una delle prime chitarre costruite con un circuito attivo, un componente che aumenta i toni alti a scapito dei toni bassi, che era popolare tra i musicisti degli anni '80. Ha usato il basso su circa quattro tracce e ha detto che forniva quel \u00absuono mediocre e pungente che stavo cercando\u00bb. I Tears for Fears, che stavano registrando \"Songs from the Big Chair\" (1985) in uno studio vicino nella zona dei Crescent Studios, prest\u00f2 al gruppo un E-mu Emulator. Il musicista turnista Stuart Gordon venne introdotto come violinista. Alcune sovraincisioni furono registrati agli Odyssey Studios di Londra. Il missaggio \u00e8 stato completato all'inizio di agosto dal produttore Phil Thornalley al RAK Studio Two; Lord lasci\u00f2 il progetto un mese prima per adempiere a un contratto stipulato precedentemente con i The Europeans, una band britannica.\nIl risultato finale ha restituito al gruppo un suono pi\u00f9 luminoso ed energico con arrangiamenti pi\u00f9 densi rispetto a qualsiasi altro album degli XTC. Dave Gregory riflett\u00e9: \u00abStavamo pensando: \"Cos'altro possiamo mettere in questo brano?\" - anche quando non c'era bisogno di aggiungere nulla. David Lord era cattivo come Andy per aver fatto le cose quando non avevano bisogno di rimescolare le carte in tavola\u00bb. Inoltre, ricord\u00f2 \u00abun intero pomeriggio che ho trascorso cercando di trovare il suono giusto del hi-hat. \u00c8 stato stupido e l'album manca di energia proprio per questo!\u00bb Moulding ha ritenuto che la registrazione non fosse un'esperienza piacevole: \u00ab\u00c8 stato semplicemente troppo analitico. Andy tende ad analizzare nei minimi dettagli. Ascolteremmo tutti i bassi per vedere se avevano qualche sensazione!\u00bb Lo descrisse come \u00abl'album del LinnDrum\u00bb e hanno aggiunto di aver smesso di \u00absuonare come una autentica band\u00bb a causa della pressoch\u00e9 totale dipendenza dalle sovraincisioni. In alcune parti dell'album, Partridge scherzosamente si riferiva come l'unica volta in cui il gruppo venne colpito da una produzione stereotipata sullo stile degli anni '80.\nDal punto di vista di Partridge, le influenze psichedeliche del gruppo \u00abstavano fuoriuscendo\u00bb attraverso l'uso del Mellotron, il phasing e il \u00abbackwards echo suonato un po' cos\u00ec-cos\u00ec\u00bb. Una delle canzoni che scrisse in quel periodo era \"Your Gold Dress\", qualcosa che riteneva potesse essere elaborato nello stile psichedelico degli anni '60, un'idea che Partridge avrebbe presto esplorato con il progetto secondario dei The Dukes of Stratosphear. Moulding dal canto suo offr\u00ec una sua nuova composizione, la canzone \"Shiny Cage\", ma venne in un primo momento respinta dalla band, disse Partridge, \u00abperch\u00e9 era troppo somigliante ai Beatles sciocchini, era come fosse tutto \"Revolver\" frantumato in un solo brano.\u00bb Sarebbe stato successivamente utilizzato nel secondo album dei Dukes of Stratosphear.\nBrani dell'album originale.\nPartridge ha scritto tutte le canzoni dell'album, con le sole eccezioni di \"Wake Up\" e \"I Remember the Sun\", che sono state scritte da Moulding.\nLato A.\nWake Up.\n\"Wake Up\" (\"Svegliati\"), apre l'album con chitarre e pianoforte suonate in rapida successione seguite da un coro che proclama \"chi se ne importa, potresti essere morto\". Dave Gregory comment\u00f2 cos\u00ec l'incipit del brano: \u00abAmiamo le introduzioni confuse: i dischi che iniziano con un riff nudo senza batteria. E poi quando la batteria entra, o l'intero gruppo entra, ti lancia completamente in orbita\u00bb. Per scrivere la canzone, il modello venne stabilito con un accordo a tre note di pianoforte, in seguito sovrainciso con due riff di chitarra: \u00abLa traccia non \u00e8 stata realmente incisa fino a quando David Lord non ebbe l'idea di reclutare Annie Huchrak, una ragazza del luogo che, entrata nello studio di registrazione, ha declamato, quasi sussurrandolo, il \"coro esortazione del titolo\", ripetuto poi quasi all'infinito\u00bb. In quell'occasione, fu lo stesso Lord ad arrangiare e fare il tecnico del suono per l'intervento vocale della Huchrak, poich\u00e9 l'ingegnere del suono, Phil Thornalley, in quel momento non era disponibile.\nAll You Pretty Girls.\n\"All You Pretty Girls\" (\"Tutte voi belle ragazze\") \u00e8 una sorta di canto marinaresco incentrato sulle donne. Secondo Partridge, la canzone \u00e8 nata mentre stava \u00absuonando un po' in giro, strimpellando qualche cosa di Hendrix [...] Stavo solo eseguendo questa piccola cosa a due note, quasi alla maniera di Hendrix, e mi piaceva la melodia intrinseca in essa. Sembrava una vecchia melodia folk molto arcaica.\u00bb Con l'eccezione dell'apertura, tutti i suoni di batteria nella registrazione sono stati prodotti con il LinnDrum, mentre i suoni del coro erano campionature del Mellotron riprodotto da un altoparlante dentro un secchio incendiato. Sul testo della canzone, disse che sebbene \u00abnon fosse del tutto autobiografico, nella realt\u00e0 fantasticavo sul fatto che io stesso fossi mio padre, sull'essere appartenente alla Marina.\u00bb All'inizio del video musicale del brano, il pi\u00f9 costoso dell'intera storia del gruppo, si vede infatti Partridge vestito da marinaio aggrappato alle corde che tendono le vele di una nave.\nShake You Donkey Up.\n\"Shake You Donkey Up\" (tradotto letteralmente: \"Scuoti la tua scimmia\") \u00e8 un Hoedown (danza folk americana) il cui narratore viene ritratto alla stregua di un amante reietto. Sebbene il testo appaia senza senso, si tratta di una sorta di una riflessione autobiografica su \u00abatteggiamenti non illuminati sulle donne [...] come madri da opprimere o fidanzate che si ubriacano e ti aggrediscono.\u00bb A livello musicale, oltre all'effetto caratteristico dello schiocco di frusta che riecheggia in maniera piuttosto ossessiva lungo tutto l'arco del brano, Partridge ordin\u00f2 a Moulding di suonare il basso come nella canzone del 1972 \"Troglodyte (Cave Man)\" di Jimmy Castor Bunch, \u00abuna fantastica linea di basso sgretolata. Quindi \u00e8 un omaggio a Jimmy, una sorta di memoria recuperata.\u00bb Ha anche citato tra le influenze musicali della canzone \"Sure 'Nuff'n'Yes I Do\" di Captain Beefheart tratto dal suo album del 1967 \"Safe as Milk\". Pete Phipps suon\u00f2 una batteria composta interamente da secchi e vassoi.\nSeagulls Screaming Kiss Her Kiss Her.\n\"Seagulls Screaming Kiss Her Kiss Her\" (\"I gabbiani gridano baciala, baciala\") \u00e8 un altro brano dell'album a tema balneare. Lo spunto \u00e8 germogliato da un riff di pianoforte trovato durante le sessioni di registrazione del 1981 per l'album \"English Settlement\" e successivamente composto sul Mellotron della band usando soltanto tre dita per suonarlo. Partridge ha commentato la sua struttura insolita \"sognante\" e ha ricordato di avere in mente la canzone di Joe Cocker del 1971 \"Marjorine\" quando la scrisse. Disse che il testo del brano probabilmente riguardava l'allora fidanzata dell'artista Roy Lichtenstein, Erica Wexler, che sarebbe in seguito diventata la seconda moglie di Partridge dopo il divorzio dalla prima moglie, Marianne Wyborn. Il cantante incontr\u00f2 la Wexler alla prima proiezione americana del film \"Times Square\" del 1980 e ha ricordato: \u00abNon volevo pensarlo come amore a prima vista, perch\u00e9 mi ero appena sposato da qualcosa come sei mesi, quindi era un po' doloroso, sai? Era come dire \"Accidenti! Sono sposato!\"\u00bb Steve Saunders, noto per il suo lavoro con Michael Nyman, ha suonato l'assolo di eufonio della canzone.\nThis World Over.\nIl brano che chiude il primo lato, \"This World Over\" (\"Questo mondo finito\"), uno dei vertici assoluti dell'album, \u00e8 una canzone di protesta a forma di ballata che si scaglia contro l'uso di armi nucleari, composto come reazione ai recenti discorsi di Ronald Reagan, che hanno scatenato le paure di Partridge per un'altra guerra fredda. Di conseguenza: \u00abIl mio primo figlio era in arrivo e io pensavo solo che, se sarei sopravvissuto, quanto sarebbe stato terribile dovergli dire com'era la vita, che una volta c'era un posto chiamato Londra ed era un posto fantastico ma non esiste pi\u00f9.\u00bb Una delle parti di chitarra \u00e8 composta da una serie di note sostenute di feedback suonate attraverso un amplificatore Marshall. Gli \u00abalti stratosferici rumori dell'ultimo verso\u00bb, come li defin\u00ec Partridge, sono armoniche di viola suonate dal musicista sessionman Stuart Gordon, che \u00abtagliano gli archi in un punto armonico, molto fisicamente, e che \u00e8 stato inserito in un [Roland] Chorus Echo. Glorioso, che ricorda gli uccelli e [...] altre grandi cose.\u00bb Tutte le percussioni a tamburo erano campionati.\nLato B.\n(The Everyday Story of) Smalltown.\nIl brano che apre il secondo lato dell'album, \"(The Everyday Story of) Smalltown\" (\"La storia quotidiana di Smalltown\" dove il termine \"Smalltown\" pu\u00f2 essere tradotto efficacemente anche come \"citt\u00e0 di provincia\") viene introdotto con i suoni del kazoo e della batteria. Partridge descrisse la canzone ispirata a Swindon come \u00abtotalmente autobiografica\u00bb, con inclusa la menzione di un lattaio che a un certo momento \u00absollev\u00f2 il piede dall'acceleratore. Mi svegli\u00f2 una mattina e mi disse che dovevo comporre una canzone sanguigna.\u00bb La band utilizz\u00f2 qui per la prima volta l'E-mu Emulator attraverso il suono campionato degli ottoni. Una delle linee di chitarra \u00e8 stata ripresa dal brano \"Fixing a Hole\" (1967) dei Beatles. Dave Gregory era entusiasta della canzone e sperava che sarebbe stata pubblicata come singolo, ma in seguito dovette ricredersi nel sostenere di essere stato \u00abingannato da un missaggio pessimo\u00bb. Ha detto: \u00abIl grande finale della canzone presenta una delle tecniche di composizione preferiti di Andy, la sovrapposizione di temi vocali e strumentali precedenti come contrappunto al coro principale. Si confonde in uno stile canonico esultante, in dissolvenza ordinaria nell'introduzione languida della chitarra a \"I Bought Myself A Liarbird\" ed \u00e8 un bel momento.\u00bb\nI Bought Myself a Liarbird.\nNel brano \"I Bought Myself a Liarbird\" il gruppo si rivolge direttamente e in maniera piuttosto esplicita a Ian Reid, ex manager della band. Il titolo, che nella traduzione piuttosto letterale si pu\u00f2 rendere pressappoco come \"Mi sono comprato un uccello bugiardo\", \u00e8 un gioco di parole tra i termini inglesi di Liarbird (significante appunto \"uccello bugiardo\") e il Lyrebird, una specie di uccello australiano. In \"Song Stories\", la biografia del gruppo pubblicata nel 1998, la voce sulla canzone che il libro gli dedica afferma semplicemente: \u00abA causa di un accordo legale con il loro precedente management, gli XTC non sono in grado di discutere il contenuto lirico di questa canzone!\u00bb. Il brano a livello musicale \u00e8 molto ritmato, in certi punti in modo quasi tribale, dominato dalle percussioni che danno maggior significato alla virulenza del testo, che ha per tema base l'affermazione \u00abTutto ci\u00f2 che avrebbe detto \u00e8: \"Posso renderti famoso\"\u00bb ripetuta in maniera quasi ossessiva. Il protagonista della canzone, in un pomeriggio tipico invernale britannico, si lascia andare a considerazioni molto sarcastiche sul mondo del business musicale: in un verso molto difficilmente traducibile lui si compra un blocco per appunti e affila la sua chitarra verificando se questo \"affare\" sia altrettanto \"bongo\", ossia vantaggioso, per \"l'uccello bugiardo\"; qui Partridge fa un chiarissimo riferimento al suo ruolo di compositore ed esecutore del gruppo, costretto a guardare all'aspetto economico a discapito dell'aspetto puramente artistico. Inoltre, cita esplicitamente tematiche religiose (la Bibbia, il libretto di preghiere) con cose terrene piuttosto futili (la custodia interna per i dischi, il sacchetto di Corn flakes). L'uccello bugiardo a un certo punto diventa \u00abun cuculo, ampliato e riempito con tutto ci\u00f2 che ti ho dato\u00bb e quindi diventa \u00abuna grande mistificazione, troppo avido\u00bb: a un certo punto \u00abil ramo si romper\u00e0\u00bb e scoprir\u00e0 che \u00ab\u00e8 realmente incapace di volare da solo\u00bb. Presentatosi con in mano un paio di bibite gratis promettendo fama e ricchezza e giurando di essere familiare, in realt\u00e0 sar\u00e0 destinato presto a dissolversi con le sue bugie che \u00abcadono come pioggia in un tipico pomeriggio invernale inglese\u00bb. Alla fine, secondo Partridge, \u00abcon un paio di drink gratuiti in meno adesso sento la verit\u00e0 risplendere come il sole\u00bb.\nReign of Blows (Vote No Violence!).\nIl secondo brano dell'album (dopo \"This World Over\") che tratta apertamente di tematiche politiche, \"Reign of Blows\" (tradotto liberamente come \"Regni di venti\" ma anche \"Regni in dissolvenza\", con un vago riferimento ai colpi di stato, unito all'esortazione del sottotitolo di votare no alla violenza), secondo Partridge, \u00abparla di certi regimi totalitari violenti\u00bb, e cos\u00ec decise nel canto di distorcere la sua voce attraverso un amplificatore \u00abper sembrare molto aggressivo\u00bb. Quell'effetto non venne apprezzato dagli altri componenti del gruppo, Moulding e Gregory, e la Virgin si mostr\u00f2 apertamente contraria a includere quella traccia nella tracklist dell'album. Gregory suppose che ci\u00f2 fosse dovuto al fatto che i testi potevano essere percepiti come \"anti-americani\". La strumentazione includeva chitarra distorta e armonica a bocca, una chitarra accordata aperta sul Mi (nota di riferimento dell'intero album) suonata nello stile di Keith Richards e numerose sovraincisioni del violino suonato da Stuart Gordon.\nYou're the Wish You Are I Had.\n\"You're the Wish You Are I Had\" (\"Sei il desiderio sei ci\u00f2 che ho avuto\") contiene un testo che potrebbe riguardare un personaggio che \u00abha perso la testa\u00bb per una donna, probabilmente come conseguenza di una relazione. Era un'altra canzone sulla Wexler, \u00abe probabilmente anche alcune fidanzate precedenti\u00bb, ha detto Partridge. Ha paragonato il ritornello a una delle canzoni di Paul McCartney, \"Getting Better\" dell'album \"Sgt. Pepper's Lonely Hearts Club Band\" (1967): \u00abAll'epoca stavo ancora lottando con questa influenza dei Beatles, che stava diventando sempre pi\u00f9 grande in me e mi rifiutavo di riconoscerla.\u00bb In un'intervista del 1984, lo fece riconoscere la passione per \u00abi pezzi suonati con il pianoforte martellante, su tutto, da \"I'm Waiting for the Man\" dei Velvet Underground, a cose che gruppi come i Beatles o i Rolling Stones hanno fatto in qualsiasi momento: adoro il pianoforte a banana.\u00bb Gregory disse che fu difficile elaborare la parte della tastiera, che include un versetto \u00abdavvero strano\u00bb con un \u00abaccordo di tipo do maggiore in settima.\u00bb Farmer scrisse: \u00abIl rullante suona la parte dell'hi-hat, il basso suona una contromelodia, il chitarrista solista si piega e si contorce come Adrian Belew in un frullatore e i tasti di pianoforte suonati come una pianola da pub.\u00bb\nI Remember the Sun.\n\"I Remember the Sun\" (\"Ricordo il sole\") \u00e8 il brano pi\u00f9 tranquillo e rilassante dell'intero album ed \u00e8 uno dei vertici compositivi di Colin Moulding. \u00c8 stato ispirato dal ricordo di Moulding di un bullo della sua giovinezza, di nome Chrissy Orral, che credeva che i nazisti stessero pianificando di invadere Swindon. Partridge disse che il sole del titolo \u00abriguardava i campi su cui [Colin] e io giocavamo, vicino alla contea di Penhill.\u00bb Moulding ricord\u00f2: \u00abQuel pezzo di terra desolata era immensamente evocativo nella mia immaginazione. Mia mamma odiava farmi il bagno, quindi ricordo il sole perch\u00e9 mi era permesso uscire solo quando c'era il sole. Il sole era il re.\u00bb A livello musicale, originariamente si pensava che la canzone fosse pi\u00f9 orientata al rock classico, ma poich\u00e9 non era sicuro di quale direzione avrebbe preso l'accordo, la traccia finale usc\u00ec leggermente \"jazzata\", che Partridge caratterizz\u00f2 come \u00abil posto dove ti rechi quando lo stai cercando\u00bb.\nTrain Running Low on Soul Coal.\nIl brano di chiusura dell'album, \"Train Running Low on Soul Coal\" (\"Treno a corto di carbone che scorre lento\") \u00e8 stata anche la prima canzone scritta da Partridge appositamente per quel lavoro. Ha negato di essere stato ispirato dalla canzone \"Last of the Steam-Powered Trains\" (1968) dei Kinks, spiegando che il brano era in realt\u00e0 ispirato a \"Can't You Hear Me Knocking\" dei Rolling Stones (1971), dichiarando inoltre che non aveva ascoltato sino a quel momento nessun album dei Kinks fino a diversi anni dopo. Partridge ha definito l'ultimo brano \u00abforse una delle canzoni pi\u00f9 autobiografiche che io abbia mai scritto. Immagino di essere io stesso il treno e sono preoccupato di perdere la mia ispirazione, sono preoccupato di vaporizzare il mio interesse per tutto l'intero processo creativo degli XTC\u00bb. Il testo afferma: \u00abSono un cucciolo di trent'anni che fa ci\u00f2 che mi viene ordinato e mi viene detto che non c'\u00e8 pi\u00f9 carbone per i motori pi\u00f9 vecchi.\u00bb Il verso \u00abcoppia di carrozze vuote\u00bb \u00e8 un possibile riferimento al duo Moulding e Gregory. Per la traccia vennero usate il Backwards echo e tre chitarre a dodici corde. La canzone termina con suoni campionati che ricordano la fermata piuttosto brusca di un treno, mentre il suo inizio \u00e8 l'esatto contrario, ossia la rappresentazione sonora piuttosto netta e frastagliata della partenza del convoglio.\nAltri brani.\nPrima e durante le session di registrazione, altre canzoni furono prodotte ma non vennero incluse nell'album.\nIl singolo natalizio del 1983.\nThanks for Christmas.\nIl singolo natalizio del 1983 registrato col nome fittizio di The Three Wise Men, e firmato dai tre componenti del gruppo come i tre Re Magi (Gaspare, Melchiorre e Baldassarre), \"Thanks for Christmas\", \u00e8 stata una nuova canzone registrata per testare il potenziale di Lord come produttore della band alcune settimane prima dell'inizio delle sessioni di registrazione. Secondo Partridge, \u00abMi piace l'idea della musica scritta e cantata in forma anonima, e pensavo di mettere insieme una canzone e poi trovare un pretesto per registrarla.\u00bb Il brano \u00e8 degno di nota poich\u00e9 \u00e8 l'unico dell'intero catalogo della band in cui Partridge e Moulding cantano insieme come voci soliste. Inizialmente, il gruppo voleva definirsi \"The Virgin Mary\", ma l'etichetta discografica si oppose fermamente.\nCountdown to Christmas Party Time.\nUn'altra canzone del singolo natalizio, \"Countdown to Christmas Party Time\", \u00e8 stata registrata e inserita nel lato B. Partridge descrisse quel brano come \u00abun assolutamente stupidissimo funky che scimmiotta Michael Jackson o qualcosa del genere.\u00bb Erica Wexler ha contribuito con il supporto vocale e David Lord \u00e8 accreditato sulla copertina del disco come \"The Good Lord\". I due brani vennero inseriti su CD nell'antologia di rarit\u00e0, demo e versioni alternative \"\" del 1990.\nBrani non inclusi nell'album.\nDurante le session di registrazione, vennero registrati altri tre brani che per\u00f2 non vennero inclusi nella tracklist definitiva dell'album e furono retrocessi come lati B nei singoli.\nRed Brick Dream.\n\"Red Brick Dream\" \u00e8 una poesia originale sulle Great Western Railway. Partridge lo mise in musica dopo che gli fu commissionato di scrivere una canzone per un documentario su Swindon. Nel film, viene mostrato mentre esegue la canzone a Crescent.\nWashaway.\n\"Washaway\" era un'altra canzone di Moulding che parlava dell'adolescenza a Penhill e fu tra l'altro il primo brano che lui scrisse su una tastiera. Ha detto: \u00abIl tema riguarda quelle persone che svolgono i loro affari ma non sono dove dovrebbero essere, vale a dire essere a scuola.\u00bb Nel testo del brano c'\u00e8 un ennesimo gioco di parole sui termini \"Washerette\" (una contrazione di difficilissima traduzione della parola del titolo, che significa \"lavare via\"), e \"Launderette\" che \u00e8 la lavanderia a gettone.\nBlue Overall.\n\"Blue Overall\" ha visto Partridge attingere alla riconfigurazione della musica blues dei Led Zeppelin come era suonata originariamente da musicisti di colore. Il testo \u00e8 un commento piuttosto sarcastico a quei critici che criticano i \u00abragazzi bianchi\u00bb per aver cantato il blues \u00abe gli squali derubati che infestano le acque torbide della musica.\u00bb Questi brani in seguito vennero inclusi come bonus tracks nella versione in CD dell'album.\nRealizzazione.\n\"The Big Express\" venne pubblicato il 15 ottobre 1984. Vennero editati tre singoli dall'album, \"All You Pretty Girls\", pubblicato precedentemente il 3 settembre 1984, che raggiunse la posizione numero 55 nella classifica del Regno Unito, e successivamente \"This World Over\", pubblicato il 29 ottobre 1984, e infine \"Wake Up\" editato il 28 gennaio 1985. Tutti i tre singoli nei loro lati B ebbero tre brani che non vennero inclusi nell'album: \"Red Brick Dream\" (composto da Partridge) per il primo brano, stampato in formato maxi a 12 pollici; nel singolo di \"All You Pretty Girls\" stampato in formato a 7 pollici venne incluso il brano \"Washaway\", composto da Moulding. Infine, \"Blue Overall\" (composto da Partridge) era il secondo lato di \"This World Over\", sempre stampato in formato a 7 pollici. Per quanto riguarda il terzo singolo, \"Wake Up\", invece non vi venne incluso nessun altro brano e quella pubblicazione raggiunse la posizione 92 della classifica dei singoli del Regno Unito.\nLa Virgin Records invest\u00ec 33.000 sterline nel video musicale per il singolo principale, \"All You Pretty Girls\", che fu il video pi\u00f9 costoso dell'intera storia del gruppo, e per rifarsi delle perdite subite, l'etichetta discografica tent\u00f2 di richiedere ai membri della band di rimborsare l'intera somma investita. Le prime stampe del vinile furono contenute in una copertina circolare come omaggio al brano \"Nut Gone Flake\" degli Small Faces (1968). Per la copertina dell'album si us\u00f2 il particolare del rotore di una locomotiva mentre per il retro della copertina e nella custodia interna del disco, i membri del gruppo furono fotografati in abiti da lavoro della Great Western Railway sulla pedana del treno Lode Star conservato presso il Museo Ferroviario di Swindon. Per lanciare l'album, gli XTC apparvero sul programma \"Play at Home\" dell'emittente Channel Four eseguendo una versione acustica di \"Train Running Low on Soul Coal\". Sebbene l'LP abbia raggiunto una posizione pi\u00f9 alta rispetto a \"Mummer\", vendette un numero inferiore di copie. L'album ha trascorso due settimane nelle classifiche di vendita del Regno Unito, raggiungendo il numero 38. Negli Stati Uniti, l'album ha trascorso sette settimane nelle classifiche degli album della Billboard e raggiunse la sua massima posizione (la numero 178) nel dicembre 1984. Nel mese precedente, l'album entr\u00f2 nella classifica svedese, dove raggiunse la posizione numero 31.\nA poche settimane dall'uscita dell'album, le finanze della band si esaurirono e ulteriori pagamenti di anticipi e royalties furono congelati a causa del contenzioso instaurato con il loro manager Ian Reid, costringendo il gruppo a contare su prestiti a breve termine dalla Virgin. Partridge ha quindi ideato un progetto a basso costo in cui il gruppo ha adottato pseudonimi e registrato diverse canzoni fedeli allo stile della psichedelia degli anni '60. Il prodotto finale, \"25 O'Clock\" (1985), fu pubblicizzato come una raccolta di registrazioni da una band pi\u00f9 antica chiamata The Dukes of Stratosphear. \"25 O'Clock\" alla fine vendette il doppio delle copie di \"The Big Express\", anche prima che l'identit\u00e0 dei Dukes fosse resa pubblica. Il secondo e ultimo album dei Dukes, \"Psonic Psunspot\" (1987), includeva \"Shiny Cage\", la canzone composta da Moulding precedentemente respinta per \"The Big Express\".\nAccoglienza critica.\nContemporanea.\n\"The Big Express\" venne accolto dalla critica poco favorevolmente, specialmente negli Stati Uniti. Un recensore anonimo del periodico \"New Music Report\" scrisse che l'album era \u00abprevalentemente brillante\u00bb e ha espresso la speranza che la band ottenga il successo e il riconoscimento che \u00absi meritano in pieno.\u00bb Ken Richardson di \"Stereo Review\" descrisse l'album come un \u00abcapolavoro trascurato\u00bb mentre Rick Miller di \"The Spectator\" nella sua recensione a tutta pagina lo descrisse come \u00abil disco pi\u00f9 emozionante che ho sentito da diversi anni e non lo raccomando a nessuno\u00bb. Ha suggerito inoltre che, nel 2084, gli XTC sarebbero stati acclamati tanto quanto i Beatles.\nScrivendo per \"The Village Voice\", Robert Christgau assegn\u00f2 all'album una votazione in scala B e ha raccomandato al gruppo di scriverci un musical, \u00abIl che li farebbe riportare al giusto grado qualitativo ed essere la pubblicit\u00e0 migliore per i treni a vapore dai tempi di Ray Davies.\u00bb Bernward Meier del periodico musicale tedesco \"Musik Express\" tedesco ha assegnato all'album la perfezione elogiandone la musica come un sapiente equilibrio tra canzoni per bambini, \"hard blues\", melodie sincopate e psichedelia, mettendo in evidenza \"This World Over\" come la sua \u00abpi\u00f9 bella\u00bb canzone. Nella rivista \"Smash Hits\", lo scrittore ospite Morrissey ha scritto una recensione del singolo pubblicato successivamente all'album, \"This World Over\", in cui afferma che \u00abgli XTC sono usciti dalle macchinazioni dell'industria musicale e stanno registrando dischi migliori.\u00bb\nErica Wexler, allora recensore della rivista \"Musician\", ha suggerito che \u00abgli XTC non sono mai a corto di idee; il loro unico vero difetto \u00e8 la propensione a raggrupparne troppe e tutte insieme. Ma in questo tempo di clich\u00e9 degli stilemi del pop, prenderei i sensi del loro lavoro come straordinaria in qualsiasi momento. Spero solo che non siano ancora troppo avanti rispetto ai loro tempi.\u00bb Nel 1987, il musicista e scrittore Dave Bidini lo defin\u00ec: \u00abforse \u00e8 l'album pi\u00f9 umoristico degli XTC, una sorta di risposta non troppo divertente alle domande lasciate in sospeso in \"English Settlement\" [\u2026] Colin Moulding \u00e8 diventato strano e filosofico e Andy Partridge sembra depresso; la direzione della band sembra offuscata.\u00bb\nRetrospettiva.\nNegli anni successivi, Partridge disse: \u00abAdoro \"The Big Express\" e nessuno lo menziona mai. Quello e \"Mummer\" sono i due dischi ignorati del gruppo.\u00bb Moulding considera l'album in modo meno favorevole. Secondo un giornalista del periodico \"Mojo\", il tedio avuto della laboriosa programmazione dei modelli del LinnDrum \u00abha indebolito l'entusiasmo di Colin e Dave e ci\u00f2 e accaduto anni prima che Dave potesse sopportare di ascoltare ancora il suo risultato elaborato ma rumoroso.\u00bb Gregory ha ricordato che la sua reazione immediata all'ascolto di \"Smalltown\" decenni dopo \u00e8 stato \u00abAccidenti, questo ha bisogno di un miscuglio!\u00bb Ha spiegato: \u00abCi sono molti dettagli musicali e verbali nella traccia, anche se molti di essi sono sepolti e sfocati, creando un'esperienza di ascolto piatta e non dinamica.\u00bb\nEsaminando \"The Big Express\" per \"AllMusic\", Chris Woodstra ha affermato che gli XTC hanno creato \u00abil loro lavoro pi\u00f9 minuzioso, dettagliato, multistrato e sonicamente dinamico\u00bb, ottenendo \u00abun album perfettamente coerente e divertente che inizia proprio dove finisce.\u00bb si \u00e8 lamentato inoltre del fatto che l'album seguente, \"Skylarking\" del 1986 \u00abha ottenuto molta pi\u00f9 gloria\u00bb mentre \u00abquesto \u00e8 stato praticamente ignorato.\u00bb Dave Jennings di \"Louder Than War\" lo ha definito un \u00abcapolavoro [...] in una serie di album classici, innovativi e estremamente influenti\u00bb, mettendo in evidenza il brano \"Seagulls\" come \u00abun motivo sufficiente per etichettare questo album come \"classico\".\u00bb La canzone ha ispirato il nome della band giapponese di noise rock Seagull Screaming Kiss Her Kiss Her.\nSecondo J.R. Jones del \"Chicago Reader\", le canzoni dell'album si classificano \u00abcome il miglior lavoro della band, ma la sua registrazione \u00e8 come fosse appesantita dalla batteria di piombo.\u00bb Andrew Harrison di \"Q\" descrisse il disco come \u00abun prodotto eccessivo\u00bb e \u00abafflitto dal LinnDrum\u00bb, mentre Greg Kot del \"Chicago Tribune\" ha dichiarato che gli XTC erano \u00abnella loro forma pi\u00f9 cinica e graffiante.\u00bb In un'intervista del 2016, il produttore di \"Skylarking\" Todd Rundgren ha affermato di avere anche contestato la mancanza di dinamiche su \"The Big Express\", che credeva derivasse dalla tendenza di Partridge a riempire gli accordi con quante pi\u00f9 idee possibili. La giornalista musicale Alexis Petridis ha indicato le tracce interrotte dell'album dei Blur \"Modern Life Is Rubbish\" (1993) come una delusione per chiunque \u00absia stato entusiasta di ascoltare le [loro] sessioni abbandonate con Andy Partridge degli XTC [...] loro suonano esattamente come ti aspetteresti [...] come gli XTC del brano (The Everyday Story of) Smalltown.\u00bb In Italia, Alessandro Nalon, in un articolo del periodico \"Ondarock\" lo definisce: Se \"Mummer\" \u00e8 il suono della campagna inglese, allora \"The Big Express\" [...] \u00e8 la citt\u00e0. Una citt\u00e0 rugginosa, industriale e avvolta in una nebbia decadente. La sterzata a livello sonoro \u00e8 netta: le chitarre elettriche tornano prepotenti, ma sono asciugate dalla distorsione e rigorosamente ritmiche; [...] la drum machine compare in pi\u00f9 occasioni e le tastiere, ove presenti, marcano un ritorno a un suono tipicamente new wave. Un'evoluzione sonora simile a quella della parentesi del Julian Cope soul e patinato di fine anni 80.\u00bb\nVersioni demo, radiofoniche e nastri multitraccia persi.\nLe compilation degli XTC che presentano versioni inedite relativi ai brani dell'album includono \"\" (con le versioni di \"Seagulls Screaming Kiss Her Kiss Her\" e \"You're the Wish You're I Had\" registrate nel 1984 per la radio della BBC) e \"Coat of Many Cupboards\" (con le versioni demo casalinghe di \"All You Pretty Girls\" e \"Wake Up\"). La serie \"Fuzzy Warbles\" di Partridge includeva demo di \"I Bought Myself A Liarbird\" (volume uno), \"You're the Wish You're I Had\" (volume due), \"Countdown to Christmas Party Time\" (volume quattro), \"(The Everyday Story of) Smalltown\" (volume cinque), \"Seagulls Screaming Kiss Her Kiss Her\" (volume sette), \"Shake You Donkey Up\" e \"Reign of Blows\" (sul nono volume denominato \"Hinges\").\nDopo essere stato stampato su CD nel 1987 dalla stessa Virgin Records con gli undici brani del long playing originale e in aggiunta tre canzoni pubblicate soltanto sui tre singoli ricavati dall'album, e con la prima remasterizzazione del 2001 curata dallo stesso Partridge per la sua etichetta personale, la Ape House, nel corso del 2010 il catalogo della band \u00e8 stato ristampato, un album alla volta, sotto forma di edizioni deluxe incentrati su nuovi missaggi stereofonici e audio surround a cinque canali curati da Steven Wilson. Nel 2017 si diffuse la notizia della perdita dei nastri multitraccia per \"The Big Express\", rendendo impossibile un accurato remissaggio dell'album. Partridge in quell'occasione ha dichiarato che i nastri \u00abnon sono stati ancora cercati\u00bb e che \u00abdobbiamo pagare qualsiasi cifra per intraprendere ricerche per riuscire a trovarli.\u00bb"}
{"id": "785532", "revid": "1501558", "url": "https://it.wikipedia.org/wiki?curid=785532", "title": "Campeonato Sudamericano de Football 1959 (Ecuador)", "text": "Il Campeonato Sudamericano de Football Ecuador 1959 fu la ventisettesima edizione della Copa Am\u00e9rica. Ad organizzarla, dopo soli 8 mesi dall'ultima, fu l'Ecuador e tutte le partite si disputarono all'Estadio Modelo di Guayaquil dal 5 al 25 dicembre 1959. La manifestazione and\u00f2 in scena in forma straordinaria, cio\u00e8 senza trofeo in palio.\nNazionali partecipanti.\nLe altre nazionali declinarono l'invito, impossibilitate a sostenere due volte nello stesso anno la partecipazione della propria rappresentativa ad un torneo internazionale. La Colombia fu l'unica nazionale a non prendere parte a nessuna delle due edizioni del 1959. Dal canto suo il Brasile si present\u00f2 in Ecuador con una selezione di secondo piano, formata prevalentemente da calciatori pernambucani.\nFormula.\nLa formula prevedeva che le cinque squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta."}
{"id": "785534", "revid": "106456", "url": "https://it.wikipedia.org/wiki?curid=785534", "title": "Pietro Fiordelli", "text": "Biografia.\nNacque a Citt\u00e0 di Castello il 9 gennaio 1916, dal padre tifernate Giuseppe Fiordelli e dalla madre Annunziata Zanchi, la cui famiglia si spost\u00f2 poi in parte nella vicina Sansepolcro. Ebbe un fratello di nome Furio e tre sorelle, Gina, Maria e Dina. La sua vita sacerdotale ebbe inizio il 6 novembre 1938, quando fu ordinato sacerdote, al termine della formazione e degli studi, svolti prima a Citt\u00e0 di Castello, poi a Roma presso la Pontificia Universit\u00e0 Lateranense e presso il Seminario Maggiore Romano, laureandosi in teologia. Dopo 16 anni di ministero presbiterale a Citt\u00e0 di Castello, caratterizzato da un'intensa attivit\u00e0 come educatore dei giovani, giornalista e direttore spirituale nel seminario diocesano, il 7 luglio 1954 venne nominato vescovo di Prato da papa Pio XII; il 3 ottobre ci fu la consacrazione e, infine, il 17 ottobre 1954 avvenne il suo ingresso in diocesi. \nMonsignor Fiordelli mantenne la carica di vescovo per ben 37 anni, accogliendo papa Giovanni Paolo II il 19 marzo 1986 in visita alla citt\u00e0 di Prato. Il 7 dicembre 1991 lasci\u00f2 l'ufficio per raggiunti limiti d'et\u00e0.\nDalla fine del 1991 in poi, rimase sempre nella citt\u00e0 di Prato, continuando a collaborare attivamente per la diocesi. Si spense, dopo una lunga malattia, la mattina del 23 dicembre 2004.\nI funerali furono celebrati nella Cattedrale di Santo Stefano il 26 dicembre 2004, proprio nel giorno del santo patrono.\nIl caso dei coniugi Bellandi.\nMonsignor Fiordelli divenne noto alle cronache nel 1956 per aver definito pubblicamente \"pubblici peccatori e concubini\" i coniugi Bellandi (Mauro Bellandi e Loriana Nunziati), una coppia di cittadini pratesi che si erano sposati col solo rito civile. Il Fiordelli fu processato per diffamazione: fu condannato in primo grado al pagamento di 40\u00a0000 lire di multa, e assolto in appello per l'\"insindacabilit\u00e0 dell'atto\".\nQuesto un estratto della lettera che mons. Fiordelli indirizz\u00f2 a don Danilo Aiazzi, responsabile della parrocchia, e pubblicata il 12 agosto 1956 sul giornale parrocchiale:\n\u00abOggi, 12 agosto, due suoi parrocchiani celebrano le nozze in Comune rifiutando il matrimonio religioso. Questo gesto di aperto, sprezzante ripudio della religione \u00e8 motivo di immenso dolore per i sacerdoti e per i fedeli. Il matrimonio cosiddetto civile per due battezzati assolutamente non \u00e8 matrimonio, ma soltanto l\u2019inizio di uno scandaloso concubinato. [...] Pertanto lei, signor Proposto, alla luce della morale cristiana e delle leggi della Chiesa, classificher\u00e0 i due tra i pubblici concubini e, a norma dei canoni 855 e 2357 del Codice di Diritto Canonico, considerer\u00e0 a tutti gli effetti il signor Bellandi Mauro come pubblico peccatore e la signorina Nunziati Loriana come pubblica peccatrice. Saranno loro negati i sacramenti, non sar\u00e0 benedetta la loro casa, sar\u00e0 loro negato il funerale religioso. [...] Infine, poich\u00e9 risulta all\u2019autorit\u00e0 ecclesiastica che i genitori hanno gravemente mancato ai propri doveri di genitori cristiani, permettendo questo passo immensamente peccaminoso e scandaloso, la Signoria Vostra, in occasione della Pasqua, negher\u00e0 l'acqua santa alla famiglia Bellandi e ai genitori della Nunziati Loriana. La presente sia letta ai fedeli\u00bb\nTutto ci\u00f2 aveva avuto origine dal desiderio dei futuri sposi di veder celebrato il loro prossimo matrimonio non nella sede ecclesiastica prevista dalle norme della Chiesa e cio\u00e8 nella parrocchia (o chiesa appartenente alla parrocchia) dove risiede la sposa, ma in un santuario visitato dai due, ancora fidanzati, durante una gita, che si trova in territorio al di fuori della diocesi di Prato. In questi casi, la chiesa ove la coppia desidera celebrare il proprio matrimonio in deroga alla norma suddetta, vuole l'esibizione di un nulla osta della parrocchia di provenienza della sposa, in mancanza del quale non pu\u00f2 procedere alla celebrazione del matrimonio (sono fatte salve naturalmente esigenze di urgenza particolarmente gravi quali, ad esempio, una celebrazione \"in articulo mortis\"). Trattandosi qui addirittura di chiesa in altra diocesi, era ovviamente necessario il nulla osta della Curia pratense, il cui vescovo, allora Mons. Fiordelli, si rifiut\u00f2 di emettere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "785538", "revid": "2061979", "url": "https://it.wikipedia.org/wiki?curid=785538", "title": "Fulton (Missouri)", "text": "Fulton \u00e8 un comune degli Stati Uniti d'America, capoluogo della Contea di Callaway, nello Stato del Missouri. \u00c8 parte dell'Area metropolitana statistica di Jefferson City. Dai dati del censimento del 2000 risulta che la popolazione ammonti a 12.128 abitanti. La cittadina \u00e8 il centro amministrativo della contea di Callaway.\nWinston Churchill fece il suo famoso discorso sulla Cortina di Ferro al Westminster College nel 1946. Anche il precedente Primo Ministro inglese Margaret Thatcher visit\u00f2 questo college.\nGeografia fisica.\nIn conformit\u00e0 con quanto stabilito dallo United States Census Bureau, la citt\u00e0 ha un'area totale di 29,4 km\u00b2 (11,4 mi\u00b2). Di cui 29,3\u00a0km\u00b2 (11.3\u00a0mi\u00b2) sono su terra ferma e 0,1\u00a0km\u00b2 (0,1\u00a0mi\u00b2) (0,44%) sono acque interne.\nFulton giace al confine tra la prateria e i monti Ozarks. Mentre la maggior parte della citt\u00e0 \u00e8 relativamente pianeggiante con ampie pendenze, la profonda Baia Stinson movimenta la citt\u00e0. Il centro si trova a nord della baia nella sua larga vallata.\nSociet\u00e0.\nEvoluzione demografica.\nDai dati del censimento del 2000 risulta che la popolazione ammonti a 12.128 abitanti, 3.700 unit\u00e0 sociali, e 2.208 famiglie residenti nella citt\u00e0. La densit\u00e0 degli abitanti era di 414,0/km\u00b2 (1.072,3/mi\u00b2). C'erano 4,131 unit\u00e0 abitative e una densit\u00e0 media di 141,0/km\u00b2 (365,2/mi\u00b2). La composizione razziale era: 81,26% bianchi, 15,44% afroamericani, 0,41% nativi americani, 1,06% asiatici, 0,02% nativi delle isole Pacifiche, 0,38% di altre razze, e 1,43% nati da due o pi\u00f9 razze. Ispanici e latini erano l'1,09% della popolazione.\nC'erano 3.700 unit\u00e0 sociali di cui il 28,9% con figli al di sotto dei 18 anni, il 40.9% erano coppie sposate conviventi, il 14,8% aveva una donna capofamiglia senza marito, e il 40,3% non erano gruppi famigliari. Il 33,5% di tutte le unit\u00e0 sociali era composto da single e il 14,9% era composto da ultra 65enni. La media grandezza del gruppo sociale era di 2,28 e la grandezza media delle famiglie era 2,90.\nNella citt\u00e0 la popolazione era cos\u00ec suddivisa: il 18,0% al di sotto dei 18 anni, il 20,0% dai 18 ai 24, il 31,1% dai 25 ai 44, il 16,9% dai 45 ai 64, e il 14,0% ultra 65enni. L'et\u00e0 media era di 33 anni. Per ogni 100 donne c'erano 129,8 uomini.\nIl reddito medio delle unit\u00e0 sociali nella citt\u00e0 era di $32.635, e il reddito medio per famiglia era $41.722. Il reddito medio per gli uomini era di $27.418 contro i $21.663 delle donne. Il reddito pro capite della citt\u00e0 era di $14.489. Circa 8,4% delle famiglie e l'11,9% della popolazione era al di sotto della soglia di povert\u00e0.\nIstruzione.\nCi sono due istituti post liceali: il Westminster College e la William Woods University. La citt\u00e0 fu in passato, dal 1842 fino alla chiusura nel 1928, la sede del Collegio Sinodico, uno dei primi college femminili degli Stati Uniti.\nLe scuole pubbliche della citt\u00e0 sono: Bartley Elementary (k-5), Bush Elementary(k-5), McIntire Elementary(k-5), Fulton Middle School(6-8), Fulton High School(9-12), e Fulton Academy.\nLe scuole private sono: St. Peters (k-8), and Kingdom Christian Academy (k-8)."}
{"id": "785551", "revid": "1543377", "url": "https://it.wikipedia.org/wiki?curid=785551", "title": "Michael Janyk", "text": "\u00c8 fratello di Britt, a sua volta sciatrice alpina di alto livello.\nBiografia.\nStagioni 1998-2009.\nJanyk, attivo in gare FIS dal novembre del 1997, ha esordito in Nor-Am Cup il 9 febbraio 1998 a Panorama in discesa libera (78\u00ba) e in Coppa del Mondo il 20 gennaio 2002 a Kitzb\u00fchel in slalom speciale, senza qualificarsi per la seconda manche. Il 2 gennaio 2004 ha colto a Sunday River in slalom speciale la sua prima vittoria, nonch\u00e9 primo podio, in Nor-Am Cup e nel 2005 ha debuttato ai Campionati mondiali: nella rassegna iridata di Bormio/Santa Caterina Valfurva si \u00e8 classificato 11\u00ba nello slalom speciale.\nAi XX Giochi olimpici invernali di , suo esordio olimpico, si \u00e8 piazzato 17\u00ba nello slalom speciale; nella successiva stagione 2006-2007 ha ottenuto il suo unico podio in Coppa del Mondo, il 3 dicembre a Beaver Creek in slalom speciale (2\u00ba), e ha preso parte ai Mondiali di \u00c5re, dove \u00e8 stato 6\u00ba nello slalom speciale e 22\u00ba nella supercombinata. Due anni dopo, nella rassegna iridata di Val-d'Is\u00e8re 2009, ha vinto la medaglia di bronzo nello slalom speciale, alle spalle di Manfred Pranger e Julien Lizeroux, e si \u00e8 classificato 32\u00ba nello slalom gigante.\nStagioni 2010-2014.\nAi XXI Giochi olimpici invernali di si \u00e8 piazzato 13\u00ba nello slalom speciale e 26\u00ba nella supercombinata, mentre ai Mondiali di Garmisch-Partenkirchen 2011 non ha completato la prova di slalom speciale. Il 24 marzo 2012 ha colto a Mont-Sainte-Anne in slalom speciale la sua ultima vittoria in Nor-Am Cup e ai successivi Mondiali di Schladming 2013, sua ultima presenza iridata, nella medesima specialit\u00e0 \u00e8 stato 14\u00ba.\nIl 26 novembre 2013 \u00e8 salito per l'ultima volta sul podio in Nor-Am Cup, a Loveland in slalom speciale (3\u00ba), e ai successivi XXII Giochi olimpici invernali di , suo congedo olimpico, si \u00e8 classificato 16\u00ba nello slalom speciale. Si \u00e8 ritirato al termine di quella stessa stagione 2013-2014: la sua ultima gara in Coppa del Mondo \u00e8 stato lo slalom speciale disputato a Kranjska Gora il 9 marzo, dove \u00e8 stato 15\u00ba, e la sua ultima gara in carriera \u00e8 stato lo slalom speciale FIS di Grouse Mountain del 31 marzo, chiuso da Janyk al 7\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "785554", "revid": "1645873", "url": "https://it.wikipedia.org/wiki?curid=785554", "title": "Palmerston North", "text": "Palmerston North, in m\u0101ori Te Papa-i-Oea, \u00e8 una citt\u00e0 e autorit\u00e0 territoriale della Nuova Zelanda che si trova nella regione di Manawatu-Wanganui, nell'Isola del Nord. La citt\u00e0, l'undicesima pi\u00f9 popolosa della nazione, si trova 140\u00a0km a nord di Wellington.\nGeografia fisica.\nTerritorio.\nPalmerston North copre un'area di 32.594 ettari e un milione di persone vivono nel raggio di 200\u00a0km. La citt\u00e0 \u00e8 situata nella parte occidentale della pianura di Manawatu, e vicino alla riva nord del fiume Manawatu. Si trova a 35\u00a0km dalla foce del fiume e a 12\u00a0km dalla fine del Manawatu Gorge.\nI confini ufficiali della citt\u00e0 si estendono anche in aree rurali a sud e a nordest dell'area urbana principale, sino a Tararua Ranges e alla citt\u00e0 di Ashurst sulla foce del Manawatu Gorge. Questa \u00e8 una fertile zona agricola. La citt\u00e0 nel suo insieme copre circa 350\u00a0km\u00b2.\nClima.\nIl clima della citt\u00e0 \u00e8 temperato, con una media di 22 gradi d'estate e 12 d'inverno, e con poco meno di 1.000 millimetri di pioggia all'anno. La principale particolarit\u00e0 della zona di Palmerston North risiede comunque nel vento, molto sostenuto tutto l'anno, tanto che si sono costruite centrali eoliche per la generazione di elettricit\u00e0 da fonti rinnovabili. Vicino alla citt\u00e0 sorge la pi\u00f9 grande centrale eolica dell'emisfero meridionale e molte altre sono in programma, anche se vi sono parecchie resistenze da parte della popolazione locale perch\u00e9 questo creerebbe problemi all'industria turistica della zona.\nStoria.\nIl primo europeo ad esplorare l'area in cui sorge Palmerston North fu un certo Jack Duff, un commerciante. Quando si seppe del potenziale che la zona offriva, ci furono diverse altre spedizioni con lo scopo di fondare i primi insediamenti e sfruttarvi le risorse naturali della foresta. Nel 1866 un vasto tratto venne disboscato e creato un primo insediamento, che sarebbe diventato poi la citt\u00e0 di Palmerston North. Pian piano venne disboscata quasi tutta l'area per far posto ad attivit\u00e0 agricole e all'allevamento, tanto che oggi non ne rimane quasi nulla.\nLa citt\u00e0 venne inizialmente denominata Palmerston, in onore di \"Henry John Temple\", terzo visconte di Palmerston, un ex Primo ministro della Gran Bretagna. Nel 1871 venne aggiunto il suffisso \"North\" da parte del servizio postale neozelandese, per distinguere questa citt\u00e0 da quella presente nell'Isola del Sud. I M\u0101ori chiamano la citt\u00e0 Papaioea, che significa \"che bella che \u00e8\"; gli abitanti di Palmerston North invece la chiamano semplicemente Palmy.\nI primi abitanti provenivano principalmente dalla Danimarca. Nel 1876 Palmerston North contava circa 800 abitanti, ma l'arrivo della ferrovia l'anno successivo port\u00f2 ad un rapido aumento della popolazione, che nell'anno 1900 era gi\u00e0 di 6.000 abitanti. Un primo picco venne raggiunto nel 1930 con 20.000 abitanti, quando lo sviluppo demografico venne frenato dalla grande depressione e dalla seconda guerra mondiale. Nel 1956 un uomo di nome Frederic T. Wright (1923\u20131997) che stava insegnando nel College Avventista di Palmerston North, in Nuova Zelanda, venne in contatto con il messaggio della giustificazione per fede e fondava la Chiesa avventista del riposo sabatico.\nNegli anni settanta ci fu un nuovo boom e la popolazione raggiunse i 50.000 abitanti, per poi attestarsi sopra i 70.000 alla fine del XX secolo.\nEconomia.\nIl settore terziario apporta introiti per circa un miliardo di USD all'anno all'economia locale. La citt\u00e0 ha anche rilevanza nella ricerca, specialmente nella bio-industria, nella difesa, nella distribuzione e nei settori finanziari in genere. Palmerston North ospita pi\u00f9 di 70 importanti istituzioni educative e di ricerca, inclusa l'universit\u00e0 con il pi\u00f9 alto tasso di espansione della Nuova Zelanda, la Massey; il Massey University Sport and Recreation Institute; l'Universal College of Learning e il Linton military Camp.\nIn totale, i settori educativo, di ricerca e governativo impiegano il 43% della forza lavoro cittadina. Un altro quarto della forza lavoro \u00e8 impiegata nella rivendita e riflette lo status di Palmerston North quale punto focale nei servizi della regione.\nThe Square.\nLe strade principali della citt\u00e0 sono distribuite su una griglia contornante la piazza principale, conosciuta come The Square, un parco di 7 ettari fatto di alberi, fontane e giardini nel centro della citt\u00e0. La piazza ospita il memoriale di guerra della citt\u00e0 e una torre dell'orologio la cui croce illuminata \u00e8 stata danneggiata in un temporale nella prima met\u00e0 del 2006. La distruzione della croce e la sua susseguente rimozione hanno portato in risalto la discussione sull'appropriatezza della presenza di un simbolo cristiano nel centro di una citt\u00e0 i cui abitanti provengono da contesti culturali e religiosi diversificati. Il nome Maori della piazza \u00e8 Te Marae o Hine, il cui significato \u00e8 \"Il punto di incontro della figlia della pace\"."}
{"id": "785555", "revid": "729019", "url": "https://it.wikipedia.org/wiki?curid=785555", "title": "Johann Peter Beaulieu", "text": "Combatt\u00e9 con l'Esercito del Sacro Romano Impero contro la Prussia nella guerra dei sette anni, sconfiggendo in seguito i rivoltosi del Brabante, venendo promosso generale. Fronteggi\u00f2 il giovane Napoleone Bonaparte nella campagna d'Italia (1796-1797), durante la quale fu comandante supremo delle truppe austriache nella penisola; ripetutamente sconfitto, venne sostituito da Dagobert Sigmund von Wurmser e si ritir\u00f2 a vita privata fino alla morte, avvenuta nel 1819.\nBiografia.\nNacque da una famiglia del Brabante a Lathuy, negli allora Paesi Bassi austriaci (oggi parte del comune di Jodoigne, nella Vallonia belga).\nEntr\u00f2 nel 1743 nell'Esercito del Sacro Romano Impero e serv\u00ec come aiutante generale del feldmaresciallo von Daun durante la guerra dei sette anni nelle battaglie di Kol\u00edn, Breslavia, Leuthen e altre.\nDurante il lungo periodo di pace che segu\u00ec si occup\u00f2 di studi d'arte ed ebbe l'incarico di abbellire le residenze di campagna dell'imperatore. Fu promosso maggiore (\"Major\") nel 1757, tenente colonnello (\"Oberstleutnant\") nel 1760, lo stesso anno in cui ricevette la croce di cavaliere dell'Ordine militare di Maria Teresa, e il 14 marzo 1763 fu ammesso al rango nobiliare di \"Freiherr\" (barone). Nel 1768, col nuovo grado di colonnello (\"Oberst\") fu trasferito a Mechelen come governatore militare dei Paesi Bassi. Allo scoppio della rivolta del Brabante comand\u00f2 un corpo austriaco che contribu\u00ec significativamente alla repressione della rivolta (uno dei suoi figli gli mor\u00ec accanto in combattimento), il che gli frutt\u00f2 il 31 maggio 1790 la promozione a maggior generale (\"Generalmajor\") e il 19 ottobre quella a tenente generale (\"Feldmarschalleutnant\"), nonch\u00e9 la nomina a commendatore dell'Ordine militare di Maria Teresa.\nAttaccato il 29 aprile 1792 presso Mons, in uno dei primi combattimenti della guerra della prima coalizione, dal generale francese Armand-Louis de Biron con 12.000 uomini, batt\u00e9 il nemico il giorno successivo a Qui\u00e9vrain e lo insegu\u00ec fino alle porte di Valenciennes. Sotto il comando del duca Alberto di Sassonia-Teschen difese i confini olandesi contro gli attacchi dei francesi. Condusse l'ala sinistra dello schieramento dell'esercito austriaco nella battaglia di Jemappes (6 novembre 1792) e ne copr\u00ec la ritirata.\nNella successiva campagna (1793\u20131795) ricopr\u00ec numerosi comandi. Il 29 maggio 1794 batt\u00e9 il comandante francese dell'armata della Mosella Jean-Baptiste Jourdan ad Arlon. Il 7 luglio fu insignito come cavaliere di gran croce dell'Ordine militare di Maria Teresa. Nel 1795 fu capo di stato maggiore dell'Armata del Reno ancora sotto il duca Alberto di Sassonia-Teschen. Il 4 marzo dell'anno successivo, a settantadue anni, fu promosso \"Feldzeugmeister\" e divenne comandante in capo dell'esercito austriaco nella campagna d'Italia. In Piemonte disloc\u00f2 le sue truppe su un fronte troppo ampio, allo scopo di proteggere Genova, e fu sorpreso e sconfitto nella battaglia di Montenotte e nella battaglia di Dego dalle truppe dell'Armata d'Italia, comandate dal giovane e abile generale Napoleone Bonaparte.\nDopo lo scontro presso Lodi (10 maggio 1796), nel quale il suo generale Sebottendorf, posto a difesa del ponte per proteggere l'arretramento del grosso dell'armata di Beaulieu, ebbe la peggio, i francesi entrarono a Milano. Cominci\u00f2 allora la cosiddetta \"campagna di Mantova\", ovvero la serie di ripetuti insuccessi degli eserciti austriaci che non riuscirono a liberare la fortezza di Mantova dall'assedio francese. Beaulieu la cominci\u00f2, ritirando una parte dell'esercito a Mantova e attestando l'altra ad est del fiume Mincio.\nA quel punto, il 21 giugno, rassegn\u00f2 il comando che pass\u00f2 al Wurmser. Aveva fatto in tempo a vedersi assegnato, nel 1796, come aiutante, il Radetzky, cui forn\u00ec la vera grande occasione per mostrare il proprio valore: specie a Valeggio, quando, con pochi ussari, salv\u00f2 Beaulieu dal nemico.\nSi ritir\u00f2 quindi definitivamente nei suoi possedimenti presso Linz ove visse in riposo ancora ventitr\u00e9 anni. Spos\u00f2 nel 1763 Marie-Louise Robert, morta nel 1776. Fu colonnello onorario (\"Inhaber\") dei reggimenti di fanteria numero 31 (dal 4 agosto 1792 al 1\u00ba maggio 1794) e 58 (dal 1\u00ba maggio 1794 al 22 dicembre 1819)."}
{"id": "785556", "revid": "92920", "url": "https://it.wikipedia.org/wiki?curid=785556", "title": "Danny DeVito", "text": "Biografia.\nDi famiglia italoamericana originaria di San Fele (provincia di Potenza), suo padre, Daniel Michael DeVito Sr. (1901-1982), era un piccolo imprenditore che gestiva un negozio di dolci, una tintoria e infine un bar, mentre sua madre, Julia Mocello (1904-1990), era una casalinga, che recit\u00f2 inoltre nella nota sitcom \"Taxi\", nel ruolo della madre di Louie De Palma, personaggio interpretato dal figlio. Prima di studiare all'Accademia Americana di Arti Drammatiche di New York lavor\u00f2 nel salone di bellezza della sorella.\nAttore.\nAttore molto versatile e tra i pi\u00f9 pagati, prolifico in televisione con serie TV e sitcom a cavallo tra gli anni sessanta e settanta come \"Taxi,\" al fianco di Andy Kaufman. Nel 1971 ha un piccolo ruolo ne \"La mortadella\" di Mario Monicelli. Nel 1975 \u00e8 nel cast nella versione cinematografica di \"Qualcuno vol\u00f2 sul nido del cuculo\", con lo stesso ruolo che port\u00f2 a teatro in una produzione Off-Broadway all'inizio degli anni settanta. Grazie a questa interpretazione conquista il successo e intraprende una solida carriera che lo porta negli anni ottanta ad apparire in moltissimi film come \"Voglia di tenerezza\" (1983), \"All'inseguimento della pietra verde\" (1984), il seguito \"Il gioiello del Nilo\" (1985), \"Cadaveri e compari\" (1986) di Brian De Palma, \"Per favore, ammazzatemi mia moglie\" (1986), fino a \"I gemelli\" (1988) con Arnold Schwarzenegger. Partecipa inoltre al doppiaggio di \"Mio mini pony - Il film\" (1986).\nNel 1991 lavora in \"I soldi degli altri\", cui segue \"Batman - Il ritorno\" (1992), dove interpreta il villain Pinguino. Successivamente interpreta film come \"Mezzo professore tra i marines\" (1994), \"Get Shorty\" (1995), \"Mars Attacks!\" (1996), \"L.A. Confidential\" (1997), \"L'uomo della pioggia - The Rainmaker\" (1997), fino a prestare la sua voce per il cartoon Disney \"Hercules\". Verso la fine degli anni novanta \u00e8 ancora molto attivo in campo cinematografico, dove interpreta \"Il giardino delle vergini suicide\" (1999) di Sofia Coppola, \"The Big Kahuna\" (1999) e \"Man on the Moon\" (1999) di Milo\u0161 Forman, film che racconta la vita di Andy Kaufman, con cui aveva lavorato in \"Taxi\". Nel 2003 lavora nuovamente con Woody Allen in \"Anything Else\", con Tim Burton in \"Big Fish - Le storie di una vita incredibile\". Nel 2004 appare nel film \"Christmas in Love\" al fianco di Massimo Boldi e nel 2005 \u00e8 nel ricco cast di \"Be Cool\", seguito di \"Get Shorty\".\nNel 2006 \u00e8 candidato al Razzie Awards nella categoria peggiore attore non protagonista per la sua interpretazione in \"Conciati per le feste\"; nello stesso anno entra a far parte del cast della sit-com \"C'\u00e8 sempre il sole a Philadelphia\", dove interpreta il ruolo di Frank Reynolds. Nell'ottobre 2014 appare nel video di \"Steal My Girl\", del gruppo anglo-irlandese One Direction. Nel 2019 interpreta il direttore del circo Max Medici nel film \"Dumbo\", remake live action dell'omonimo classico film d'animazione, diretto da Tim Burton.\nRegista.\nDopo l'esperienza di regista in alcune serie televisive, DeVito ha diretto alcune pellicole cinematografiche. I suoi film hanno sempre una sensibilit\u00e0 bizzarra neo-surrealistica e uno spiccato gallows humor, sebbene questi elementi siano del tutto assenti nel copione di \"Hoffa - Santo o mafioso?\" (1992). L'approccio cinematografico che lo contraddistingue per\u00f2 emerge in molti suoi film, come ad esempio \"La guerra dei Roses\" (1989), successo di critica e di pubblico. Lo humor della pellicola \u00e8 del tutto simile a un altro suo film, uscito successivamente, \"Matilda 6 mitica\" (1996), che riprende temi cari alle storie di Roald Dahl, quali il topos delle giovane ragazza intelligente e dotata, limitata dalla severit\u00e0 della sua insegnante e dall'indifferenza dei suoi genitori. In ogni modo i suoi ultimi due film \"Eliminate Smoochy\" (2002) e \"Duplex - Un appartamento per tre\" (2003) non hanno avuto il successo dei precedenti.\nProduttore.\nMolti sono i film da lui prodotti, come \"Pulp Fiction\" (1994) di Quentin Tarantino, \"Gattaca - La porta dell'universo\" (1997), \"Out of Sight\" (1998), \"Kiss\" (1998), \"Man on the Moon\" (1999) e \"Erin Brockovich - Forte come la verit\u00e0\" (2000).\nVita privata.\n\u00c8 sposato dal 28 gennaio 1982 con l'attrice Rhea Perlman, dalla quale ha avuto tre figli: Lucy (1983), Grace Fan (1985) e Jacob Daniel (1987). Dopo 30 anni di matrimonio la moglie ha chiesto il divorzio \"a causa delle continue scappatelle\". Tuttavia, nel marzo 2013, la coppia ha comunicato di essersi riconciliata e di aver deciso di non separarsi.\nL'attore appoggia il Partito Democratico; nel 2016 e nel 2020 sostiene la candidatura di Bernie Sanders alle primarie \nNutre una grande passione per il limoncello, passione trasformata in business nel 2007, quando ha lanciato il marchio \"Danny DeVito's Premium Limoncello\" sugli scaffali dei supermarket statunitensi.\nDoppiatori italiani.\nNelle versioni in italiano dei suoi film Danny DeVito \u00e8 stato doppiato da:\nDa doppiatore \u00e8 stato sostituito da:\nNel film d'animazione \"Lorax - Il guardiano della foresta\" DeVito presta la propria voce anche nella versione italiana"}
{"id": "785558", "revid": "124573587", "url": "https://it.wikipedia.org/wiki?curid=785558", "title": "Mercede Basket Alghero", "text": "La Mercede Basket Alghero \u00e8 la principale societ\u00e0 di pallacanestro femminile di Alghero e del nord Sardegna. Gioca in Serie B (Pallacanestro femminile). La societ\u00e0 ha anche il settore maschile che, dal 2005 al 2007, ha militato in Serie C.\nStoria.\nLa Mercede Basket Alghero nasce nel 1977 sotto la presidenza di Vittorio Corbia, al quale \u00e8 stato intitolato il palazzetto comunale nel quale la Prima Squadra gioca le partite casalinghe. Nel 1992, dopo la scomparsa del presidente fondatore, gli subentra Luigi Enrico De Rosa, scomparso nel febbraio del 2015. Attualmente la carica \u00e8 ricoperta dal giornalista quarantunenne Antonio Burruni. Nella stagione 1997-1998 la Mercede Alghero allenata da Roberto Cesaraccio ha partecipato al campionato di serie B, chiudendo la prima fase regionale al 2\u00ba posto in classifica; successivamente ha preso parte sia alla Poule promozione che alle finali nazionali ed alla fine ha ottenuto la promozione in serie A2. Il campionato 1998-1999, disputato in serie A2, ha visto retrocedere in serie B la squadra sarda allenata sempre da Roberto Cesaraccio dopo aver chiuso la stagione regolare all'ultimo posto in classifica.\nNel 1999-2000 la Mercede, allenata da Giorgio Fioretto, ha giocato in serie B: 1\u00ba posto dopo la prima fase regionale, 2\u00ba posto dopo la Poule promozione insieme al Sant'Orsola Sassari a 4 punti di distacco dal C.U.S. Cagliari che ha preso parte alle finali nazionali. Nel 2000-2001, con alla guida Aldo Motzo, ha disputato il campionato di serie B girone Sardegna, chiudendo la stagione regolare al primo posto in classifica e poi venendo eliminata ai playoff dal Palestrina; durante l'estate del 2001 la Mercede Alghero \u00e8 stata poi ripescata in serie A2 al posto della Basket Laghi Varese, appena retrocessa dalla serie A1.\nDall'estate del 2001 a quella del 2003 (con in panchina prima Francesco Lazzaro, poi Antonello Muroni ed infine Massimo Romano) la societ\u00e0 sarda disputa 2 campionati in serie A2, conclusi entrambi con il raggiungimento della salvezza.\nNella stagione 2003-2004 con in panchina ancora Massimo Romano, dopo aver chiuso la stagione regolare al quinto posto in classifica, nel maggio del 2004 ha conquistato la storica promozione in Serie A1 (durante la permanenza nella massima serie, si sono succeduti in panchina Pietro Carlini, Manrico Vaiani, Miroslav Popov, Giorgio Barria e Francesco Palumbo) dove ha giocato sino all'estate del 2007 quando \u00e8 retrocessa in Serie A2.\nNel 2007-08, guidata da Francesco Palumbo prima e Giorgio Barria poi, perde i play-out contro Battipaglia e retrocede in Serie B d'Eccellenza. Tuttavia, poche settimane dopo questo verdetto la storica societ\u00e0 cestistica biancoblu ha predisposto il trasferimento di sede per la formazione che avrebbe dovuto partecipare alla Serie B d'Eccellenza: nasce la Calik Pallacanestro Alghero, che con l'operazione di trasferimento di sede, prender\u00e0 il posto della Virtus Viterbo in A2.\nDisputa la serie A2 girone sud nel 2008-09, con coach Giuseppe Mulas al timone ha un record di 1-11, le cose migliorano con coach Giorgio Barria (record 7-7), ma non basta e la squadra retrocede dopo gara 3 dei play out persa ad Alcamo (68-56) contro la Gea Magazzini Basket Alcamo.\nNel luglio 2009 viene ripescata in serie A2 girone Nord e grazie al cambio di denominazione si riappropria del nome: A.S.D. Mercede Basket Alghero.\nIl capo allenatore per la stagione 2009-10 \u00e8 stato Andrea Carosi, coadiuvato dagli assistenti Giorgio Barria e Francesco \"Ciccio\" Barracu.\nNella stessa stagione, la Mercede Alghero chiude la regular season al 12\u00ba posto, ultimo posto utile per i play-off (nella stagione 2009 - 2010 parteciparono ai playoff le squadre dalla prima posizione alla dodicesima). Nei playoff la Mercede arriv\u00f2 sino alla semifinale del proprio girone per la promozione in Serie A1, uscendo sconfitta dalla formazione corregionale della Virtus Cagliari.\nNella stagione 2010-11 la Mercede, allenata da Andrea Carosi, prima chiude la stagione regolare all'8\u00ba posto, ultimo disponibile per accedere ai playoff promozione e poi viene eliminata al primo turno dei play-off (quarti di finale del girone nord della serie A2) dalla Libertas Basket Bologna.\nNel luglio del 2011 la societ\u00e0 non rinnova la collaborazione con Andrea Carosi e ad agosto viene nominato Andrea Paccari\u00e8 come suo sostituto alla guida della Prima Squadra militante nel campionato nazionale di basket femminile serie A2 girone nord. Sempre durante l'estate del 2011 viene presentata in Federazione, ai sensi dell'art. 128 R.O., la richiesta per trasferire il titolo sportivo della serie A2 sulla societ\u00e0 satellite San Paolo Basket Alghero, richiesta che viene approvata nel Consiglio Federale dell'11 giugno 2011. Attualmente \u00e8 in corso il procedimento di cambio denominazione da A.S.D. Mercede Basket Alghero a G.S.D. San Paolo Basket Alghero, che deve comunque ancora essere deliberato dalla Federazione. \nNel campionato 2011-12 termina la stagione regolare al 10\u00ba posto in classifica, accedendo cos\u00ec ai play-out salvezza; al 1\u00ba turno perde contro il Basket Biassono che quindi si salva e poi nel 2\u00ba turno perde anche la decisiva gara-3 contro il Basket Club Bolzano che ne sancisce la retrocessione in Serie B dopo 11 stagioni consecutive in serie A (di cui 3 in A1 ed 8 in A2). Il 16 luglio 2012, tuttavia, la Mercede viene ufficialmente ripescata in serie A2 per il campionato 2012-2013, dodicesima stagione consecutiva di serie A per le algheresi.\nNell'agosto del 2012 il giovane allenatore sassarese Claudio Cau, che succede al laziale Andrea Paccari\u00e8, viene nominato nuovo allenatore della Prima Squadra per il campionato 2012-2013 in serie A2 girone nord.\nDopo aver terminato la stagione regolare al 7\u00ba posto in classifica, la Mercede Alghero disputa i play-off promozione uscendo subito al primo turno (quarti di finale) perdendo 2-0 contro il Basket Team Crema.\nNell'agosto del 2013 il giovane allenatore sassarese Claudio Cau, viene confermato, sostituito poi dal sassarese Daniele Cordeschi che porta la squadra alla salvezza dopo aver disputato la Poule retrocessione.\nNell'agosto 2014 Daniele Cordeschi \u00e8 confermato alla guida dalle serie A2, verr\u00e0 poi sostituito da Barri/Torre, ma la Mercede non riesce a salvarsi e retrocede in B regionale dopo ben 14 anni di serie A.\nColori sociali e simbolo.\nI colori sociali della divisa da gioco della Mercede Basket Alghero sono due, l'azzurro e il bianco; il simbolo presente sullo stemma societario, \u00e8 una lettera M (maiuscola) di colore azzurro sovrapposta ad un pallone da basket di colore arancione.\nPalazzetto.\nLa Mercede Basket Alghero inizialmente giocava le partite casalinghe nella palestra \"Giordo\" e in esterno sul campo adiacente alla Chiesa della Nostra Signora della Mercede. Attualmente gioca le sue partite casalinghe all'interno del palazzetto comunale dello Sport \"Vittorio Corbia\" che dispone di una capienza di quasi 100 posti a sedere (per l'esattezza, 99). Durante il secondo campionato giocato in serie A1 nella stagione 2005-2006, la Mercede ha dovuto disputare le gare casalinghe nella palestra comunale di Olmedo (capienza di 510 posti a sedere), per la mancata proroga della deroga da parte della Federbasket di far giocare le gare interne al \"PalaCorbia\" dotato di una capienza inferiore ai 500 posti a sedere, minimo richiesto dalla Federbasket per le gare nella massima serie nazionale di basket femminile.\nStraniere dal 2002 ad oggi.\n\"italo-argentina\" Vanesa Avaro (2002-2003),\n\"brasiliana\" Fl\u00e1via de Souza (2004-2005),\n\"serba\" Milka Bjelica (2004-2005),\n\"montenegrina\" Aleksandra Vujovi\u0107 (2004-2005),\n\"italo-australiana\" Samantha Brincat (2005-2006),\n\"bulgara\" Ekaterina Dimitrova (2005-2007),\n\"statunitense\" Jennifer Lacy (2005-2006),\n\"canadese\" Holly Robertson (2005-2007),\n\"tedesca\" Sarah Austmann (2006-2007),\n\"ceca\" Petra Ma\u0148\u00e1kov\u00e1 (2006-2007),\n\"australiana\" Emma Randall (2007),\n\"bulgara\" Roksana Jordanova (2008-2009),\n\"bulgara\" Daniela Georgieva (2009-2010),\n\"bulgara\" Radostina Slavova (2010-2012),\n\"bulgara\" Alexandra Petrova (2012-)."}
{"id": "785560", "revid": "287204", "url": "https://it.wikipedia.org/wiki?curid=785560", "title": "Basket Cavezzo", "text": "L'Associazione Basket Cavezzo \u00e8 la principale societ\u00e0 di pallacanestro femminile di Cavezzo (MO).\nStoria.\nA causa del terremoto dell'Emilia del 2012, la societ\u00e0 ha rinunciato alla Serie B e per una stagione \u00e8 rimasta inattiva. Nel 2013-2014 si \u00e8 iscritta nuovamente alla B."}
{"id": "785562", "revid": "287204", "url": "https://it.wikipedia.org/wiki?curid=785562", "title": "Cestistica Spezzina", "text": "La Cestistica Spezzina \u00e8 una associazione sportiva della Spezia, la cui squadra senior di pallacanestro femminile ha preso parte per molti anni a Serie A1 e A2.\nLa societ\u00e0 ha subito un gran numero di cambi di denominazione e nel 2008 ha scambiato il proprio titolo sportivo con Livorno, per poi riacquistarlo nel 2010.\nStoria.\nLa societ\u00e0 \u00e8 stata fondata nel 1969. Ha disputato il primo campionato di Serie A2 nel 1996-97 e nel 1997-98 \u00e8 stato promossa nella massima serie. Alla seconda stagione in A1 si qualifica per i play-off ed elimina Delta Alessandria e Cerve Parma. Si ferma solo in semifinale contro l'Isab Priolo; inoltre si qualifica per la prima volta ad una competizione europea: la Coppa Ronchetti. Nel 2001 si classifica addirittura al quarto posto e nei play-off viene eliminata ancora in semifinale contro Parma. In Coppa Ronchetti raggiunge i quarti di finale. Fuori dai play-off nel 2002, in Coppa Ronchetti perde negli ottavi dal Famila Schio. Nel 2002-03 giunge al secondo posto assoluto nella stagione regolare, quindi nei play-off perde la semifinale contro la Cras Taranto.\nNel 2003-04 partecipa alla FIBA Cup perdendo nei quarti play-off, in campionato arriva al quinto posto della poule per la FIBA Cup e la stagione seguente non riesce a qualificarsi per gli spareggi. Nel 2005-06 e 2006-07 si \u00e8 qualificata per i play-off con l'ultimo posto disponibile, venendo eliminata prima dal Famila Schio e poi dalla Germano Zama Faenza.\nNell'estate 2008 cede i diritti di partecipazione alla Serie A1 a Livorno. Per la stagione 2008-2009 viene inserita nel girone sud della Serie A2 con il nome di Pallacanestro Olimpia La Spezia; con soli 12 punti all'attivo termina all'ultimo posto in classifica retrocedendo direttamente in serie B d'Eccellenza. Dopo aver sfiorato la promozione ai play-off, la societ\u00e0 acquista il titolo ancora da Livorno e viene riammessa alla Serie A2 con il nome di Basket Spezia Club.\nNel 2011 vince la Coppa Italia di Serie A2.\nNel 2013 rinuncia alla Serie A2 e riparte dalla Serie B.\nPromossa in serie A2 nel 2015, disputa un campionato di vertice nel Girone B. A dicembre 2015 gioca una partita a Castel San Pietro Terme contro la Magika Pallacanestro vincendola dopo cinque tempi supplementari e stabilendo un record italiano per una gara di basket femminile, idem per Lauma Reke rimasta in campo per tutti i 65 minuti di gioco. Al termine dei play-off, vinti in finale contro Crema, ritorna in Serie A1 dopo 8 anni.\nPalazzetto.\nLa squadra fino al 2015 ha utilizzato vari palazzetti di La Spezia, il PalaSprint e il PalaMariotti, finendo per stabilirsi nell'impianto di Montepertico.\nCon la conquista della massima serie nel 2016 la squadra fa ritorno al PalaSprint."}
{"id": "785563", "revid": "31360", "url": "https://it.wikipedia.org/wiki?curid=785563", "title": "Fenomenologia paranormale", "text": ""}
{"id": "785568", "revid": "111254052", "url": "https://it.wikipedia.org/wiki?curid=785568", "title": "Ken MacLeod", "text": "Vive nelle vicinanze di Edimburgo. Si \u00e8 laureato all'Universit\u00e0 di Glasgow in zoologia e ha lavorato come programmatore.\nI suoi libri trattano spesso i temi politici come il socialismo, il comunismo e l'anarchia, soffermandosi in particolare sulle varianti del trotskismo e dell'anarco-capitalismo o del libertarismo estremo. A livello tecnologico invece tra i temi maggiormente affrontati troviamo la singolarit\u00e0 tecnologica, forme estreme di evoluzione sociale del genere umano, resurrezione-cyborg post-umana. Lo stile di MacLeod \u00e8 stato definito come techno-progressivo anche se, a differenza di altri autori dello stesso genere, MacLeod ha espresso grande scetticismo verso un eccessivo sviluppo della tecnologia e specialmente verso l'opportunit\u00e0 di avere intelligenze artificiali forti. Alcuni dei suoi personaggi sono dei radicali anti-tecnologia.\nFa parte della nuova generazione di scrittori di fantascienza inglesi specializzati principalmente in fantascienza hard e space opera. Tra i suoi contemporanei citiamo Iain Banks, Alastair Reynolds, Charles Stross e Liz Williams.\nOpere.\nDove non sono indicati i titoli italiani le opere si intendono inedite. Le date fanno riferimento alla pubblicazione in lingua originale.\nTrilogia delle Macchine della Luce (\"Engines of Light\").\nUna storia di primo contatto ambientata in una Terra alternativa dove, nel XXI secolo, la vecchia Unione Sovietica ha di nuovo ricostituito un blocco socialista insieme all'Unione europea."}
{"id": "785570", "revid": "125285585", "url": "https://it.wikipedia.org/wiki?curid=785570", "title": "1 contro 100", "text": "1 contro 100 \u00e8 stato un gioco televisivo italiano a premi andato in onda su Canale 5 dal 7 maggio 2007 al 13 gennaio 2008, nella fascia preserale, condotto da Amadeus con la partecipazione di Giovanna Civitillo, e programmato nella prima edizione tutti i giorni (dal 7 al 13 maggio 2007), poi dal luned\u00ec al sabato (dal 14 maggio al 16 giugno e dal 17 al 22 settembre 2007) e poi ancora nella seconda ed ultima edizione tutti i giorni, ad eccezione della stagione estiva, durante la quale andava in onda dal luned\u00ec al venerd\u00ec dal 18 giugno al 14 settembre 2007.\nIl programma era tratto dal format olandese \"1 vs. 100\", prodotto da Endemol, e trasmesso in oltre 20 paesi del mondo.\nStoria.\nNel dicembre 2006, il vicepresidente di Mediaset Pier Silvio Berlusconi annunci\u00f2 che in primavera la fascia preserale sarebbe stata affidata ad una nuova trasmissione condotta da Amadeus (dopo il fallimento del suo precedente \"Formula segreta\"). La scelta definitiva cadde su \"1 contro 100\", format prodotto dalla Endemol.\nIl programma debutt\u00f2 il 7 maggio 2007 ed \u00e8 il primo quiz ad essere stato trasmesso in sostituzione di \"Chi vuol essere milionario?\" condotto da Gerry Scotti, e in diretta competizione con il quiz \"L'eredit\u00e0\" condotto da Carlo Conti su Rai 1. La prima puntata ottenne un ottimo risultato, con 4.003.000 e il 25,61% di share. Fino al 29 giugno il programma continu\u00f2 ad ottenere buoni ascolti, attestandosi a una media di 3,7 milioni di spettatori e il 22,06% di share, raggiungendo quasi la stessa media del predecessore condotto da Gerry Scotti; nonostante i buoni ascolti per\u00f2, la sfida veniva sempre vinta da \"L'eredit\u00e0\" di Carlo Conti che raggiungeva circa 5 milioni di spettatori e il 30% di share. A partire dal 2 luglio 2007 il programma si scontr\u00f2 con il nuovo quiz \"Reazione a catena\" condotto da Pupo. Dopo un testa a testa iniziale, dalla met\u00e0 di luglio il quiz di Canale 5 riusc\u00ec a sorpassare quotidianamente il programma di Rai 1. Per tutta l'estate la trasmissione di Amadeus ottenne una media di 3 milioni di spettatori e il 22% di share, e il conduttore ravennate pens\u00f2 di allungare l'impegno con il programma per tutta la stagione oltre il gennaio 2008. Nonostante il buon successo ottenuto, a partire dal 24 settembre 2007 il quiz venne sostituito da \"Chi vuol essere milionario?\", per volere di Pier Silvio, in modo da non legare le fortune della rete esclusivamente a \"1 contro 100\", scelta non gradita da Amadeus.\nIl 10 dicembre 2007 il programma torn\u00f2 in onda, per testare il format, fuori garanzia, durante la stagione autunnale. Dopo alcune puntate, gli ascolti si stabilizzarono tra il 20 e il 22% di share, similmente al dato estivo. Il 13 gennaio 2008 i dirigenti Mediaset decisero di sospendere definitivamente la produzione e al suo posto torn\u00f2 \"Chi vuol essere milionario?\" condotto da Gerry Scotti. Tuttavia Amadeus non prese bene la cosa, e sar\u00e0 questa una delle cause principali del suo ritorno in Rai nell'autunno 2009. Il programma torn\u00f2 in onda con le repliche di alcune puntate nell'estate 2010. In onda a partire dal 12 luglio 2010 nella fascia preserale di Canale 5, vennero anch'esse soppresse dopo due settimane di messa in onda per via dei bassi ascolti.\nLa puntata pi\u00f9 vista in assoluto fu quella del 12 luglio 2007 che ha ottenuto 2.723.000 spettatori e il 24,97% di share, saliti a 4.005.000 spettatori e il 31,16% di share nell'ultima frazione di gioco.\nSvolgimento.\nCome dice anche il titolo, un concorrente (dovutamente prescelto) ne sfida altri 100 per portare a casa il montepremi in palio. Il concorrente e i 100 avversari devono rispondere a una serie di domande con tre opzioni di risposta. Per ognuno dei cento avversari che risponde in maniera errata il prescelto guadagna dei soldi, partendo da 50 euro per la prima domanda, poi: 100, 150, 200, 250, 300, 400, 500, 700 fino ad arrivare a 1\u00a0000 euro dalla decima domanda in poi. Ad esempio, se il prescelto risponde correttamente alla domanda da 50 euro, guadagna 50 euro per ogni avversario che avr\u00e0 dato la risposta sbagliata, eliminandolo dal gioco. Dopo ogni risposta esatta egli pu\u00f2 decidere se tenere i soldi guadagnati fino a quel momento oppure continuare a giocare contro il \"Muro\" passando alla domanda successiva. Se invece lo sfidante risponde in maniera errata, la somma da lui accumulata fino a quel momento viene divisa dai concorrenti del Muro ancora in gioco. Il concorrente pu\u00f2 anche ritirarsi dopo aver sentito la domanda, ma deve accontentarsi del 25% del premio accumulato.\nDal mese di giugno 2007 viene data un'ulteriore possibilit\u00e0 al concorrente qualora sbaglino tutti nel muro: egli pu\u00f2 infatti andarsene con i soldi accumulati anche se ha gi\u00e0 dato la risposta (giusta o sbagliata che sia), rinunciando ai 200\u00a0000 \u20ac. Se il concorrente vuole invece vincere i 200\u00a0000 \u20ac deve andare a verificare la sua risposta col rischio di perdere tutto in caso di errore.\nDurante tutto il percorso lo sfidante ha a disposizione tre jolly utilizzabili al prezzo di 1\u00a0000 euro l'uno, da usare nell'ordine:\nNel mese di luglio 2007 il terzo jolly \u00e8 stato rinnovato, dando la possibilit\u00e0 al concorrente che lo utilizza di ragionare solo su due possibili risposte.\nNel caso in cui lo sfidante riuscisse ad eliminare tutti e 100 i componenti del muro si aggiudicherebbe il montepremi di 200.000 euro.\nInoltre vi era la caratteristica domanda oggetto in cui compare Giovanna Civitillo; \u00e8 una domanda alla quale Giovanna porta in studio un oggetto che viene nominato in una domanda, con un indizio oppure o con la risposta incorporata (nel qual caso si scoprir\u00e0 solo dopo che il concorrente ha dato la risposta).\nVincitori.\nNel corso della trasmissione sono stati sei i concorrenti che riuscirono ad abbattere tutti e 100 i componenti del \"Muro\" aggiudicandosi il premio finale di 200\u00a0000 euro:"}
{"id": "785571", "revid": "287204", "url": "https://it.wikipedia.org/wiki?curid=785571", "title": "Porirua", "text": "Porirua \u00e8 una citt\u00e0 e un'autorit\u00e0 territoriale della Nuova Zelanda che si trova nella regione di Wellington, nell'Isola del Nord, 20 chilometri a nord della capitale.\nStoria.\nIl nome Porirua ha origini m\u0101ori e probabilmente \u00e8 una variante dell'espressione \"Pari rua\", che significa \"due maree\", con riferimento al fatto che la citt\u00e0 sorge su un vasto porto naturale. Venne fondata nel XIX secolo dai colonizzatori europei, anche se nella zona esisteva gi\u00e0 un piccolo insediamento M\u0101ori.\nNegli anni quaranta si progett\u00f2 di fare di Porirua una citt\u00e0 satellite di Wellington, soprattutto a causa della vicinanza dei due centri abitati, ma proprio a causa di ci\u00f2 Porirua crebbe fino ad ospitare oltre 50.000 abitanti e quindi divenne un'autorit\u00e0 territoriale indipendente."}
{"id": "785573", "revid": "125476063", "url": "https://it.wikipedia.org/wiki?curid=785573", "title": "Wechsler Adult Intelligence Scale", "text": "La Wechsler Adult Intelligence Scale (o WAIS) \u00e8 il pi\u00f9 noto test d'intelligenza utilizzato in et\u00e0 adulta e applicabile dal sedicesimo anno di et\u00e0 (16-90 anni).\nStoria.\nPubblicata nel 1955, \u00e8 frutto di una revisione dell'originale \"Forma I della Scala d'Intelligenza Wechsler-Bellevue\" pubblicata nel 1939. Nel 1981, dopo la morte di David Wechsler, \u00e8 stata pubblicata un'ulteriore revisione, la \"Wechsler Adult Intelligence Scale - Revised\" (o WAIS-R), in cui sono eliminati item ormai obsoleti ed \u00e8 stato modificato l'ordine di somministrazione dei subtest e adattata l'attribuzione dei punteggi nei subtest. Successivamente sono create altre due versioni del test: nel 1997 \u00e8 stata pubblicata la WAIS-III e nel 2008 la WAIS-IV. Le modifiche apportate da queste nuove versioni riguardano l'introduzione di nuovi subtest e la possibilit\u00e0 di ricavare ulteriori Indici oltre ai classici Quozienti Intellettivi (QI). La taratura italiana \u00e8 attualmente disponibile per le Scale WAIS, WAIS-R e WAIS-IV a cura di Giunti O.S.\nLe Scale Wechsler permettono di valutare numerosi processi psichici relativi al funzionamento cognitivo:\nForniscono anche un'idea di come il soggetto utilizzi le sue capacit\u00e0 e risorse.\nScale, subtest e attribuzione dei punteggi.\nLe Scale si articolano in prove (subtest) di diverso contenuto e tipo di operazione mentale richiesta, a ciascuna delle quali viene attribuito un \"punteggio grezzo\", successivamente convertito in un \"punteggio ponderato\" (con media 10 e deviazione standard 3) attraverso apposite tabelle di conversione dei punteggi.\nPer l'attribuzione dei punteggi ponderati dei subtest si fa ricorso a un'unica tabella di conversione costruita a partire dai dati del campione normativo nella fascia d'et\u00e0 19-34 anni, ovvero la fascia d'et\u00e0 che mostra prestazioni migliori al test.\nFino alla pubblicazione della WAIS-IV (2008, tr. it. 2013) i subtest erano raggruppati in due Scale: la Scala Verbale e la Scala di Performance. Nella WAIS, il clinico doveva somministrare prima tutti i subtest della Scala Verbale e, successivamente, tutti i subtest della Scala di Performance. Nella WAIS-R tale pratica \u00e8 stata modificata e si procedeva con la somministrazione alternata dei subtest delle due Scale. Nella WAIS-III e nella WAIS-IV l'ordine di somministrazione delle prove \u00e8 nuovamente modificato.\nNella WAIS-IV i subtest sono suddivisi in quattro gruppi che portano alla valutazione di quattro Indici: l'Indice di Comprensione Verbale (ICV), l'Indice di Ragionamento Visuo-Percettivo (IRP), l'Indice di Memoria di Lavoro (IML) e l'Indice di Velocit\u00e0 di Elaborazione (IVE).\nWAIS-R (1981, tr. it. 1997).\nScala Verbale.\nLa Scala Verbale include sei subtest: Informazione, Memoria di cifre, Vocabolario, Ragionamento aritmetico, Comprensione e Analogie.\nLa somma dei punteggi ponderati, ottenuti per ciascuno di essi, viene convertita, attraverso apposite tabelle di conversione dei punteggi (ricavate dal campione normativo) suddivise per fasce di et\u00e0, in un Quoziente Intellettivo Verbale (o QIV), con M=100 e DS=15, che viene ritenuto indice delle capacit\u00e0 verbali del soggetto.\nInformazione.\nIl subtest Informazione \u00e8 il primo a essere somministrato; la prova \u00e8 composta da 29 item riguardanti temi di cultura generale a cui viene attribuito un punteggio di 1 o 0; sono domande che danno informazioni sul rapporto della persona con l'ambiente circostante, la sua curiosit\u00e0 intellettuale, il livello di scolarizzazione del soggetto, le prestazioni della memoria a lungo termine e la capacit\u00e0 di recupero delle informazioni; essi sono fattori che influiscono sulle prestazioni della prova medesima (Groth-Marnat, 2003; Kaufman, Lichtenberger, 1999, 2002, 2006).\nRispetto alla WAIS sono eliminati alcuni item ormai obsoleti con maggiore attenzione alla specifica dei criteri di attribuzione del punteggio.\nMemoria di cifre.\nIl subtest si suddivide in due parti: Ripetizione diretta e Ripetizione inversa. Ciascuna delle due parti \u00e8 composta da due serie di 7 item di difficolt\u00e0 crescente (per la Ripetizione diretta verranno date da 3 a 9 cifre, per quella inversa invece da 2 a 8 cifre). Ciascun item \u00e8 costituito da sequenze di numeri presentati oralmente dal clinico: il soggetto deve ripetere nello stesso ordine (Ripetizione diretta) o in ordine inverso (Ripetizione inversa) la sequenza di numeri che ha udito in maniera alternata.\nIl punteggio finale della prova viene attribuito dalla somma dei punteggi ottenuti separatamente alle due parti del test. La prova viene inoltre annullata dopo due errori consecutivi.\nIl test fornisce informazioni circa le prestazioni della memoria uditiva a breve termine e dell'attenzione. Pi\u00f9 specificamente, per il compito di Ripetizione diretta viene di norma utilizzata la memoria subvocale, mentre per il compito di Ripetizione inversa pu\u00f2 essere utilizzata una codifica delle informazioni di tipo verbale o spaziale (Groth-Marnat, 2003; Kaufman, Lichtenberger, 1999, 2002, 2006).\nVocabolario.\nIl subtest \u00e8 composto da 39 vocaboli che il soggetto deve definire oralmente.\nAd ogni risposta viene attribuito un punteggio pari a 2, 1 o 0 punti a seconda della pertinenza della definizione.\nIl test fornisce informazioni circa l'intelligenza generale, l'interesse e la curiosit\u00e0 intellettuale, lo sviluppo della competenza linguistica, le competenze verbali in generale e le prestazioni della memoria a lungo termine (Groth-Marnat, 2003; Kaufman, Lichtenberger, 1999, 2002, 2006). \nNella WAIS-R sono stati eliminati alcuni item presenti nella WAIS e aggiunti dei nuovi.\nRagionamento aritmetico.\nIl subtest \u00e8 composto da 14 problemi aritmetici che il soggetto deve risolvere mentalmente e a cui deve rispondere oralmente. Il punteggio \u00e8 attribuito in base al tempo impiegato per la risposta: se la risposta viene fornita a tempo scaduto, il punteggio attribuito all'item \u00e8 0; se la risposta viene fornita con rapidit\u00e0 possono essere attribuiti punteggi bonus in base al tempo impiegato.\nIl test fornisce informazioni relative alla concentrazione, alla rapidit\u00e0 di calcolo, alle capacit\u00e0 di ragionamento logico e all'ansia da prestazione del soggetto (Groth-Marnat, 2003; Kaufman, Lichtenberger, 1999, 2002, 2006). \nRispetto alla WAIS, nella WAIS-R gli item sono stati adattati alle nuove valute.\nComprensione.\nLa prova \u00e8 composta da 16 domande presentate oralmente che riguardano situazioni e problemi caratteristici del contesto linguistico e culturale in cui \u00e8 tarata la Scala. Ad ogni risposta viene attribuito un punteggio pari a 2, 1 o 0 punti a seconda della pertinenza della risposta. \nQuesto subtest fornisce informazioni relative alla capacit\u00e0 di giudizio e all'orientamento nella realt\u00e0 da parte del soggetto (Groth-Marnat, 2003; Kaufman, Lichtenberger, 1999, 2002, 2006).\nRispetto alla versione precedente sono stati eliminati due item.\nAnalogie.\nLa prova \u00e8 costituita da una serie di 14 coppie di parole presentate oralmente: il soggetto deve individuare e verbalizzare le analogie tra i due elementi di ciascuna coppia. Ad ogni risposta viene attribuito un punteggio pari a 2, 1 o 0 punti a seconda dell'attinenza delle risposte.\n Questo subtest fornisce informazioni relative alle capacit\u00e0 di ragionamento logico astratto e alla formazione di concetti (Groth-Marnat, 2003; Kaufman, Lichtenberger, 1999, 2002, 2006).\nScala di Performance.\nI subtest della Scala di Performance sono 5. La somma dei punteggi ponderati, ottenuti per ciascuno di essi, viene convertita, attraverso apposite tabelle di conversione dei punteggi (ricavate dal campione normativo) suddivise per fasce di et\u00e0, in un Quoziente Intellettivo di Performance (o QIP), con M=100 e DS=15, che viene ritenuto indice delle capacit\u00e0 non verbali del soggetto.\nCompletamento di figure.\n20 figure di cui viene chiesto al soggetto l'elemento mancante. La risposta deve essere fornita entro un tempo limite.\nIl test richiede un'analisi spaziale accurata della figura ed indica la capacit\u00e0 di discriminare oggetti familiari. Pu\u00f2 essere considerato un test di cultura generale non verbale.\nDisegno con cubi.\n(Test dei cubi di Kohs) Vengono forniti al soggetto 9 cubi con le facce colorate (2 rosse, 2 bianche, 2 bianche e rosse) che egli deve disporre secondo il pattern raffigurato su 9 cartoncini che gli vengono presentati. Il punteggio viene attribuito per la correttezza e la velocit\u00e0 d'esecuzione (sono previsti punteggi supplementari a seconda del tempo impiegato).\nIl test fornisce informazioni circa l'organizzazione visiva, il ragionamento logico e le abilit\u00e0 visuopercettive\nRiordinamento di storie figurate.\nVengono mostrate al soggetto 10 serie di immagini che devono essere riordinate in modo da costituire una storia di senso compiuto. La prova \u00e8 a tempo e la difficolt\u00e0 delle serie di item \u00e8 crescente.\nIl test fornisce informazioni circa l'organizzazione percettiva del soggetto, la capacit\u00e0 di anticipare gli eventi (memoria prospettica), la capacit\u00e0 di elaborazione delle informazioni per arrivare ad un fine e l'intelligenza sociale.\nRicostruzione di figure.\n4 item composti da elementi separati che il soggetto deve ricomporre nel modo appropriato per formare delle figure. \u00c8 una prova a tempo ed il punteggio viene attribuito in base al numero di elementi accostati in modo corretto pi\u00f9 punteggi bonus relativi alla velocit\u00e0 di prestazione.\nIl test da' informazioni circa la capacit\u00e0 di sintesi del soggetto, l'apprendimento per prove ed errori, la capacit\u00e0 manipolativa e il pensiero concreto.\nAssociazione di simboli a numeri.\nViene fornita al soggetto una chiave composta da numeri associati a simboli. Successivamente vengono presentati 100 item, composti da soli numeri a cui il paziente deve associare il simbolo corretto. I primi 7 item sono di prova e non vengono conteggiati nel punteggio finale; per gli altri 93 viene attribuito un punto per ogni risposta corretta, valutando il tempo di prestazione.\nIl test fornisce informazioni circa le capacit\u00e0 di memoria, attenzione e concentrazione, velocit\u00e0 di prestazione, coordinazione e destrezza.\nIl quoziente intellettivo totale (QIT) \u00e8 dato dalla somma dei punteggi ponderati ottenuti alle due Scale, convertita in punteggio QI(con M=100 e DS=15) attraverso le apposite tabelle di conversione dei punteggi ricavate dal campione normativo di riferimento e suddivise per fasce d'et\u00e0.\nWAIS-III (1997).\nBench\u00e9 la struttura della WAIS-III sia sostanzialmente identica a quella della WAIS-R, sono introdotti alcuni cambiamenti che preannunciano le ben pi\u00f9 significative modifiche proposte con la WAIS-IV.\nLa WAIS-III tenta di affrancarsi dalla tradizionale struttura dicotomica (verbale/performance) e di avvicinarsi maggiormente al modello psicometrico di intelligenza di ultima generazione: il modello di Cattell, Horn e Carroll (CHC; McGrew, 1997) (Rivolta, Lang, Michelotti, 2010).La Scala, infatti, pu\u00f2 essere letta usando come riferimento teorico anche il modello CHC.\n\"Il modello CHC \u00e8 il modello di intelligenza psicometrico di ultima generazione (McGrew, 1997). Si tratta di un modello gerarchico delle abilit\u00e0 cognitive. Al vertice superiore si colloca il fattore \"g\"; successivamente si collocano le abilit\u00e0 ampie e, infine, le abilit\u00e0 ristrette. Le abilit\u00e0 cognitive ampie sono: Intelligenza cristallizzata (Gc), Elaborazione visiva (Gv), Abilit\u00e0 di lettura e di scrittura (Grw), Memoria a breve termine (Gsm), Intelligenza fluida (Gf), Velocit\u00e0 di elaborazione (Gs), Immagazzinamento a lungo termine e rievocazione (Glr), Elaborazione uditiva (Ga) e Velocit\u00e0 nel prendere decisioni/Tempo di reazione (Gt). Numerose sono le abilit\u00e0 ristrette sottostanti ad ogni abilit\u00e0 ristretta. . Nel 2012, Schneider e McGrew pubblicano una revisione del modello in base ai dati di ricerca: nasce cos\u00ec la CHC 2v (Lang, Michelotti, 2013; Rivolta, Lang, Michelotti, 2012)\" \nLa Scala include tre nuovi subtest: Matrici, ricerca di simboli e Riordinamento di lettere e numeri"}
{"id": "785577", "revid": "1793900", "url": "https://it.wikipedia.org/wiki?curid=785577", "title": "Contea di Cayuga", "text": "La contea di Cayuga \u00e8 una contea dell'area centrale dello Stato di New York, negli Stati Uniti.\nGeografia fisica.\nLa contea si affaccia a nord sul lago Ontario, ad est confina con le contee di Oswego, Onondaga e Cortland, a sud con la contea di Tompkins e ad ovest con le contee di Seneca e di Wayne.\nIl territorio \u00e8 collinare nella parte meridionale e prevalentemente pianeggiante in quella settentrionale ed \u00e8 ricco di laghi. \nA nord si affaccia sul lago Ontario e lungo la costa \u00e8 situato il parco statale di \"Fair Haven Beach\". Sul confine orientale sono situati i laghi \"Cross\" e Skaneateles. Nell'area centro-meridionale \u00e8 situato il lago Owasco che riceve da sud l\"'Owasco Inlet\" e da est il \"Dutch Hollow Brook\". Lungo il confine sud-occidentale \u00e8 situato il grande lago Cayuga. Nell'area settentrionale scorre da ovest ad est il fiume Seneca e lo \"Stirling Creek\" che scorre verso nord per sfociare nel lago Ontario.\nIl capoluogo di contea e la citt\u00e0 pi\u00f9 popolosa \u00e8 Auburn posta a nord del lago Owasco.\nStoria.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Cayuga \u00e8 stata istituita nel 1799 separandola dalla contea di Onondaga. Il nome deriva da quello della popolazione indiana che viveva nell'area.\nLa contea aveva a quel tempo un'estensione molto maggiore di quella attuale. Nel 1804 ne venne separato il territorio della contea di Seneca e nel 1817 parte del territorio della contea di Tompkins."}
{"id": "785578", "revid": "126257", "url": "https://it.wikipedia.org/wiki?curid=785578", "title": "Parco Guido Vergani e Giardino Valentino Bompiani", "text": "Il parco Guido Vergani e il Giardino Valentino Bompiani, precedentemente conosciuti come parco Pallavicino, in prossimit\u00e0 della fermata Pagano della linea 1 della metropolitana, furono realizzati negli anni sessanta su terreni in precedenza occupati dalla cintura ferroviaria ovest e dallo scalo Sempione, dismessi nel 1934.\nTre differenti intitolazioni.\nNato col nome di parco Pallavicino, la sua parte centrale fra via Panzini e via Rossetti \u00e8 stata intitolata ai Carabinieri (Largo Carabinieri d'Italia), pur non essendo presenti targhe viarie che lo testimonino. In seguito la sua parte meridionale \u00e8 stata intitolata al giornalista e scrittore milanese Guido Vergani, mentre la parte settentrionale, oltre via Vincenzo Monti, all'editore Valentino Bompiani.\nStoria.\nDopo che nel 1934 le Ferrovie dello Stato dismisero l'area, i progetti del comune erano assai diversi: il PRG del 1938 prevedeva di costruire su quegli spazi una zona residenziale, oltre alle consuete strutture di pubblica utilit\u00e0. Lo scalo ferroviario era perpendicolare al corso Sempione, inserendosi tra questo a est e l'ex piazza d'armi, ormai designata a ospitare la Fiera Campionaria, a ovest; venne cos\u00ec tracciato e realizzato il reticolo viario con due strade di attraversamento perpendicolari (via Gabriele Rossetti e via Monti): sono quelle che ancora oggi dividono il parco in tre sezioni. Quella mediana \u00e8, a causa degli edifici costruiti prima del parco, una ristretta fascia che si riduce, in alcuni punti, a poco pi\u00f9 di un marciapiede. Gli strumenti urbanistici successivi spostarono il centro direzionale verso porta Nuova e la stazione Centrale. Nel 1960, su questa area, iniziarono i lavori per la realizzazione del parco, a cui segu\u00ec una riqualificazione dell'area verde, che venne eseguita nel 2001.\nFlora.\nIl parco Pallavicino \u00e8 uno dei pi\u00f9 ricchi di variet\u00e0 arboree della citt\u00e0 sin dalle origini e i lavori per la riqualificazione, durati oltre due anni (1999-2001), ne hanno ulteriormente ampliato il \"catalogo\" introducendo varie specie a fioritura e altre con foglie che cambiano colore col progredire della stagione: l'albero dei tulipani, l'albero dai fiori d'oro, la magnolia, il melo comune, il ciliegio da fiore, il ciliegio selvatico o degli uccelli, pi\u00f9 variet\u00e0 di biancospino, l'uva turca e il ligustro. Ancora, l'acero di monte, l'acero saccarino, la quercia rossa, la farnia, la quercia di palude, il leccio. Tra quelli pi\u00f9 alti, ricordiamo il bagolaro, il carpino bianco, il faggio dei boschi, due variet\u00e0 di pioppo nero, il platano comune, il cedro dell'Himalaya. Per completare la rassegna, citiamo l'ontano bianco, l'ontano nero, la betulla bianca, l'olmo siberiano,il tiglio selvatico, il liquidambar, l'albero di Giuda e, infine, lo spino di Giuda.\nStrutture e servizi.\nSempre nel 2001, \u00e8 stato installato il sistema di irrigazione e innaffiamento notturno automatico sfruttando l'acqua non potabile di prima falda. Le aree gioco, sei, sono state differenziate per tipologia di attrezzatura e per et\u00e0, con recinzione per quelle dei pi\u00f9 piccoli; gli spazi riservati ai cani sono tre, ampi e provvisti di panchine per i proprietari, di fontanelle e di quanto serve per l'igiene, sacchetti, palette e recipienti per disfarsene.\nL'attrazione pi\u00f9 frequentata \u00e8 per\u00f2 certamente la \"fontana senza vasca\", un gioco di imprevedibili schizzi d'acqua tra i massi e le pietre di un terreno sicuro."}
{"id": "785579", "revid": "1652635", "url": "https://it.wikipedia.org/wiki?curid=785579", "title": "Skylarking", "text": "Skylarking \u00e8 il nono album in studio del gruppo rock britannico degli XTC, pubblicato il 27 ottobre 1986 per l'etichetta Virgin Records. Prodotto dal musicista americano Todd Rundgren, \u00e8 un concept album concepito a tema libero su un ciclo non specificato, come un giorno, un anno, le stagioni o la vita stessa. Come accaduto anche per \"The Big Express\", il titolo \u00e8 stato scelto per il suo doppio significato, riferendosi sia all'Allodola, (in inglese \"Skylark\"), un tipo di volatile, cos\u00ec come all'omonimo termine gergale della Royal Navy, che pu\u00f2 significare \"scherzo\" oppure \"beffa\" giocata a danno di un altro soggetto. \u00c8 diventato uno degli album pi\u00f9 noti degli XTC ed \u00e8 generalmente considerato il loro miglior lavoro insieme a \"English Settlement\".\nCome il precedente mini album del progetto neo-psichedelico degli XTC denominato The Dukes of Stratosphear, \"Skylarking\" \u00e8 stato fortemente influenzato dalla musica degli anni '60. Gran parte della sua registrazione si \u00e8 svolta presso l'Utopia Sound Studio di propriet\u00e0 di Rundgren a Woodstock, New York, mentre qualche parte delle sessions si svolsero a San Francisco al The Sound Hole Studios. Rundgren ha svolto un ruolo importante nella progettazione del suono dell'album e nella programmazione della batteria, fornendo al gruppo arrangiamenti orchestrali raffinati e un vasto assortimento di attrezzature. Tuttavia, le sessioni furono piene di tensione; in particolare avvennero litigi divenuti leggendari tra Rundgren e Andy Partridge, leader della band, e sorsero numerosi disaccordi sulle campionature della batteria, sulla tracklist definitiva dei brani e altri dettagli minori. Nel 2010, \u00e8 stato scoperto che un errore di cablaggio commesso durante il processo di masterizzazione ha causato un errore di polarit\u00e0 invertita e quindi un suono pi\u00f9 \"sottile\" dell'album. Il problema \u00e8 stato corretto nei successivi remaster.\nAl momento della pubblicazione, \"Skylarking\" suscit\u00f2 una certa indifferenza nel Regno Unito, salendo nelle classifiche degli album fino al numero 90, mentre entrambi i suoi singoli principali, \"Grass\" e \"The Meeting Place\" raggiunsero la posizione numero 100. Le vendite dell'album furono ostacolate dall'omissione di \"Dear God\" dalle stampe originali dell'album. Negli Stati Uniti invece la canzone, che era il lato B del singolo \"Grass\", sotto la spinta del pubblico che costrinse i disc jockey a programmarla insistentemente, divent\u00f2 un successo radiofonico molto ascoltato soprattutto nei college universitari, facendo s\u00ec che il distributore statunitense, la Geffen Records pubblicasse l'album una seconda volta includendovi il brano omesso a discapito di \"Mermaid Smiled\", e ci\u00f2 lo spinse nelle classifiche statunitensi di Billboard al numero 70, con vendite superiori alle 250.000 copie. Dopo la crescita della popolarit\u00e0 della canzone, questa \u00e8 stata oggetto di controversie negli Stati Uniti; molte stazioni radiofoniche ricevettero telefonate di protesta e almeno una minaccia di bomba. In tempi successivi, l'album \u00e8 stato incluso nella lista dei 100 migliori album degli anni '80 dalla rivista Rolling Stone nel 1989 e da Pitchfork nel 2002. \u00c8 stato classificato al numero 830 nella terza edizione del 2000 del libro All Time Top 1000 Album curato da Colin Larkin.\nRetroscena iniziali.\nDurante gli anni '80, gli XTC ebbero una graduale trasformazione nel suono e nell'immagine. I loro album divennero sempre pi\u00f9 complessi e dopo che il frontman e cantante Andy Partridge sub\u00ec un attacco di panico prima di un concerto, la band cess\u00f2 di andare in tourn\u00e9e. Nel 1984 pubblicarono \"The Big Express\", che vendette male e attir\u00f2 scarsa attenzione da parte della critica. Secondo Partridge, le influenze psichedeliche del gruppo avevano cominciato a \"fuoriuscire\" attraverso l'uso del Mellotron, il phasing e il Backwards echo. A quel lavoro segu\u00ec il mini-album \"25 O'Clock\", pubblicato il 1\u00ba aprile 1985 e accreditato con lo pseudonimo di The Dukes of Stratosphear. L'album era un omaggio esplicito alla psichedelia degli anni '60 che ha superato in termini di vendite \"The Big Express\", anche prima che l'identit\u00e0 dei Dukes venisse resa pubblica. Partridge ricord\u00f2: \u00ab\u00c8 stato un po' sconvolgente pensare che la gente preferisse queste finte personalit\u00e0 alle nostre stesse personalit\u00e0 [...] stanno cercando di dirci qualcosa\u00bb.\nDurante una riunione ordinaria all'inizio del 1986, i dirigenti della Virgin Records minacciarono la band di risolvere il contratto con l'etichetta se il loro prossimo album non fosse riuscito a vendere pi\u00f9 di 70.000 unit\u00e0. Uno dei motivi per cui il gruppo non stava vendendo abbastanza dischi, secondo quanto riferito dall'etichetta, era che il loro suono si mostrava \"troppo british\". Come nel caso degli altri dischi, l'etichetta ha rifiutato di consentire al gruppo di agire anche come produttori, anche se Partridge era gi\u00e0 affermato come produttore di altri artisti. Al gruppo venne data una lista di produttori statunitensi e l'unico nome che scelsero senza esitazioni fu quello di Todd Rundgren. Per la Virgin, sembrava essere l'ideale per loro, poich\u00e9 aveva la reputazione di aver completato progetti travagliati nei tempi previsti e sotto budget, come \"Straight Up\" dei Badfinger (1971) e \"Bat Out of Hell\" di Meat Loaf (1977). Rundgren dichiar\u00f2 che gli XTC erano uno dei rari esempi \u00abdove avevo familiarit\u00e0 con il lavoro precedente del gruppo e non era necessario procedere come mestierante ed agitatore musicale\u00bb. Aveva anche partecipato a uno degli spettacoli degli XTC a Chicago durante la tourn\u00e9e per promuovere l'album \"Black Sea\" nel 1980.\nIl chitarrista Dave Gregory era un fan della musica di Rundgren, in particolare da quando ha ascoltato l'album \"Hermit of Mink Hollow\" del 1978. I suoi compagni di band non erano per\u00f2 in completa familiariariet\u00e0 con il produttore. Per il bassista Colin Moulding, \u00abL'avevo visto sul palco, in televisione, con il suo gruppo Utopia, e pensavo che fosse arrivato oltre alla cima a lui consentita [...] Poi Dave ha iniziato a suonarmi una o due cose sue. Ho sentito I Saw the Light, e ho pensato: \"Cristo, \u00e8 davvero una bella canzone!\" Non sapevo che avesse quella passione musicale per lui\u00bb. Tutto ci\u00f2 che Partridge sapeva di Rundgren era il suo album solista \"Something/Anything?\" (1972). Gregory ha esortato il gruppo a lavorare con lui: \u00abHo ricordato ad Andy che Todd aveva prodotto uno dei suoi dischi preferiti dei New York Dolls (\"New York Dolls\", 1973). In assenza di alternative migliori, ha accettato\u00bb. Una volta contattato, Rundgren si offr\u00ec di gestire l'intera registrazione dell'album per una somma forfettaria di 150.000 dollari \u2013 compresi i costi del nastro, il noleggio dello studio, l'alloggio e la sua tassa di produzione \u2013 che la band accett\u00f2.\nConcezione e stile musicale.\nNel gennaio 1986, Partridge e Moulding spedirono a Rundgren una raccolta di oltre venti nastri dimostrativi che avevano registrato prima di concepire l'album. Rundgren convinse il gruppo che le canzoni che avevano scritto potevano formare un concept album come un modo per colmare ci\u00f2 che descriveva \u00able melodie e gli argomenti pastorali\u00bb di Moulding e gli \u00abinni pop e la poesia sleale\u00bb di Partridge. Sugger\u00ec persino un titolo provvisorio, \"Day Passes\".\nLe canzoni scelte avevano un'atmosfera pi\u00f9 dolce e venivano tracciate relazioni tra tempo, tonalit\u00e0 e soggetto. Partridge pensava bene alle selezioni dei brani, ma era infastidito dal fatto che le tracce e l'ordine di marcia fossero stati determinati cos\u00ec presto nel processo di lavorazione, osservando che \u00abnon parlavi con quel ragazzotto da tre minuti, e aveva gi\u00e0 disturbato, criticato e infine gettato il tuo lavoro nel cestino\u00bb. Oltre quello proposto da Rundgren, tra i titoli di lavorazione ci furono \"All Day Life\", \"Rite\", \"Rite Things\", \"Leftover Rites\", \"Summer Good\" e \"Pink Things Sing\". Infine, decisero di intitolarlo \"Skylarking\", un doppio significato che si riferiva a un tipo di volatile (l'allodola, in inglese \"Skylark\") e alla terminologia omonima della Royal Navy, che significa \"scherzo\" o \"burla\" giocata generalmente ai danni delle matricole della Marina Reale Britannica. Partridge comment\u00f2 che l'album gli trasmise la sensazione di \u00abun'estate calda, giocosamente sessuale [...] \u00c8 solo estate, essere sempre all'aperto e scoprire il sesso in modo incapace, da adolescente.\u00bb\nIn modo simile a \"25 O'Clock\", la musica fu fortemente influenzata dall'era psichedelica degli anni '60. Tuttavia, \"Skylarking\" si poneva in netto contrasto con i lavori precedenti degli XTC. Come scrisse il critico musicale A. D. Amorosi, \u00abPi\u00f9 liricamente maturo, lussureggiante e delicatamente psichedelico di qualsiasi altra cosa nel loro catalogo, \"Skylarking\" ha preso in prestito l'atmosfera rugiadosa, collinosa e santa di \"Mummer\", cos\u00ec come l'atmosfera suonata dai Beatles psichedelici; rispetto a [...] \"The Big Express\", ha una grazia delicatamente pi\u00f9 ampia e un turbinio orchestrale raffinato\u00bb. \u00c8 stato variamente descritto come un album di art rock, art pop, new wave, pop psichedelico, rock psichedelico, neo psichedelia, oppure post-punk.\nPartridge ipotizz\u00f2 che il contenuto lirico delle loro canzoni diventasse pi\u00f9 mondano a causa del suo esser \u00abvenuto fuori \u2013 piuttosto bruscamente \u2013 da tredici anni di dipendenza dal valium\u00bb. Recentemente era anche diventato padre e ha iniziato ad ascoltare numerosi album dei Beach Boys, prima dei quali conosceva solo i loro singoli. Nello stesso momento, Moulding ascolt\u00f2 per la prima volta l'album di debutto dei Pink Floyd del 1967, \"The Piper at the Gates of Dawn\" ed \u00e8 stato influenzato dallo stile di composizione di brani \"free-form\" di Syd Barrett. Anche il numero di canzoni composte da Moulding, cinque, era insolito per la band. Partridge dichiar\u00f2: \u00abMi sentivo gi\u00e0 respinto dalla Virgin. Ma, onestamente, quello era il miglior lotto di materiale che Colin avesse mai offerto\u00bb. Moulding inoltre disse: \u00abTodd ha scelto le canzoni. So per certo che, in caso contrario, il mio contributo numerico sarebbe stato decisamente inferiore. Ero solo grato che il gruppo avesse un arbitro indipendente\u00bb.\nProduzione.\nDifficolt\u00e0 delle sessions.\nLa collaborazione con Rundgren si rivel\u00f2 da subito difficile, specialmente per Partridge, e sorsero numerosi disaccordi sui campionamenti della batteria, le selezioni dei brani da inserire nella tracklist definitiva e altri dettagli minori. Partridge defin\u00ec le preferenze musicali di Rundgren come \u00abcompletamente contraddittorie con le mie\u00bb; per esempio, suggerendo una sovrabbondanza di chitarra fuzz dove invece Rundgren voleva un mandolino. Moulding ha riconosciuto che, fino ad allora, era normale che Partridge fungesse da \"produttore esecutivo\" per gli album del gruppo, minando spesso l'autorit\u00e0 del produttore accreditato. Secondo Rundgren: \u00abEssenzialmente, \u00e8 stato in qualche modo preordinata da me la fisionomia definitiva del disco, ed era qualcosa che in precedenza non avevano mai sopportato. Penso che [Colin e Dave] si siano fidati di me, ma Andy non lo ha mai fatto\u00bb. Gregory ha sottolineato che \u00able personalit\u00e0 di Todd e Andy erano agli antipodi, grosso modo come il gesso e il formaggio, non si sono capiti fin dall'inizio. Le cose sono andate di male in peggio\u00bb.\nPartridge era soddisfatto degli arrangiamenti di Rundgren ma nello stesso tempo era frustrato dalle osservazioni \"condiscendenti\" e \"cos\u00ec sanguinanti\" del produttore durante le sessioni. Come ricordava, \u00ab[Todd avrebbe] chiesto come avresti suonato per cantare, ti saresti messo di fronte al microfono e lo avresti fatto correndo per schiarirti la voce e lui avrebbe detto: \"Era una schifezza. Vieni gi\u00f9 e mi registrer\u00f2 mentre lo canto e puoi avermi in cuffia per cantare insieme\"\u00bb. Un'altra frase del produttore che ha ricordato \u00e8 stata: \u00abPuoi registrare con [la bobina] per alcune ore la tua parte se vuoi. Vado a casa mia. Quando scoprirai che non funziona a modo tuo, chiamami e registreremo a modo mio\u00bb. Credeva che il ruolo del produttore fosse tuttavia \u00abper tenerci sul chi vive e in piena forma\u00bb, e che Rundgren in questo senso ebbe successo. Sulla misura dei litigi, Rundgren disse: \u00abci fu un momento in cui Andy diceva che voleva tagliare la mia testa a met\u00e0 con un'ascia. Ma non c'\u00e8 mai stato nulla di fisico. Solo scontri verbali\u00bb. Gregory dichiar\u00f2 che era \u00ababbastanza felice di essere diretto da Todd invece di Andy\u00bb. Pensava che Rundgren \u00absminuisse deliberatamente il ruolo [di Andy] se pensava che stesse diventando troppo grande per le sue ambizioni. Andy stava sempre sull'attenti\u00bb. Gregory non ha avuto \u00abalcun problema con Rundgren\u00bb, sentendo invece che Partridge era \u00abtalmente infelice e costringendolo a tirarlo fuori dagli studi di registrazione, un po', con me\u00bb.\nRundgren aveva ascoltato \"The Big Express\" e concluse che il gruppo aveva \u00abperso le tracce\u00bb delle troppe indulgenze in studio. Il suo stile di assumersi la responsabilit\u00e0 degli errori tecnici senza consentire ai membri la possibilit\u00e0 di risolverli era anche fonte di contesa. Partridge affermava spesso che ci\u00f2 era dovuto al fatto che Rundgren voleva spendere meno denaro possibile, mentre Moulding diceva: \u00abNon credo che fosse l'unica ragione. Potresti dire che era il suo metodo di lavoro. Gli piaceva farlo perch\u00e9 era dell'opinione \u2013 e penso di averla anche io \u2013 che la migliore interpretazione sia quella in cui il gruppo sta provando mentre l'ingegnere sta cercando di ottenere un suono migliore! Questa \u00e8 la ripresa che dovrebbe essere registrata, sai\u00bb. Tutte le volte in cui Partridge voleva migliorare una parte della musica, Rundgren rispondeva dicendo \u00abAndy, non sar\u00e0 necessariamente migliore, sar\u00e0 solo diverso\u00bb.\nIl gruppo suonava abitualmente il tema di \"The Munsters\" ogni volta che vedevano Rundgren arrivare in studio. Secondo Partridge, Rundgren non si \u00e8 mai reso conto che ci\u00f2 che suonavano era una battuta poich\u00e9 avevano notato la sua somiglianza con Herman Munster. Nonostante tutte le difficolt\u00e0, Rundgren ha detto che l'album \u00aballa fine [...] sembra che ci stessimo divertendo molto a farlo. E a volte ci stavamo divertendo\u00bb. Basandosi sulle storie scritte sulle sessioni di registrazione di \"Skylarking\", Partridge divenne noto per essere poco malleabile e scarsamente incline ai compromessi. Inizialmente, ritenne che poteva essersi sbagliato nella sua percezione delle registrazioni. In seguito si \u00e8 consultato con altri artisti che hanno lavorato con Rundgren, solo per scoprire che \u00abnove volte su dieci avevano detto: \"Porca miseria, si \u00e8 comportato cos\u00ec anche con noi!\"\u00bb Dopo aver avuto una discussione su una parte di basso, Moulding stabil\u00ec che Partridge fosse bandito dallo studio mentre finiva di registrare le sue parti. Nel 1997, Moulding lo defin\u00ec \"l'unico autentico screzio\" avuto tra lui e Partridge nella storia della band.\nRegistrazione.\nTutte le tracce di base sono state registrate nello stesso ordine in cui appaiono nell'album, cos\u00ec come lo sono state le sovraincisioni di batteria che sono seguite. Le sessioni di registrazione si sono svolte tra aprile e giugno del 1986 in gran parte agli Utopia Sound Studios di Rundgren a Woodstock, New York. Partridge descrisse il suo studio \u2013 un edificio a due piani situato ai margini di una foresta \u2013 come \u00abuna baita glorificata\u00bb. Il gruppo, al suo primo album registrato negli Stati Uniti, alloggiava in una pensione vicina, mentre Rundgren viveva nella \u00abcasa principale\u00bb sulla strada. Arrivarono senza nemmeno provare il materiale perch\u00e9 in ogni caso si aspettavano che Rundgren avrebbe comunque cambiato la struttura delle canzoni. Nel ricordo di Moulding, \u00abQuello era il problema dell'intero disco [...] tutti continuavano a dire: \"Non c'\u00e8 motivo di provare!\" [...] Ho capito, \"Non conosco nessuna di queste canzoni!\" [ride] \"Nessuno mi ha detto gli accordi! Cosa faremo?\"\u00bb Il progetto fu inoltre uno dei pi\u00f9 economici poich\u00e9 vennero consumate solamente tre bobine di nastro: uno per il lato A, un altro per il lato B e un terzo per gli extra e le tracce rimanenti. Moulding ha ricordato che \u00abuna traccia si \u00e8 combinata e imbattuta in un'altra. Non ci fu nessuna modifica. Todd aveva un modo molto poco ortodosso di registrare \u2013 15 ips. \u2013 e fu fatto molto rapidamente. Le seconde erano insolite, ma in qualche modo era tutto affascinante\u00bb. Partridge considerava questi metodi uno \u00abstratagemma per risparmiare denaro\u00bb, e riteneva che Rundgren \u00abnon volesse spendere su altre bobine di nastro\u00bb.\nRundgren ebbe un ruolo importante nella progettazione del suono dell'album e nella programmazione della batteria, fornendo alla band arrangiamenti di archi e corde, nonch\u00e9 un vasto assortimento di equipaggiamenti che includevano un CMI Fairlight, una Yamaha DX7, un E-mu Emulator, un LinnDrum pre-MIDI e un Prophet-10 acquistato appositamente per l'album. Gli unici strumenti che il gruppo aveva portato con s\u00e9 negli Stati Uniti erano \u00abcirca otto chitarre\u00bb. Dave Gregory riusc\u00ec a riparare un Chamberlin trascurato che era stato infestato dai topi. Trascorsero la prima settimana a pianificare e impostare i marcatori per lo spazio su nastro di cui avevano bisogno. Altre tre settimane furono spese per programmare le percussioni e altre sequenze su un Fairlight. Per la prima serie di sessioni a Woodstock, il gruppo ha usato il LinnDrum come segnatempo per le percussioni, delle quali Gregory disse che \u00absembravano molto rigide e senza vita\u00bb. I suoni reali della batteria vennero sovraincisi nei Sound Hole Studios di San Francisco da un nuovo batterista, Prairie Prince, che faceva parte dei The Tubes. Gregory disse \u00ab\u00e8 stato solo allora che l'album ha iniziato a prendere vita\u00bb.\nMentre si trovava a San Francisco, il gruppo rimase in un condominio a pochi isolati dall'appartamento di Rundgren. Partridge istru\u00ec Prince su come interpretare le sue parti, sebbene Prince occasionalmente suggerisse le proprie idee. Prince in seguito ha elogiato il \u00absenso del ritmo [...] di Partridge, quel ragazzo \u00e8 semplicemente fantastico. Non sono sicuro di averlo mai visto davvero sedersi e suonare una batteria, ma penso che probabilmente potrebbe fare un ottimo lavoro. So che ha fatto un'ottima programmazione per la batteria\u00bb. Moulding ricord\u00f2 che \u00abdi quell'album non venne iniziato a registrare niente fino a quando la band non \u00e8 arrivata a San Francisco per registrare le parti della batteria\u00bb. Inizialmente, Rundgren voleva che Moulding suonasse le sue parti di basso prima che la batteria fosse registrata, ma quest'ultimo si oppose a questo metodo. Gli arrangiamenti orchestrali furono registrati al Sound Hole, cos\u00ec come un altro paio di tracce di basso di Moulding. Prince ha ricordato che il gruppo ha adottato \u00abquesto grande calendario del progetto [...] con tutti gli strumenti e le parti vocali che volevano aggiungere. Man mano che le cose venivano registrate, le controllavano e prendevano appunti su ci\u00f2 che prendevano, ed erano felici\u00bb. Successivamente, la band torn\u00f2 a Woodstock per registrare il resto dell'album. Quando la registrazione fu completa, la band lasci\u00f2 Rundgren con un libro compilato a mano con le istruzioni per il missaggio, che stavolta segu\u00ec fedelmente.\nLe due copertine.\nCome se non bastassero i problemi e i dissidi avuti in sala di registrazione, sorsero controversie anche sulla copertina del disco. Il progetto originale della copertina voluta da Partridge era quello di raffigurare scatti ravvicinati di regioni pubiche umane con fiori montati sui peli, femmina sulla parte principale della copertina e maschio sul retro della stessa. Quando le sessioni fotografiche erano in pieno svolgimento, i negozianti di dischi, venuti a conoscenza della cosa, informarono la Virgin Records che non avrebbero messo in vendita l'album con quell'opera d'arte, e quindi l'idea fu scartata. In un secondo momento, Partridge aveva anche considerato il disegno, in seguito rifiutato, per la copertina del singolo principale, \"Grass\".\nAll'ultimo momento, Partridge trov\u00f2 un'alternativa. Disse: \u00abRubai questa stampa di buon gusto da un concerto di musica classica nel 1953 fatto da un tipo chiamato Hans Erney (sic). Ho cambiato alcune cose sul disegno. Penso a quello originale, il ragazzo aveva una chitarra e la ragazza aveva un flauto, ma abbiamo dato a entrambi i flauti. Quindi \u00e8 stata davvero un'alternativa di buon gusto alla copertina originale, che se fosse stata davvero realizzata sarebbe stato veramente da suicidarsi\u00bb. Nel riquadro, in marroncino chiaro, il ragazzo \u00e8 in piedi, quasi accovacciato, mentre la ragazza \u00e8 distesa; entrambi sono nudi e intenti a suonare i flauti. Il resto della copertina \u00e8 azzurra chiara con striature bianchiccie quasi a simboleggiare un'atmosfera tranquilla e sognante, quasi idilliaca, tra la primavera e l'estate.\nIn quarta di copertina, il gruppo \u00e8 raffigurato con indosso uniformi scolastiche cattoliche da ragazza. L'intenzione iniziale di Partridge era di far vestire il gruppo con abiti da quaccheri, ma alla fine lo trov\u00f2 \u00abveramente disapprovante\u00bb. Il motivo per cui invece decisero di indossare abiti da scolarette fu dovuto a una comunicazione errata fatta quando Partridge ordin\u00f2 gli abiti. Nel 2010, la copertina della remasterizzazione dell'album, curata da John Dent con la polarit\u00e0 corretta, stampata in vinile a 180 grammi, era un dipinto di Partridge basato sulla sua idea originale e sulle sessioni fotografiche poi interrotte a seguito della protesta dei negozianti di dischi.\nBrani dell'album originale.\nPartridge ha scritto nove delle quattordici canzoni dell'album, con le sole eccezioni di \"Grass\", \"The Meeting Place\", \"Big Day\", \"Dying\" e \"Sacrificial Bonfire\", che sono state scritte da Moulding.\nLato A.\nSummer's Cauldron.\nIl testo di \"Summer's Cauldron\" (\"Il calderone dell'estate\") \u00e8 l'estensione di una poesia originale scritta da Partridge intitolata \"Drowning in Summer's Cauldron\" dove il protagonista, in pieno agosto, affoga nel \"calderone estivo come un insetto nel brandy in una grande coppa di bronzo\" e malgrado affanni e urli, dichiara \"per piacere non tiratemi fuori, \u00e8 cos\u00ec che voglio stare\". Musicalmente viene introdotto con il suono di un'ape che attraversa i canali stereofonici. Rundgren ha fornito la campionatura, insieme ad altri suoni che ricordano l'estate, come grilli che friniscono e cani che abbaiano. La traccia enfatizza i suoni del ronzio e un organo definito da Partridge \"traballante\", la cui melodia gli venne ispirata dal ricordo dell'estate del 1967 e dal brano \"Blue Jay Way\" dei Beatles, l'unico strumentale di \"Magical Mystery Tour\". Rundgren suon\u00f2 la melodica, ha ricordato Partridge, \u00abe siamo riusciti a maltrattarlo! \u00c8 stato grandioso\u00bb. Prairie Prince venne incoraggiato a suonare riempimenti di batteria \"impastati\" nello stile del brano \"Sweet Dream\" dei Jethro Tull del 1969. \"Summer's Cauldron\" segue senza soluzione di continuit\u00e0 la traccia successiva, un effetto ottenuto in modo non convenzionale. \u00abQuando abbiamo detto, \"Come possiamo passare da Summer's Cauldron a Grass?\", Ha detto [Rundgren], \"Bene, mettete le mani sugli strumenti e fermate il suono delle corde, poi operiamo una netta cesura nel meccanismo [della registrazione multitraccia] all'inizio di Grass\"\u00bb.\nGrass.\n\"Grass\" (\"Erba\") viene talvolta scambiata per la cannabis, ma in realt\u00e0 si riferisce al verde dei prati dove i due protagonisti, un ragazzo e una ragazza, entrambi adolescenti, dapprima accompagnati da un'amica di lei che poi si allontana con un altro, si ritrovano a fare l'amore in maniera un po' energica (\"appiattiremo ripetutamente il trifoglio\"). Venne scritto riferendosi a Coate Water, un parco di Swindon. Moulding lo compose su una chitarra elettrica aperta nelle accordature e trov\u00f2 i suoi cambiamenti armonici suonando le forme degli accordi del brano \"Something in the Air\" di Thunderclap Newman (1969). La mescolanza di violino e chitarra \u00e8 stata una delle idee prese dal brano \"How Do You Sleep?\" di John Lennon (1971). Rundgren aggiunse un tiple alle corde. Originariamente, Moulding cant\u00f2 questa canzone con una voce pi\u00f9 profonda. Ha detto che Rundgren espresse preoccupazione per il fatto che l'effetto era troppo vicino a \u00abun molestatore\u00bb, e quindi Moulding \u00abfece la stessa cosa di David Bowie e aggiunse un'ottava sopra di essa\u00bb. Il brano termina cos\u00ec come era iniziato quello precedente, con la ripresa del suo coro di insetti al quale si aggiunse l'abbaiare di un cane.\nThe Meeting Place.\n\"The Meeting Place\" (\"Il luogo dell'appuntamento\") venne costruito su un motivo circolare di chitarra che ricordava a Moulding il programma per bambini della televisione britannica \"Toytown\". Nel suo ricordo, lo caratterizzava come \u00abun riff infantile, da filastrocca, da campana, da piccola citt\u00e0. Come se stessi guardando Toytown, ed ero io nel paesaggio, a incontrare nella nostra adolescenza mia moglie accanto alla fabbrica o qualcosa del genere.\u00bb Nel testo il brano infatti si pu\u00f2 definire il seguito ideale di \"Grass\": i due adolescenti (Moulding e la sua futura moglie) sono cresciuti, lei \u00e8 \"una ragazza che lavora, hai [messo da parte] dei soldi tuoi\" e, tra un fischio e l'altro della sirena di entrata e di uscita dal lavoro, hanno trovato un luogo migliore per incontrarsi di un prato all'aperto. I rumori industriali dell'inizio del brano erano campionature sequenziate su un Fairlight, uno dei quali era il suono della sirena degli Swindon Works, che veniva usata come segnale d'ingresso e di uscita per i suoi lavoratori. Gli Swindon Works chiusero un anno prima della registrazione della canzone. Tra le influenze musicali del brano, Moulding ha citato Syd Barrett, \"Factory Girl\" dei Rolling Stones (1968) e \"Blanket on the Ground\" di Billie Jo Spears (1975).\nThat's Really Super, Supergirl.\n\"That's Really Super, Supergirl\" (\"\u00c8 veramente grandioso, Supergirl\") \u00e8 una canzone nel genere power pop essenzialmente basata sulla chitarra che fa esplicito riferimento al personaggio dei DC Comics Supergirl, sebbene Partridge abbia affermato che \"Supergirl\" nella canzone \u00abnon \u00e8 una ragazza, \u00e8 un amalgama di tutte le donne che avevano cose migliori da fare che girare intorno a me [...] c'\u00e8 una parte di facezie, unita a un po' di sarcasmo.\u00bb Nel testo, viene menzionato anche Superman e soprattutto ci\u00f2 che ha a che fare con lui, come la kryptonite e la Fortress of Solitude. Riguarda un ragazzo che \u00e8 stato lasciato dalla fidanzata, che sta piangendo nella solitudine pi\u00f9 completa avendo \"scoperto ci\u00f2 che stai facendo con le tue identit\u00e0 segrete\"; le rimarca il fatto che abbia in pubblico poteri sovrumani, con riferimenti chiaramente ironici \"\u00e8 veramente grandioso il modo in cui stai cambiando il clima del mondo\" e poi \"come hai fermato la morte dell'universo\", ma nel privato lo paragona a \"uno scimmione\" pronto \"ad essere spazzato via come se fossi della sporcizia\". Alla fine, la sua decisione \u00e8 irrevocabile, \"Non ti chiamer\u00f2 pi\u00f9 [\u2026] non voglio sembrare sgarbato ma non mi sento grandioso\". Rundgren contribu\u00ec suonando parte delle tastiere ma non \u00e8 stato accreditato. Dave Gregory disse: \u00ab[Di questo brano] non sapevamo davvero cosa farne. Era solo un \"lato B\", e ovviamente si poteva vedere se c'erano delle possibilit\u00e0 intrinseche per farlo uscire come tale. Ma un pomeriggio, lo lasciammo al suo destino.\u00bb Una parte della ritmica venne estratta dall'album degli Utopia \"Deface the Music\" (1980) e, a causa di problemi logistici avuti durante una session di registrazione, Prairie Prince e Colin Moulding furono costretti a suonarla. L'assolo di chitarra a met\u00e0 del brano venne interpretato da Dave Gregory sulla psichedelica Gibson SG denominata The Fool, appartenuta a Eric Clapton, ma allora di propriet\u00e0 di Rundgren. Gregory trascorse parecchie ore a provare quell'assolo. Anni dopo, si rese conto di aver inconsciamente sollevato le \"piccole sequenze di cinque note\" ascoltate nella tromba del brano \"Magic Dragon Theater\" dall'album degli Utopia \"Ra\" (1977).\nBallet for a Rainy Day.\n\"Ballet for a Rainy Day\" (\"Balletto per un giorno di pioggia\") per quello che riguarda il testo, \u00e8 il ritratto di una citt\u00e0 piovosa (quasi certamente la stessa Swindon) e dei suoi impermeabili, frutta assortita e acconciature che crollano. Proprio all'inizio della canzone si fa esplicito riferimento alle \"arance e limoni\" (Orange and Lemon) sulle quali il gruppo probabilmente trov\u00f2 l'ispirazione per intitolare l'album successivo a loro nome. Partridge dichiar\u00f2: \u00abL'unica cosa che ricordo della pioggia da bambino erano le imprecazioni di mia madre quando la sua nuova pettinatura si sarebbe inevitabilmente rovinata a causa di essa.\u00bb Ci fu una discussione sul verso \"Silent film of melting miracle play\", tradotto liberamente \"Film muto di una scena in miracolosa dissolvenza\". Rundgren non era a conoscenza del fatto che i \"Miracle Plays\" fossero rappresentazioni bibliche risalenti all'epoca medioevale e, pensando che Partridge si sbagliasse, chiese che fosse cambiato in \"Passion play\", ovvero \"Passione teatrale\". Partridge rifiut\u00f2 perch\u00e9 voleva mantenere l'allitterazione con \"Melting miracle\". Un altro verso della canzone, \"Tickets for the front row seats up on the rooftops\", ovvero \"Biglietti per i posti in prima fila lass\u00f9 sul tetto\" \u00e8 un omaggio a \"A Walk Across the Rooftops\" dei Blue Nile (1984). Secondo il critico musicale Joe Stannard, \"Ballet for a Rainy Day\" e i due brani seguenti, \"1000 Umbrellas\" e \"Season Cycle\" \u00abdistillano l'originale e impeccabile chamber pop di \"Smiley Smile\" e \"Abbey Road\" in una comoda suite di tre sole canzoni\u00bb.\n1000 Umbrellas.\nIl testo di \"1000 Umbrellas\" (\"Mille ombrelli\") rappresenta cupe riflessioni fatte dal protagonista durante una giornata di pioggia, nonch\u00e9 il secondo brano dell'album, dopo \"That's Really Super, Supergirl\", che ha per tema l'essere lasciato da una donna. Dave Gregory trascorse intere settimane lavorando soltanto alla disposizione degli accordi di quel brano usando prima un sequencer Roland MSQ-100 e in seguito, per un'altra parte di aggiustamento degli stessi, sul suo Roland JX-P. Disse: \u00abEra una cosa piuttosto cupa, miserabile con tutti quegli accordi cromatici discendenti, e ho pensato: \"Oh cara, come posso rallegrare questa miserabile canzone?\"\u00bb. Rundgren non l'aveva inizialmente considerata per inserirla nella tracklist dell'album, dal momento che la demo a lui inviata precedentemente consisteva esclusivamente in Partridge intento a suonare la chitarra acustica, ma era convinto di includerla una volta sentito l'arrangiamento di Gregory. Partridge ricord\u00f2 che a un certo punto Gregory \u00abmi prese da una parte e disse: \"So cosa intendi dire con quel testo, come puoi sorridere e prevedere che il tempo stia migliorando, se non hai mai fatto piovere ragazze dappertutto\". E l\u00ec ho pensato: \"Quanto sei enigmatico da parte tua, Gregsy.\"\u00bb. Nel verso \"Sunny Jim couldn't jump it\" ovvero \"Sunny Jim non potrebbe saltare gi\u00f9\" c'\u00e8 un gioco di parole tra il Sunny Jim, lo spettacolare salto a strapiombo sul mare nei pressi di San Diego in California, e Jump, il salto. Un altro verso del brano, \"And carry on sweeping up where I've been weeping\", \"Dar\u00f2 una spazzata dove stavo spargendo le lacrime\" \u00e8 una citazione esplicita di un verso del brano \"While My Guitar Gently Weeps\" tratto dal \"White Album\" dei Beatles, \"I look at the floor and I see it needs sweeping while my guitar gently weeps\", cio\u00e8 \"Guardo il pavimento e mi accorgo che ha bisogno di una ripulita mentre la mia chitarra piange dolcemente\". Per uno strano scherzo del destino, nel brano dei Beatles suonava la chitarra proprio Eric Clapton, proprietario della chitarra elettrica The Fool utilizzata dal gruppo in una canzone precedente.\nSeason Cycle.\nIl brano che chiude il primo lato dell'album, \"Season Cycle\" (\"Ciclo stagionale\"), nella sua forma base, venne ispirato a Partridge mentre portava a spasso il suo cane. Il testo narra di un uomo e una donna che osservano ansiosamente il ciclo delle stagioni fluire senza un perch\u00e9 apparente; il protagonista chiede infatti ossessivamente \"chi preme il pedale del ciclo stagionale?\" e \"chi pu\u00f2 aver fatto tutto questo?\" per finire con la domanda basilare \"C'\u00e8 un Dio in cielo?\" La risposta, come si vedr\u00e0 in \"Dear God\", \u00e8 no. Il distico finale \u00e8 assai chiaro in proposito: \"Tutti dicono, unisciti alla nostra religione, andrai in paradiso! Io dico no grazie, perch\u00e9 benedici la mia anima, sono gi\u00e0 l\u00ec!\". La canzone, a livello musicale, \u00e8 stata notevolmente influenzata dai Beach Boys, ma inizialmente non \u00e8 stata pianificata come un pastiche della band. Partridge ammise in seguito: \u00abin effetti, \u00e8 iniziata in modo molto simile a una canzone folk, molto spinosa. E solo per legare le cose , ho provato a farne altre contemporaneamente, perch\u00e9 in questa band siamo maniaci di melodia incrociata, ma ho pensato che sarebbe stato divertente. Poi ho pensato: \"Accidenti, suona davvero come i Beach Boys. S\u00ec, far\u00f2 sembrare il brano un po' pi\u00f9 simile ai Beach Boys!\"\u00bb. Sent\u00ec che il risultato finale era \u00abpi\u00f9 vicino agli Harpers Bizarre che agli stessi Beach Boys\u00bb. In un'altra intervista, dichiar\u00f2 di essere stato ispirato consapevolmente dall'album \"Smiley Smile\" (1967) dei Beach Boys, nello scrivere una canzone che sembrava essere composta da molte sezioni musicali disparate. Gregory contest\u00f2 la dissonanza nel secondo ponte, ma Rundgren si schier\u00f2 dalla parte di Partridge ritenendo che ci\u00f2 rendesse lo sviluppo armonico pi\u00f9 interessante. Rundgren, tuttavia, schern\u00ec Partridge per il verso \"About the Baby and it's umbilical\" ovvero \"Al neonato e al suo ombelico\".\nLato B.\nEarn Enough for Us.\n\"Earn Enough For Us\" (\"Guadagna abbastanza per noi\") \u00e8 un brano in stile power pop con argomenti simili al precedente \"Love on a Farmboy's Wages\" sempre di Partridge; narra di una coppia che sta per sposarsi con un figlio in arrivo (\"Quindi stai dicendo che presto saremo in tre ora un padre \u00e8 quello che sar\u00f2\"), che ha appena \"trovato una casa che non si riparer\u00e0 da sola con le sue finestre che si spezzano\" e che, nonostante la povert\u00e0, non dovrebbe essere pi\u00f9 triste \"di altri come noi che hanno obiettivi per migliorare la vita\". Partridge scrisse il brano ispirandosi ai suoi trascorsi lavorativi in un negozio di vernici. Il verso \"I can take humiliation and hurtful comments from the Boss\", ovvero \"Posso prendere umiliazioni e commenti offensivi da parte del capo\" si riferisce al proprietario del negozio, il signor Middle Turnley. Ricorda Partridge, \u00abSarebbe entrato nel negozio e avrebbe detto: \"Sbuffa! Sbuffa! Guardati, fottuta piccola fica inutile, sbuffa! Sbuffa! Hai un taglio di capelli da fottuta ragazza, piccola fica, sbuffa!\"\u00bb. Il riff di apertura \u00e8 stato inventato da Dave Gregory dopo aver avuto una certa persuasione da Rundgren. Moulding lasci\u00f2 temporaneamente il gruppo dopo una disputa sulla linea di basso, che Partridge riteneva stesse andando in una direzione troppo \"blues\".\nBig Day.\n\"Big Day\" (\"Gran Giorno\") parla del matrimonio dello stesso Colin Moulding, chiudendo una \"ideale trilogia\" con \"Grass\" e \"The Meeting Place\" ed \u00e8 stato dedicato al figlio adolescente, Lee Moulding. \u00c8 stato composto originariamente durante le session di \"25 O'Clock\", ma i suoi compagni di band hanno pensato che fosse troppo bello per il progetto dei Dukes of Stratosphear. Partridge ha immaginato la canzone come un singolo.\nAnother Satellite.\n\"Another Satellite\" (\"Un altro satellite\") parla di Erica Wexler, una fan che ha causato tensioni tra Partridge e la sua allora moglie, Marianne Wyborn. Conosciuta nel 1980 alla prima di un film, precedentemente a \"Skylarking\" Partridge aveva scritto sulla Wexler per i brani dell'album \"The Big Express\" \"Seagulls Screaming Kiss Her Kiss Her\" e \"You're The Wish You're I Had\". In un primo momento, Rundgren aveva respinto quel brano, ma infine venne incluso su insistenza dell'esecutivo A&amp;R della band alla Virgin Records, Jeremy Lascelles. Partridge in seguito espresse rammarico per il fatto di aver scritto la canzone poich\u00e9 \u00e8 stata offensiva per Erica, sebbene \u00abla storia abbia avuto un lieto fine\u00bb una volta riacceso il rapporto negli anni '90. Secondo Stannard, \u00abil rimprovero mordente e vivace della canzone segnala un passaggio verso aree pi\u00f9 scure e pi\u00f9 personali\u00bb.\nMermaid Smiled.\n\"Mermaid Smiled\" (\"La sirena sorrise\") \u00e8 una canzone \"jazz\" ispirata a un libro per bambini stampato su cartoncino che Partridge possedeva quando era bambino. Il titolo significa \u00abtornare in contatto con il bambino che \u00e8 in te. E la chiave di ci\u00f2 \u00e8 qualcosa di frivolo come un sorriso di una sirena.\u00bb Era composto in accordatura D6 (in sequenze D \u2013 A \u2013 D \u2013 A \u2013 B \u2013 F) e avvenne quando scopr\u00ec un riff che riteneva avesse una qualit\u00e0 sottomarina. Ha scritto una poesia contenente alcuni dei testi, intitolato \"Book Full of Sea\", ma non riusciva a ricordare se fosse avvenuto prima o dopo il motivo per chitarra \"Raga-mama-Raga\": \u00abHo iniziato a gettare le mani intorno alla tastiera e ho scoperto alcune cose che suonano alla grande \u2013 tutti accordi semplici. Sono solo sbarre dritte o forme davvero semplici. \u00c8 solo una specie di cosiddette piscine di roccia, sirene e interruttori che si infrangono.\u00bb Rundgren arrangi\u00f2 la canzone nello stile di Bobby Darin. La traccia presenta tabla, bonghi, trombe con sordina e vibrafoni campionati da un Fairlight; gli ultimi due si riflettono nei versi del testo \"dai pool di xilofono chiaro\" e \"componi con la tromba\". Partridge ha scoperto che le percussioni davano alla canzone un'atmosfera indiana e tentarono di espanderle cantando note di quarti appiattite, un'idea che Rundgren ha respinto.\nThe Man Who Sailed Around His Soul.\n\"The Man Who Sailed Around His Soul\" (\"L'uomo che navigava intorno alla sua anima\") \u00e8 un brano esistenzialista beatnik che \u00abdice solo che sei nato, vivi e muori\u00bb, ha spiegato Partridge. \u00abPerch\u00e9 cercare il significato della vita quando tutto ci\u00f2 che c'\u00e8 \u00e8 morte e decadenza.\u00bb La melodia venne ispirata dalla versione del brano di Nat King Cole \"Nature Boy\" (1948). L'arrangiamento di Rundgren si basava sulla musica dei film di spionaggio degli anni '60, che si trovava in un linguaggio simile a \"Mermaid Smiled\". Partridge ricord\u00f2: \"Avevo in testa che volevo davvero surclassare Mack the Knife nella versione di Bobby Darin [...] [e] mi sembrava il titolo di un film di spionaggio. Quindi ho pensato, \"come sarebbe bello fare una specie di colonna sonora sulla falsariga di quelle sugli agenti segreti realizzate da John Barry.\" [...] Dissi a Todd: \"Idealmente, rendilo come una colonna sonora di un film di spionaggio esistenziale dei Beatnik. Si pu\u00f2 fare una cosa del genere?\" E letteralmente, se ne and\u00f2 da un giorno all'altro e torn\u00f2 con le accordature per questa roba.\u00bb Partridge diede istruzioni a Prairie Prince di suonare come un \"batterista jazzista\". Durante la sua esibizione, Prince ipotizz\u00f2 che avrebbe inconsciamente \"incanalato\" l'influenza del batterista della grande band, Gene Krupa.\nDear God.\n\"Dear God\" (\"Caro Dio\"), il brano pi\u00f9 famoso dell'album nonch\u00e9 uno dei pi\u00f9 celebri dell'intero repertorio del gruppo, parla di un agnostico in difficolt\u00e0 che scrive una lettera a Dio mentre sfida la sua stessa esistenza. La canzone venne concepita sullo stile skiffle ma durante l'esecuzione del brano \"Rocky Raccoon\" dei Beatles (1968), Partridge \u00e8 stato ispirato a avvicinare \"Dear God\" alla direzione di quella canzone. Pubblicata inizialmente su singolo come lato B di \"Grass\", e originariamente concepita per essere inclusa come sesta traccia del secondo lato dell'album, \"Dear God\" suscit\u00f2 polemiche e controversie tali che alla fine il gruppo non la incluse nelle stampe originali di \"Skylarking\". In seguito, quando i disc jockey delle radio dei college statunitensi programmarono con insistenza questo brano al posto di \"Grass\", la distributrice americana del gruppo, la Geffen Records stamp\u00f2 l'album includendo quel brano ed escludendo \"Mermaid Smiled\". Nelle successive ristampe su CD dell'album, soltanto quella canadese, pubblicata dalla Caroline Records \u00e8 l'unica a contenere entrambi i brani.\nDying.\n\"Dying\" (\"Morire\") \u00e8 stato ispirato a Colin Moulding da un suo anziano vicino di casa di nome Bertie. Si presumeva erroneamente che riguardasse suo padre, Charlie Moulding, che era morto per un attacco di cuore nel 1983. Colin aveva recentemente acquistato una casa nella campagna di Swindon: \u00abNon l'abbiamo visto [Bertie] per i primi sei mesi e pensavamo che potesse essere morto, ma la gente del villaggio ha detto che recentemente aveva perso sua moglie ed era diventato molto tranquillo e triste [...] Era solito subire questi attacchi ed era molto a corto di fiato, ma gli piaceva parlare di noi con i suoi vecchi modi.\u00bb L'assolo di clarinetto campionato \u00e8 stato suonato su un Chamberlin.\nSacrificial Bonfire.\nL'ultimo brano dell'album, \"Sacrificial Bonfire\" (\"Fal\u00f2 sacrificale\") tenta di ambientare un rituale dell'et\u00e0 del ferro. La sua composizione \u00e8 iniziata con un riff di chitarra dal suono pagano: \u00abC'era un tocco di L'apprendista stregone e un po' del brano Fire di Arthur Brown, suppongo. Ma non ero un moralista. Era soltanto che questa era una musica malvagia e il bene trionfer\u00e0 su di essa.\u00bb Rundgren ha contribuito con un arrangiamento di archi, qualcosa che Moulding non aveva previsto per la canzone. Ha detto \u00abha reso le ultime due battute dell'album pi\u00f9 ottimistiche, che credo siano state inserite nel suo concetto originale dell'album, che doveva intitolarsi inizialmente \"Day Passes\". Era l'alba di un altro giorno.\u00bb Partridge concord\u00f2: \u00ab\u00c8 stato un bel finale per l'album, svanendo nel profondo della notte. Ti lascia solo nell'oscurit\u00e0 con un solo minimo accenno che l'alba sta arrivando.\u00bb\nBrani non inclusi nell'album.\nLet's Make a Den.\n\"Let's Make a Den\" (\"Facciamo una tana\") secondo Partridge, riguarda \u00abl'idea che ti trastulli con tutti questi giochi e poi lo faccia sul serio nella vita reale. Prima \u00e8 una tana e poi diventa una vera abitazione. Avevo finalmente ottenuto la mia casa e non mi piace l'idea di perderla perch\u00e9 l'Inghilterra potrebbe essere coinvolta in una guerra sul tipo di \"Guerre stellari\" causata dal tintinnio della sciabola di Ronald Reagan\u00bb. La canzone rientrava nel concetto originale dell'album voluto da Rundgren, ma il produttore voleva che Partridge cambiasse il tempo musicale da 7/4 a 8/4. Partridge insistette perch\u00e9 rimanesse questo dettaglio, poich\u00e9 \u00abVolevo quell'entusiasmo e questa gioia infantile che ottieni dai 7/4. Volevo anche che la traccia ritmica avesse rumori di lattine e roba da sbattere, le cose che tutti i bambini avrebbero fatto\u00bb. Prairie Prince \u00e8 stato testimone delle argomentazioni di Rundgren e Partridge sulla canzone: \u00abHo pensato che fosse bello, ma poi Todd [...] ha detto: \"Sai, non mi piace davvero la canzone, non penso che si adatti a tutto lo schema di questo album\". Ed \u00e8 allora che hanno iniziato a discutere, Andy stava dicendo: \"Beh, perch\u00e9 no?\", ha dato una lunga spiegazione del perch\u00e9 dovrebbe registrarla, e Todd si \u00e8 semplicemente impuntato sulle sue posizioni e non ha voluto farlo.\u00bb\nExtrovert.\n\"Extrovert\" (\"Estroverso\") \u00e8 la riflessione di Partridge sul superamento della sua timidezza. Il suo tono pi\u00f9 aggressivo ed esuberante contrasta significativamente con le altre canzoni di \"Skylarking\". La canzone fu l'ultima ad essere registrata durante le sessioni. Oltretutto, Partridge durante la registrazione cantava in stato di leggera ubriacatura. Dopo che il gruppo torn\u00f2 in Inghilterra, i componenti diedero il permesso a Rundgren per la sovraincisione di alcune campionature di ottoni, anche se alla fine sbagliarono gli accordi. Inserita inizialmente sulla versione a 12 pollici del primo singolo dell'album come terzo brano supplementare, nel 1990 venne inserito su CD nell'antologia di rarit\u00e0, demo e versioni alternative \"\" come traccia di apertura.\nAltri brani.\n\"Terrorism\", \"The Troubles\" e \"Find The Fox\" vennero tutti respinti da Rundgren sulla base del fatto che non rientravano nel concetto dell'album e non sono mai stati tracciati per le sessioni. Il primo brano, \"Terrorism\" merita per\u00f2 menzione poich\u00e9 l\u00ec Partridge, con sorprendente preveggenza, anticipa di almeno una quindicina di anni il terrorismo islamista con strofe forti come \"tu dici di essere sikh, ebreo, musulmano e cristiano oggi quale religione indosserai?\" e anche \"Chi dice che bombardano i bambini nei grandi magazzini spero che il tuo Dio sia contento\".\nRealizzazione.\nCome da tradizione, il singolo principale \"Grass\", sostenuto da \"Dear God\" nel Regno Unito, \u00e8 stato pubblicato il 16 agosto 1986, due mesi prima dell'album, uscito il 27 ottobre di quell'anno. Quest'ultimo trascorse una sola settimana nelle classifiche degli album nel Regno Unito, raggiungendo il numero 90 a novembre. Negli Stati Uniti, alle stazioni radio venne inviato un disco promozionale, \"Skylarking with Andy Partridge\", che presentava interviste con il gruppo e Rundgren. Un secondo singolo, \"The Meeting Place\", \u00e8 stato pubblicato quattro mesi dopo l'uscita dell'album, il 2 febbraio 1987, e sul retro aveva il brano \"The Man Who Sailed Around His Soul\". Le demo dei quattro brani scartati (\"Let's Make a Den\", \"The Troubles\", \"Find the Fox\" e \"Terrorism\") furono remixate nei Crescent Studios e pubblicate come tracce bonus per i singoli nella versione maxi a 12 pollici, mentre il primo singolo pubblicato nella versione maxi presentava il brano \"Extrovert\". Sia \"Grass\" che \"The Meeting Place\" raggiunsero la posizione numero 100 nella classifica dei singoli nel Regno Unito.\nLe prime vendite furono ostacolate dall'omissione di \"Dear God\" dalle stampe originali dell'album, che nella tracklist originale doveva essere la tredicesima traccia. Venne lasciato fuori perch\u00e9 Jeremy Lascelles era preoccupato per la lunghezza eccessiva dell'album e inoltre avvert\u00ec che la canzone avrebbe potuto turbare il pubblico americano, come in effetti avvenne. Partridge ha ricordato: \u00abHo accettato con riluttanza l'omissione perch\u00e9 pensavo di non aver scritto una visione abbastanza forte della religione. Pensavo di aver fallito un po'.\u00bb Rundgren aveva un ricordo diverso dell'accaduto, e disse che Partridge chiedeva che la canzone fosse omessa perch\u00e9 \u00abTemeva che ci sarebbero state ripercussioni personali per aver affrontato un argomento cos\u00ec spinoso [...] Lo chiamai e gli dissi: \"Questo \u00e8 un errore.\"\u00bb Partridge ha negato quanto sostenuto da Rundgren: \u00abse puoi hanno un'opinione diversa senza di loro [le persone sconvolte dalla canzone] che vogliono bombardare la tua casa, questo \u00e8 il loro problema.\u00bb\nInfine, \"Dear God\" \u00e8 stato pubblicato come lato B per il singolo inglese \"Grass\", ma a causa della sua inaspettata popolarit\u00e0 con i disc jockey americani, l'album \u00e8 stato ristampato negli Stati Uniti, con \"Mermaid Smiled\" rimosso e \"Dear God\" incrociato e sfumato nella traccia seguente, \"Dying\", dando alla seconda edizione dell'album statunitense una sequenza di tracce completamente rivista. Partridge ha commentato: \u00abHo dovuto fare giocoforza un passo indietro in questa questione. Hanno detto che dovevamo toglierci qualcosa per rimetterlo a causa delle limitazioni della durata del vinile e scuse simili. Loro pensavano di voler togliere \"Dying\" e io gli dissi di no, poich\u00e9 a livello lirico \u00e8 onestamente molto buono, e cos\u00ec \"Dying\" \u00e8 rimasto.\u00bb\nIl 1\u00ba giugno 1987, il singolo \"Dear God\", promosso sul lato principale (con lato B diverso, \"Big Day\") fu pubblicato in entrambi i mercati, raggiungendo la posizione numero 99 nella UK Singles Chart, e il numero 37 nella Billboard statunitense. Esplosero per\u00f2 alcune polemiche sui testi del brano, considerati anti-religiosi, che ispirarono alcuni episodi di violenza. In Florida una stazione radio ricevette una minaccia di bomba, e a New York uno studente universitario costrinse la sua scuola a suonare la canzone sul suo sistema di altoparlanti per le comunicazioni interne tenendo in ostaggio col coltello un membro della facolt\u00e0. Tuttavia, il successo commerciale di \"Dear God\" spinse Skylarking a vendere pi\u00f9 di 250.000 unit\u00e0 e ha innalzato la reputazione del gruppo tra i giovani dei college americani, posizione consolidata e rafforzata con l'album seguente. Negli Stati Uniti, l'album trascorse 29 settimane nelle classifiche della Billboard e raggiunse la posizione n. 70 (su 200 complessive) nel giugno 1987.\nVennero inoltre realizzati video promozionali per \"Grass\" e \"Dear God\" (entrambi diretti da Nick Brandt). Il programma musicale dell'emittente Channel 4 The Tube produsse anche due ulteriori video per i brani \"The Meeting Place\" e \"The Man Who Sailed Around His Soul\" girato a Portmeirion con il gruppo che indossava i costumi della serie televisiva \"Il prigioniero\" del 1967. Il video musicale di \"Dear God\" ha ricevuto il premio Billboard Best Video del 1987 ed \u00e8 stato nominato per tre categorie agli MTV Video Music Awards, senza vincere.\nIl problema della polarit\u00e0.\nSu richiesta del gruppo e della casa discografica, Rundgren present\u00f2 tre diversi missaggi dell'album prima di abbandonare il progetto. Ritennero che il primo misaggio mancasse di dinamica, mentre il secondo venne rifiutato poich\u00e9 conteneva numerosi difetti digitali. Secondo Partridge, sia l'etichetta che la band erano insoddisfatte del missaggio finale: \u00abTutti pensavamo [che fosse] povero e magro [...] Non c'erano bassi, n\u00e9 alti, e il medio suonava fangoso.\u00bb Allo stesso modo, Dave Gregory ricord\u00f2 che l'album era stato registrato male.\nVentiquattro anni dopo, \u00e8 stato scoperto che i nastri master dell'album sono stati progettati con una polarizzazione della radiazione elettromagnetica sonora impropria. L'ingegnere della nuova masterizzazione, John Dent, che ha scoperto il difetto nel 2010, lo ha attribuito a un errore di cablaggio tra la registrazione multitraccia e le macchine del missaggio stereo, che non sarebbe stato evidente dal punto di vista uditivo fino a quando i nastri non avessero lasciato lo studio di Rundgren. Dent \u00e8 stato in grado di correggere il problema e la sua remasterizzazione \u00e8 stata pubblicata dall'etichetta personale di Partridge esclusivamente su vinile nello stesso anno. Non venne pubblicata su CD poich\u00e9 i diritti digitali di questo album, fino al 2016, sono stati appannaggio della Virgin Records. Rundgren ha commentato: \u00abPenso che sia stata una totale porcheria. Ma se esisteva un problema del genere, \u00e8 perch\u00e9 hanno cambiato l'ordine di esecuzione su di esso e hanno dovuto rimasterizzarlo, ma \u00e8 una cosa della quale non avevo nulla a che fare.\u00bb Partridge ha sostenuto che il problema era gi\u00e0 evidente sul primo missaggio stereofonico inviato dallo studio di Rundgren.\nPubblicazioni successive.\nL'album, dopo la pubblicazione originale in vinile, su CD venne pubblicato in quattro versioni (cinque se si considera la stampa canadese a cura della Caroline Records che ha un alto valore collezionistico); nel 1987 venne pubblicata la prima stampa su CD dalla Virgin Records, sempre escludendo il brano \"Dear God\". Nel 2001 usc\u00ec il primo remix dell'album curato da Andy Partridge, nel 2010 usc\u00ec il remaster con la polarit\u00e0 corretta curato da John Dent, e nel 2016, in occasione del 30\u00b0 ammiversario, venne pubblicata dalla Ape House un'edizione speciale in CD e Blu Ray che includeva un nuovo missaggio stereofonico a due canali e surround a cinque canali curato da Steven Wilson, oltre alle versioni strumentali, demo e nastri dimostrativi.\nAccoglienza critica.\nContemporanea.\nTim Sommer del periodico \"Rolling Stone\" elogi\u00f2 l'album come \u00abil lavoro pop pi\u00f9 ispirato, soddisfacente e beatlesiano da quando... beh, dai tempi dei Beatles\u00bb e ha fatto un confronto favorevole con gli stessi Beatles (\"Revolver\", \"Rubber Soul\"), i Beach Boys (\"Pet Sounds\") e i Kinks (\"Village Green Preservation Society\"). Karen Schlosberg della rivista \"Creem\" l'ha definito un \u00abcapolavoro\u00bb e una \u00abcollezione di brani un po' barocca ed etereamente strutturata\u00bb. Si \u00e8 lamentata del fatto \u00ab\u00e8 improbabile che l'album abbia ricevuto molti passaggi radiofonici, probabilmente perch\u00e9 il sound del gruppo \u00e8 troppo diverso per adeguarsi agli standard di programmazione radiofonica contemporanea. Un'altra ironia, dal momento che gli XTC vengono costantemente confrontati con uno dei gruppi di maggior successo nella storia del pop e del rock, i Beatles.\u00bb Billboard lo recens\u00ec cos\u00ec: \u00abIl tono generale qui \u00e8 meno duro rispetto al lavoro passato; la band non prende mai le vie pi\u00f9 commerciali, tuttavia impiega suoni unici nel loro genere e melodici colpi di scena inaspettati con effetti meravigliosi.\u00bb\nRobert Christgau del periodico \"The Village Voice\" classific\u00f2 il disco con una A- e la sua critica era \u00abquando gli argomenti diventano pi\u00f9 oscuri e pi\u00f9 cosmici [...] ingombrano le cose con suono e fantasia\u00bb. Sempre da \"Rolling Stone\", la recensione di Rob Tannenbaum del 1987 affermava che l'artigianato dell'album aveva raggiunto \u00abun risultato notevole\u00bb, ma nello stesso tempo si lamentava: \u00abQuesto scatto acuto di modernismo che ha segnato classici come This Is Pop? e Making Plans for Nigel a favore di una addomesticata solitudine smorza l'energia delle radici punk della band e limita anche il suo spettro emotivo [...] Partridge si lamenta, ma poi si scusa con la sua ex per essere stato \"scortese\" con lei. La scortesia \u00e8 il reale punto di rottura di questi brani, e uno scatto di maleducazione \u00e8 proprio quello che gli XTC potrebbero usare adesso.\u00bb\nRetrospettiva.\n\"Skylarking\" divenne l'album pi\u00f9 noto degli XTC e, insieme a \"English Settlement\", \u00e8 generalmente considerato il loro lavoro migliore. Dave Gregory ricord\u00f2 che due anni dopo la sua uscita, apprese che quel lavoro fu \"estremamente influente\" negli Stati Uniti. Il giornalista musicale Michael Azerrad scrisse che con \"Skylarking\", la band era diventata \u00abdecana di un gruppo di artisti che realizzano ci\u00f2 che pu\u00f2 essere descritto solo come musica pop impopolare, ponendo un alto premio alla melodia e alla solida, seppure idiosincratica canzone.\u00bb Ian Harrison del periodico \"Mojo\" scrisse che, indipendentemente dalla relazione tra Rundgren e il gruppo, definita \u00abda normale uomo d'affari a personalit\u00e0 ostile piuttosto che ingannevole [\u2026] i risultati furono sublimi.\u00bb Patrick Schabe di \"PopMatters\" lo ha citato come l'album in cui gli XTC \u00absbocciarono nella loro piena maturit\u00e0\u00bb, mentre Joe Stannard di \"Uncut\" lo defin\u00ec \u00abl'album che legava tutto ci\u00f2 che era bello del meglio di Swindon in un'unica grande e bellissima confezione regalo di pop perfetto.\u00bb Dominique Leone del sito Pitchfork ha ritenuto che \u00abla produzione di Rundgren abbia aggiunto maggior calore alle canzoni intelligenti ma leggermente snob\u00bb del gruppo. In Italia, Alessandro Nalon, in un articolo del periodico \"Ondarock\" lo definisce: \u00abUn monumento al pop barocco anni Sessanta, asciugato di ogni impulso rock e concepito come un flusso psichedelico di schegge di pop arzigogolato che si incastrano come in un coloratissimo mosaico. [\u2026] L'album cambia pelle ad ogni traccia e dimostra una maturazione incredibile (sorprendente se si pensa a come suonava l'esordio di meno di dieci anni prima), una perizia comune a pochi e una conoscenza enciclopedica del pop. [\u2026] Nel 1986 gli XTC si impongono come indiscussi geni della canzone, secondi a nessun compositore dell'era dell'oro del pop barocco.\u00bb Nel 1989 venne inserito dalla rivista \"Rolling Stone\" al 48\u00ba posto della loro lista dei 100 migliori album degli anni '80, mentre il periodico \"Slant Magazine\" lo classific\u00f2 al 67\u00ba posto della sua lista omonima.\nMoulding disse dell'album: \u00abForse mancava la maggiore levigatezza di alcune delle altre registrazioni che avevamo realizzato, ma era il personaggio che \u00e8 stato cucito nel disco che era il suo punto di forza [...] A volte positivamente ingenuo\u00bb. Gregory, a lavoro concluso, lo ha definito \u00abprobabilmente il mio album preferito degli XTC\u00bb, esprimendo apprezzamento per il modo in cui Rundgren ha gestito le canzoni. In un inserto promozionale incluso nel loro ultimo album per la Virgin Records, \"Nonsuch\" (1992), Partridge scrisse: \u00abIl musicista e produttore Todd Rundgren ha spremuto l'argilla degli XTC nel suo disco pi\u00f9 completo, connesso e ciclico di sempre. Non \u00e8 stato un album facile da realizzare per varie ragioni dipese dai nostri ego, ma col tempo mi umilio e ammetto che Todd ha elaborato una delle produzioni e arrangiamenti pi\u00f9 magici concepibili. \u00c8 come una giornata d'estate cucinata in una torta.\u00bb\nTracce.\nL'album venne originariamente editato in LP nel 1986 e in CD nel 1987 senza la traccia \"Dear God\", inizialmente posizionata tra i brani \"The Man Who Sailed Around His Soul\" e \"Dying\". Dopo il 1987, \"Mermaid Smiled\" venne rimossa e \"Dear God\" venne inserito al suo posto, con la sola eccezione dell'edizione canadese pubblicata dalla Caroline Records. Dopo il 2001, tutte le tracklist includono sia \"Dear God\" che \"Mermaid Smiled\".\nEdizione rimasterizzata del 2001.\nPubblicata dalla casa discografica di Andy Partridge, la Ape House, ha la stessa tracklist dell'album originale con due bonus tracks aggiunti, \"Dear God\" ed \"Extrovert\".\nEdizione rimasterizzata del 2010.\nPubblicata sempre dalla casa discografica di Andy Partridge, la Ape House, in vinile a 180 grammi e a 45 giri di velocit\u00e0, \u00e8 l'edizione rimasterizzata da John Dent con la polarit\u00e0 corretta e presenta per la prima volta la tracklist originaria dei quindici brani prima della loro riduzione a quattordici.\nEdizione rimasterizzata del 2016.\nPubblicata in occasione del 30\u00ba anniversario dell'album dalla Ape House, \u00e8 l'edizione espansa in CD e Blu Ray dell'album. Contiene due nuovi missaggi in stereo e in surround a cinque canali curati da Steven Wilson, le versioni strumentali, il remaster del 2001, demo e nastri di lavorazione, e due video musicali.\nMissaggio stereofonico a due canali.\nNel missaggio stereofonico ha la stessa tracklist della remasterizzazione del 2010, con quattro brani bonus, la gi\u00e0 pubblicata \"Extrovert\" e tre inediti, \"Let's Make a Den\", \"The Troubles\" e la prima versione di \"Little Lighthouse\" con l'assolo di tromba iniziale.\nMissaggio surround a cinque canali.\nNel missaggio surround a cinque canali sono presenti sedici brani, i quindici dell'album originale pi\u00f9 il brano \"Extrovert\", l'ultimo inciso in studio di registrazione.\nMissaggio versioni strumentali.\nNel missaggio delle versioni strumentali sono presenti i quindici brani della tracklist originaria.\nRemaster del 2001 di Andy Partridge.\nIn questa edizione speciale, nella nuova pubblicazione della remasterizzazione del 2001 curata da Andy Partridge venne omesso il brano \"Extrovert\".\nAlbum in forma di demo e nastri di lavorazione.\nInfine, in questa edizione speciale sono immessi ventiquattro demo di Partridge, due demo di Moulding e due video musicali.\nFormazione.\nI crediti sono ripresi dalla pubblicazione originale e da quella del 2016 per il 30\u00ba anniversario.\nMusicisti, staff tecnico e personale aggiunto.\nInoltre, vengono accreditati come \"voci di supporto\" il fantomatico gruppo \"The Beech Avenue Boys\", ma in realt\u00e0 sono gli stessi XTC sotto pseudonimo, e si riferiscono a un inside joke tra i Beach Boys e una strada di Swindon. Speciali ringraziamenti sono fatti ai The Tubes, \"per aver usato i loro amplificatori\", e uno bizzarro ai The Dukes of Stratosphear (vale a dire ai loro alter ego psichedelici), \"per avergli prestato le loro chitarre\"."}
{"id": "785587", "revid": "36076267", "url": "https://it.wikipedia.org/wiki?curid=785587", "title": "Fidejussione", "text": ""}
{"id": "785594", "revid": "125952362", "url": "https://it.wikipedia.org/wiki?curid=785594", "title": "Partito Popolare Democratico (Porto Rico)", "text": "Il Partito Popolare Democratico (in spagnolo: \"Partido Popular Democr\u00e1tico\" - PPD) \u00e8 un partito politico di Porto Rico.\nSono favorevoli a mantenere lo status politico attuale del Paese in termini di \"libera associazione\" con gli Stati Uniti."}
{"id": "785595", "revid": "125622194", "url": "https://it.wikipedia.org/wiki?curid=785595", "title": "Ambroise Par\u00e9", "text": "Biografia.\nInfanzia e giovinezza.\nAmbroise Par\u00e9 nacque nel piccolo villaggio di Bourg-Hersent, vicino Laval. Si \u00e8 molto discusso riguardo all'anno della sua nascita, ma oggi la maggior parte degli studiosi la fa cadere nel 1510. Secondo alcune fonti suo padre era un costruttore di cesti di vimini, mentre secondo altre era barbiere presso il signore di Laval. La madre, invece, era una prostituta. Egli ebbe, inoltre, una sorella e due fratelli; la sorella, Catherine, spos\u00f2 Gaspard Martin, un abile chirurgo-barbiere di Parigi; anche il fratello Jehan fu chirurgo-barbiere; l'altro fratello, anche lui chiamato Jehan, segu\u00ec le orme del padre. Di Gaspard Martin si sa che divenne paziente di Ambroise e mor\u00ec dopo una amputazione della gamba con il nuovo metodo di legatura.\nDella sua infanzia a Bourg-Hersent si sa poco; ci sono appena due o tre storie senza molto valore. Sembra che frequent\u00f2 la scuola del villaggio e che dopo il padre lo mand\u00f2 a studiare latino presso il cappellano della casa di un signore. Il cappellano, per\u00f2, lo sfruttava per potare l'erba e per prendersi cura dei muli, poich\u00e9 il pagamento del padre non era molto cospicuo. Fu proprio in questo contesto che egli pot\u00e9 assistere alla sua prima operazione. Nello specifico Laurance Calot oper\u00f2 un amico del cappellano. In quell'occasione Par\u00e9 decise di tentare la sua fortuna a Parigi come chirurgo, in ogni caso egli non impar\u00f2 mai il latino e si rec\u00f2 ad Angers a 15 anni. Non si sa n\u00e9 quando n\u00e9 con chi egli si dedic\u00f2 all'apprendistato, fu forse allievo di suo fratello o forse di qualcuno ad Angers, ma \u00e8 probabile che termin\u00f2 il suo apprendistato a Parigi.\nSicuramente a 23 anni (nel 1533) era a Parigi, ma non si conosce l'anno in cui vi si rec\u00f2. Senza dubbio quello fu un periodo duro per lui, in quanto i chirurghi-barbieri apprendisti erano decisamente sfruttati dai maestri.\nGli anni dell'\"H\u00f4tel-Dieu\".\nPar\u00e9 fu a Parigi nel 1533, proprio quando la peste dilagava. Suo principale interesse era quello di ottenere tre cose: vitto e alloggio, abbondanza di lavoro pratico e il diploma di chirurgo-barbiere. Si attiv\u00f2 subito per raggiungere i suoi scopi e divenne compagno chirurgo all'H\u00f4tel-Dieu.\nPer tre anni visse tra le mura di quest'ospedale e fu sotto la guida di Jacobus Sylvius, lo stesso insegnante di Andreas Vesalius; i due non furono compagni di studio per una questione di pochi anni.\nLe condizioni igieniche nell'ospedale erano molto deficitarie, per non menzionare la commistione di malati di diversi sessi ed et\u00e0, con diverse patologie, di diversa gravit\u00e0 e spesso di natura infettiva altamente contagiosa. Inoltre gli interventi si effettuavano nei corridoi, non in sale operatorie specifiche alla chirurgia. Per questa ragione di estrema precariet\u00e0 il livello della mortalit\u00e0 era molto alto, cosa che a quell'epoca rendeva la chirurgia un'attivit\u00e0 poco rispettata e guardata come una \"extrema ratio\" da evitare a tutti i costi.\nAmbroise fece molte esperienze positive all'Hotel Dieu. In particolare ebbe il privilegio di fare dissezioni ed esami post-mortem, cosa che, per motivi religiosi ed etici, era permessa in pochi altri luoghi.\nIl suo lavoro l\u00ec fu, in ogni caso, eccezionale:\nLe esperienze di guerra e \"Journey in diverse places\".\nSi qualific\u00f2 Maestro Chirurgo-Barbiere nel 1536, a 26 anni; dovette superare un esame poich\u00e9 all'epoca la corporazione dei chirurghi-barbieri era molto ristretta. \u00c8 probabile che sia stato costretto a sostenere due volte l'esame, fatto che ne sottolinea l'alta selettivit\u00e0.\nCon l'ammissione alla corporazione dei chirurghi barbieri finisce il primo capitolo della vita di Par\u00e9.\nLasciato l'ospedale si diede subito da fare, voleva mettere in pratica ci\u00f2 che aveva imparato ed avere propri mezzi di sostentamento e non volle, dunque, chiudersi in una bottega ad aspettare che il lavoro gli si presentasse su un piatto d'argento.\nFece l'esperienza della guerra partendo per Torino con il colonnello Montejan, nel 1537. In quel tempo non c'era un servizio organizzato di medici dell'esercito; il re aveva la propria schiera di medici, perlopi\u00f9 preti, che rivestivano anche il ruolo di cappellani; i soldati avevano i loro metodi improvvisati per curarsi: uno di questi prevedeva che bevessero una miscela di acqua e polvere da sparo per curare le ferite causate dalle armi da fuoco.\nPar\u00e9 si rese conto della follia di quel \u201crito\u201d, ma non aveva abbastanza autorit\u00e0 per far valere le proprie idee. Infatti, divenne chirurgo ordinario del re solo nel 1552. All'inizio non aveva una paga regolare, veniva pagato a seconda del lavoro, con vino, cavalli, ducati e diamanti. Una volta un soldato lo ringrazi\u00f2 addirittura con una borsa piena d'oro.\nDurante i suoi viaggi, affin\u00f2 tanto le sue abilit\u00e0 chirurgiche, da rendersi conto che molte tecniche che venivano utilizzate erano estremamente dolorose oltre che decisamente pericolose per la vita del paziente; ebbe dunque il coraggio di sperimentarne di nuove, tra cui una prima forma di anestesia e la legatura dei vasi sugli arti amputati, che si rivelarono molto pi\u00f9 efficaci, ma non furono accolte con favore dai \"colleghi\" che erano ancora attaccati alle tradizioni ed agli antichi scritti.\nEgli, infatti, pubblic\u00f2 il saggio \u201cJourneys in diverse places\u201d in risposta a Etienne Gourmelen, da lui chiamato \"mio piccolo maestro\", decano della facolt\u00e0 di medicina a Parigi che aveva scritto un libro di chirurgia, evidente appello alla tradizione chirurgica, nel quale diceva che la legatura dei vasi dopo le amputazioni, introdotta da Par\u00e9, era molto inferiore al metodo della cauterizzazione.\nPar\u00e9 rispose seguendo un certo schema:\nSi pu\u00f2 leggere: \u201cLe operazioni di chirurgia si imparano con gli occhi e con le mani\u201d.\nFamiglia.\nPar\u00e9 torn\u00f2 a Parigi nel 1541, dopo i suoi primi 4 anni di servizio nell'esercito come chirurgo.\nEbbe un rientro molto gioioso, in quanto nel giugno dello stesso anno spos\u00f2 la giovane Jehanne Mazelin, figlia di Jehan Mazelin, un servo di Antoine Du Prat, cancelliere di Francesco I, andato in rovina in seguito alla morte del sovrano.\nNel 1543, il 21 ottobre, essi fecero una \u201creciproca donazione\u201d di tutto ci\u00f2 che avevano, per evitare che, alla scomparsa di uno, l'altro rimanesse senza alcun bene. Questa fu, sostanzialmente, un'idea di Ambroise, che si rendeva conto che, essendo chirurgo dell'esercito, correva continuamente un enorme rischio, e non voleva che fosse sua moglie a pagarne le conseguenze.\nNel 1545 ebbero il loro primo figlio, Fran\u00e7ois, che per\u00f2 mor\u00ec dopo pochi mesi, con grande dolore dei genitori. Un secondo figlio, Isaac, arriv\u00f2 nel 1559, 14 anni dopo, ma mor\u00ec anche lui nel 1560. Nello stesso anno ebbero una figlia, Catherine, l'unica che riusc\u00ec a superare l'infanzia. I due coniugi inoltre crebbero i figli dei fratelli di Ambroise, che erano rimasti orfani.\nIl 4 novembre del 1573, Jehanne mor\u00ec, all'et\u00e0 di 53 anni. Ambroise rimase dunque solo con la sua unica figlia sopravvissuta, che aveva 13 anni. Tre mesi dopo il lutto, nel gennaio del 1574, egli spos\u00f2 Jacqueline Rousselet; questa aveva una dote abbastanza cospicua e quindi il secondo matrimonio ebbe un aspetto decisamente diverso dal primo da un punto di vista economico; inoltre ebbero sei figli, alcuni dei quali ebbero personaggi di spicco come madrine e padrini di battesimo, grazie al buon nome della famiglia Rousselet.\nChirurgia e Politica.\nParigi fu per Ambroise anche una sorta di campo di battaglia; l\u00ec, infatti, i contrasti tra medici, chirurghi e chirurghi-barbieri erano molto accesi.\nEgli fu chirurgo-barbiere fino al 1554, anno in cui fu ammesso nella confraternita di San Cosma, anche chiamata \u201cCollegio Reale dei Chirurghi\u201d. La confraternita fu molto entusiasta di averlo tra i suoi adepti, tanto che ridusse al massimo tutte le procedure solitamente necessarie per ammettere un nuovo chirurgo e gli confer\u00ec la carica di Maestro addirittura alla fine dello stesso anno.\nNel 1567 Ambroise cerc\u00f2 anche di ottenere un posto di rilievo nella confraternita, ma le sue umili origini rappresentarono per i colleghi un valido motivo per opporsi ai suoi tentativi. Per lo stesso motivo entr\u00f2 in conflitto con la facolt\u00e0 nel 1575, quando pubblic\u00f2 alcuni suoi lavori. In questa occasione il collegio reale dei chirurghi fece notare che la riduzione delle procedure di ammissione alla confraternita non era stata esattamente \u201clegale\u201d, costringendo Par\u00e9 a tacere per evitare eventuali conseguenze.\nChirurgo dei re.\nAmbroise fu chirurgo-ordinario di quattro re: Enrico II, Francesco II, Carlo IX ed Enrico III.\nSignificativa \u00e8 la vicenda della morte di Enrico II, in seguito ad un incidente durante una giostra cavalleresca, alla quale Par\u00e9 pot\u00e9 assistere, e della quale diede una dettagliata descrizione senza per\u00f2 riuscire a salvare la vita del sovrano:\nInoltre ebbe un rapporto alquanto confidenziale con Carlo IX, il quale, nella notte di San Bartolomeo, decise di salvargli la vita in quanto chirurgo troppo abile per morire, e gli permise di rifugiarsi insieme a lui nella sua camera.\nEgli racconta con rammarico anche di un episodio avvenuto proprio alla corte di Carlo IX; un gentiluomo si vantava dicendo di possedere una pietra (pietra bezoar, una concrezione presente nell'intestino di alcuni erbivori) in grado di guarire da qualsiasi veleno. Quando il re chiese ad Ambroise se ci\u00f2 fosse possibile, egli rispose che non ne era affatto convinto, ma che era possibile confermare la sua ipotesi con un esperimento su un qualche detenuto che doveva essere impiccato. La scelta cadde su un cuoco che aveva rubato due piatti d'argento al suo padrone, la cui impiccagione era prevista per il giorno dopo. Il risultato fu disastroso, lo sventurato cuoco mor\u00ec nel giro di sette ore, lamentando atroci sofferenze ed una sete insopportabile. Inutile fu il tentativo di Par\u00e9 di salvarlo.\nAnche questa vicenda fu una di quelle che la facolt\u00e0 utilizz\u00f2 quando decise di attaccare il chirurgo francese per impedirgli di ottenere l'alta carica cui aspirava.\nUltimi anni e morte.\nLa morte di Ambroise Par\u00e9 avvenne nel 1590 in circostanze a noi sconosciute. Suo grande merito, negli ultimi anni di vita, fu quello di aver messo per iscritto la maggior parte delle sue esperienze chirurgiche, accompagnate dagli eventi pi\u00f9 importanti della sua vita. I suoi scritti rappresentano dunque una straordinaria eredit\u00e0 sia per i chirurghi, che hanno utilizzato le sue tecniche per i seguenti trecento anni, sia per gli storiografi, che hanno potuto utilizzare i suoi libri come fonti per le stesure di sue biografie.\nLe principali innovazioni.\nPar\u00e9 deve le sue scoperte principalmente alle esperienze che pot\u00e9 fare nell'esercito. Fu infatti sul campo di battaglia che egli arriv\u00f2 a comprendere l'assurdit\u00e0 di alcuni metodi del suo tempo, e a formulare le sue due pi\u00f9 grandi scoperte:\nNella sua prima spedizione, a Torino, nel 1537, Ambroise, dato l'enorme numero di feriti, si trov\u00f2 a terminare l'olio bollente prima di riuscire a curare tutti i soldati. Fu dunque costretto a trovarsi un'alternativa, e dunque prepar\u00f2 un unguento avendo come ingredienti tuorlo d'uovo, essenze di rose e trementina; facendo ci\u00f2 correva un grosso rischio, dato che avrebbe potuto perdere il posto, o addirittura essere punito con la vita. Leggiamo in \"Journey in diverse places\":\nIn seguito a questa esperienza, su consiglio di Sylvius Dubois, egli scrisse, nel 1545, \"Il metodo di cura delle ferite provocate da archibugi e altre armi da fuoco, frecce e similari; inoltre sulle ustioni causate in particolare da polvere di cannone\". Famosa \u00e8 la prefazione dell'opera, nella quale Par\u00e9 confessa il suo desiderio pi\u00f9 grande: guidare i giovani chirurghi nella loro professione man mano che acquisiscono esperienza.\nPer quanto riguarda la legatura dei vasi, invece, egli cominci\u00f2 ad ipotizzarla gi\u00e0 nei primi anni di guerra, ma la speriment\u00f2 per la prima volta soltanto durante la spedizione a Danvilliers, nel 1552. L\u00ec infatti gli fu ordinato di curare un ufficiale che aveva riportato in battaglia una ferita d'arma da fuoco ad una gamba. La tradizione chirurgica voleva che, in seguito a una ferita del genere, l'arto venisse amputato e che il moncone fosse cauterizzato con del ferro rovente. Questo metodo, di solito, causava la morte del paziente nei giorni seguenti a causa della forte infezione che colpiva l'ustione. Par\u00e9, dunque, si decise ad applicare al moncone dell'ufficiale la legatura delle arterie, risparmiandogli il ferro rovente. L'ufficiale guar\u00ec in tempi relativamente brevi, e rimase grato ad Ambroise per il resto della sua vita.\nAltro evento particolarmente famoso della vita del chirurgo francese, \u00e8 quello dell'estrazione di un proiettile dalla spalla destra del maresciallo de Brissac, durante la spedizione a Perpignan nel 1543. I chirurghi pi\u00f9 esperti dell'esercito non furono in grado di localizzare la pallottola, e quando fu chiesto a Par\u00e9, appena trentatreenne, di tentare, questi fece mettere il maresciallo nella posizione in cui si trovava quando aveva ricevuto il colpo, e riusc\u00ec, cos\u00ec, a recuperare il proiettile con grande facilit\u00e0.\nAmbroise Par\u00e9 e la religione.\nAspetto interessante della vita di Par\u00e9 \u00e8 il suo rapporto con la religione, cosa di cui gli storici della medicina hanno sempre molto discusso.\nIn effetti, dai suoi scritti si evince una profonda e sentita fede, ma quasi tutte le opere dell'epoca erano piene di lodi a Dio. Questo era un metodo per lasciare intendere che sia l'autore che il suo mecenate, erano uomini buoni e pii.\nC'\u00e8, poi, da tener conto del fatto che Ambroise nacque in una famiglia ugonotta, e che riusc\u00ec ad evitare le persecuzioni dei cattolici solo grazie all'intervento di Carlo IX. Data l'onest\u00e0 che accompagnava la sua figura, \u00e8 improbabile che egli nascose le sue origini, o si convert\u00ec per vantaggi professionali; pi\u00f9 probabile \u00e8 che non fosse molto dedito alle attivit\u00e0 rituali del Cristianesimo, ma che in ogni caso credesse in Dio, e che affidasse a Lui i suoi pazienti dopo averli operati."}
{"id": "785596", "revid": "6521597", "url": "https://it.wikipedia.org/wiki?curid=785596", "title": "Fruity Loops", "text": ""}
{"id": "785602", "revid": "4252", "url": "https://it.wikipedia.org/wiki?curid=785602", "title": "San Boris", "text": ""}
{"id": "785604", "revid": "289247", "url": "https://it.wikipedia.org/wiki?curid=785604", "title": "San Gleb", "text": ""}
