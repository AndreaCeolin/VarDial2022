{"id": "870122", "revid": "287204", "url": "https://it.wikipedia.org/wiki?curid=870122", "title": "Elezioni regionali in Friuli-Venezia Giulia del 1983", "text": "Le elezioni regionali in Friuli Venezia Giulia del 1983 si sono svolte il 26 e 27 giugno 1983. Sono state le quinte nella storia della regione.\nIl regime elettorale previsto \u00e8 un sistema proporzionale, senza elezione diretta del Presidente della Giunta. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 62, uno in pi\u00f9 dell'elezione precedente.\nIl primo partito \u00e8 risultata la Democrazia Cristiana, col 34,3% dei voti, seguita dal Partito Comunista Italiano col 21,7% e dal Partito Socialista Italiano, col 11,3% dei suffragi. Il Consiglio Regionale ha eletto, il 29 luglio 1983 la Giunta Regionale e rieletto Antonio Comelli, della DC, come presidente della Regione.\nIl 23 ottobre 1984 \u00e8 stata eletta una nuova giunta, guidata per la prima volta da Adriano Biasutti, anch'egli democristiano. Il 10 ottobre 1985 il Consiglio regionale ha eletto una nuova giunta, ancora guidata da Biasutti. Infine, il 24 giugno 1987, \u00e8 stata varata la terza giunta Biasutti della legislatura.\nGli elettori chiamati al voto sono stati 1.022.797. Si sono recati al voto 906.723 cittadini, con un'affluenza pari all'88,65%.\nLe elezioni regionali si sono tenute, per la prima volta, in contemporanea con le elezioni politiche, a differenza del 1968, quando furono programmate a una settimana di distanza. Tale contemporaneit\u00e0 si \u00e8 verificata anche nel 2008. Assieme al rinnovo del Consiglio regionale \u00e8 stato rinnovato anche il Consiglio provinciale di Gorizia e i consigli di vari comuni, tra cui Monfalcone.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 3 maggio 1983, nr. 34, e dalla Legge regionale 13 giugno 1983, n. 53 che per\u00f2 non hanno effettuato cambiamenti in merito all'attribuzione dei seggi fra le liste.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 18 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di una unit\u00e0 il divisore. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Successivamente procede alla somma dei predetti voti per tutte le liste aventi lo stesso contrassegno, che siano state presentate in almeno due circoscrizioni e che abbiano ottenuto non meno di 5.000 voti validi complessivi.\nDivide la somma dei voti residuati di tutti i gruppi di liste per il numero dei seggi da attribuire; nell'effettuare la divisione, trascura l'eventuale parte frazionaria del quoziente. Il risultato costituisce il quoziente elettorale regionale. Divide, poi, la somma dei voti residuati di ogni gruppo di liste per tale quoziente; il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato maggiori resti e, in caso di parit\u00e0 di resti, a quei gruppi che abbiano avuto maggiori voti residuati; a parit\u00e0 di questi ultimi si procede a sorteggio. I seggi spettanti a ciascun gruppo di liste vengono attribuiti alle rispettive liste nelle singole circoscrizioni, seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale. Qualora in una circoscrizione fosse assegnato un seggio ad una lista i cui candidati fossero stati gi\u00e0 tutti proclamati eletti dall'Ufficio centrale circoscrizionale, l'Ufficio centrale regionale attribuisce il seggio alla lista di un'altra circoscrizione proseguendo nella graduatoria anzidetta.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nNumeri e costi delle elezioni.\nAffluenza.\nGli elettori chiamati al voto sono stati per la prima volta pi\u00f9 di un milione, precisamente 1.022.797. Si sono recati al voto 906.723 elettori, con un'affluenza dell'88,65% contro il 90,56% delle regionali del 1978.\nSchede bianche e nulle.\nLe schede bianche sono state 25.320 (pari al 2,79% dei voti espressi), le schede nulle sono state 32.027 (pari al 3,53%).\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nLa Democrazia Cristiana ha subito una forte perdita di voti, cedendo oltre il 5,30%. tale calo \u00e8 stato per\u00f2 compensato, nell'area di governo, dagli incrementi sostanziosi del Partito Socialista Italiano (pi\u00f9 1,8%), Partito Socialista Democratico Italiano (pi\u00f9 0,7%) e soprattutto del Partito Repubblicano Italiano, che ha raddoppiato i voti.\nA sinistra il Partito Comunista Italiano ha mantenuto le stesse percentuali del 1978, mentre vi \u00e8 stato un leggero incremento per Democrazia Proletaria. Hanno migliorato i risultati delle elezioni precedenti anche Partito Liberale Italiano e Movimento Sociale Italiano. Tra le forze regionaliste invece vi sono stati dei cali per Lista per Trieste e Movimento Friuli.\nEsito delle elezioni.\nIl 18 luglio 1983 l'assemblea ha eletto Vinicio Turello (DC) Presidente del Consiglio Regionale.\nA seguito di quanto previsto dagli art. 35 e 36 dello Statuto il Consiglio regionale ha eletto, il 29 luglio 1983 la Giunta Regionale e rieletto Antonio Comelli, della DC, come presidente della Regione. La giunta era composta da membri della DC, del PSI, del PSDI, del PRI e del PLI, ma era sostenuta anche dalla Slovenska Skupnost.\nIl 23 ottobre 1984 \u00e8 stata eletta una nuova giunta, guidata per la prima volta da Adriano Biasutti, anch'egli democristiano, composta da assessori degli stessi partiti che sostenevano la giunta Comelli. Il giorno seguente il socialista Luigi Manzon \u00e8 eletto alla Presidenza del Consiglio al posto di Turello.\nIl 10 ottobre 1985 il Consiglio Regionale ha eletto una nuova giunta, ancora guidata da Biasutti, senza per\u00f2 la presenza di assessori del PLI. Il 24 ottobre dello stesso anno il liberale Paolo Solimbergo, il primo per il suo partito, ha preso il posto di Manzon quale Presidente dell'assemblea. Infine, il 24 giugno 1987, \u00e8 stata varata la terza giunta Biasutti della legislatura, composta anch'essa da assessori di DC, PSI, PSDI e PRI.\nTabella riepilogativa.\nPartiti:\nComposizione di Governo:"}
{"id": "870124", "revid": "1516566", "url": "https://it.wikipedia.org/wiki?curid=870124", "title": "Teverola", "text": "Teverola (\"Teverol\u00eb\" in napoletano) \u00e8 un comune italiano di abitanti della provincia di Caserta in Campania.\nNel 1929 venne fuso nel comune di Fertilia insieme a Casaluce, per poi ritornare comune autonomo nel 1946, contestualmente al passaggio dalla provincia di Napoli alla ricostituitasi provincia di Caserta.\nGeografia fisica.\nTerritorio.\nTeverola \u00e8 situata nell'Agro aversano e nella fertile pianura campana, non lontano da corsi fluviali importanti come il Volturno e i Regi Lagni. Sorge inoltre sulla via Antica consolare campana, che congiungeva in epoca romana Capua con Pozzuoli, il cui percorso \u00e8 oggi ricalcato dal tratto locale dell'ex strada statale 7 bis di Terra di Lavoro, oggi di competenza provinciale. Il territorio comunale \u00e8 inoltre attraversato dalla tratto ferroviario Villa Literno-Aversa facente parte della Ferrovia Roma-Formia-Napoli e dalla tratta ferroviaria Aversa-Caserta facente parte della ferrovia Ferrovia Napoli-Foggia. Dista da Aversa 2\u00a0km, Napoli 17\u00a0km e da Caserta capoluogo di provincia 14\u00a0km. Inoltre \u00e8 il diciottesimo comune per popolazione dell'omonima provincia.\nSecondo la classificazione della Protezione Civile il territorio comunale rientra in zona 2 di classificazione sismica, ovvero a rischio medio-alto.\nClima.\nA Teverola il regime climatico \u00e8 classificato come temperato caldo, con estati calde e inverni miti. Le medie invernali sono di solito inferiori ai 10\u00a0\u00b0C; le medie estive sono di 26\u00a0\u00b0C (con valori massimi che possono toccare i 40\u00a0\u00b0C). Le precipitazioni sono piuttosto irregolari: si concentrano tra ottobre e gennaio, mentre d'estate sono pi\u00f9 rare. La nebbia \u00e8 molto rara che ci sia \u00e8 per lo pi\u00f9 si concentra tra novembre e marzo. Le nevicate regolari non sono presenti a causa dei inverni miti, anche se in alcune nevicate nei corsi degli anni ci sono state, quelle pi\u00f9 importanti sono nel 1985 e nel 2018.\nStoria.\n\u00c8 ignoto l'anno della fondazione di Teverola. La sua storia \u00e8 ovviamente la storia di questo territorio e dei centri che lo compongono. La scoperta, ad esempio di insediamenti preistorici nei vicini comuni di Gricignano e Orta di Atella, fanno desumere una presenza umana nella zona gi\u00e0 nel III- IV millennio a.C. Ulteriori scavi per la realizzazione della linea veloce Roma-Napoli hanno portato alla scoperta di innumerevoli altri ritrovamenti in tutta la zona, anche in territorio di Teverola.Le popolazioni vivevano lungo il corso del fiume Clanio, fiume che sicuramente scorreva anche nel territorio di Teverola. Questo era un fiume a carattere torrentizio che spesso causava alluvioni ed inondazioni. Per questo in seguito fu canalizzato e fatto confluire nei Regi Lagni.I primi abitanti di cui si ha notizia sono i Liburni dai quali deriva il nome Liburia che indicava il territorio compreso tra Napoli e Capua, in seguito conosciuto come Campania felix, rinomato per il clima mite e la fertlit\u00e0 del terreno. Successivamente questi si unirono con gli Osci, Etruschi campani, e i Sanniti.Qualche notizia di Teverola la ritroviamo al tempo dei Romani e precisamente durante la dittatura di Cesare quando alcune colonie furono fondate in Campania. si ipotizza che l'insediamento, collocato sulla via Antica consolare campana attuale via Campanello, si sia originato dall'evoluzione di una mansio. La prima menzione del paese \u00e8 tratta dal Chronicon Vulturnense, che cita una donazione del 964 in cui si donavano Teverola e i terreni circostanti all'abbazia di San Vincenzo al Volturno.\nCon l'avvento degli Angioini alla guida del Regno di Napoli, Teverola divenne parte dei feudi assegnati alla famiglia Mormile fino alla sua cessione, prima nel 1590 a Nicola de Franchi e infine alla famiglia Carafa, che lo tenne fino all'eversione della feudalit\u00e0.\nTeverola divenne quindi un comune, e fu aggregato alla provincia di Terra di Lavoro fino alla sua soppressione nel 1927. Nel 1929 venne fuso con Casaluce, formando il comune di Fertilia fino alla sua divisione del 1946, che ricostituiva i due comuni preesistenti. Fino al 1945 Teverola fece parte della provincia di Napoli, per poi tornare in quell'anno nella neoistituita provincia di Caserta. Stando a nozioni storiche le origini del nome di Teverola pare che derivino dalla famiglia Tuberani, famiglia romana che aveva seguito Gaio Giulio Cesare nella conquista iberica e trovandosi di passaggio decisero di stabilirsi nei pressi della mansio di Casaluce. Nei secoli a venire il nome cambi\u00f2 pi\u00f9 volte, diventando Tuberniola, Tuberoila, Teberola, Tiburola, Tuberola, per finire in Teverola, nome attuale, la cui prima comparsa figura in un documento del 1520. Come detto, il primo insediamento stabile in zona \u00e8 probabile che sia avvenuto per opera dei Romani, stabilendosi al margine della mansio di Casaluce, che altro non era che un insediamento militare posto su strade strategiche al fine di poter controllare la circolazione e le merci che vi transitavano. La prima citazione scritta su Teverola risale al 964 e compare in un documento denominato Chronicon Vunternense del XII secolo redatto da tale Giovanni, monaco del monastero di San Vincenzo al Volturno, e fa riferimento alla donazione da parte di Pandolfo Testadiferro, principe di Capua, ai succitati monaci di Teverola e alcune terre limitrofe. In epoca angioina fu un feudo della famiglia Stendardo, in quella aragonese della famiglia Mormile, fino al 1590, poi pass\u00f2 ai Terralavoro, ai de Franchi, e infine ai Carafa, che lo mantennero fino al 1806, periodo in cui inizi\u00f2, con il decreto napoleonico, la soppressione dei monasteri. A Teverola, il monastero della Madonna delle Grazie venne soppresso nel 1809. Con l'eversione della feudalit\u00e0 Teverola fu unita con Carinaro e Casignano e contemporaneamente aggregata alla provincia di Terra di Lavoro. Casignano oggi \u00e8 praticamente scomparsa: dalle fonti si sa che aveva una chiesa dedicata a San Martino, e che dopo la scomunica da parte del vescovo aversano De Lucia avvenuta nel 1848 i suoi arredi furono venduti, tra cui una bellissima fonte battesimale del XVI secolo che fu venduta a una chiesa di Aversa, forse alla chiesa dello Spirito Santo.\nA partire dagli anni '80 del Novecento, grazie all'immediata vicinanza ad Aversa (di cui costituisce oggi quasi un sobborgo senza percepibile soluzione di continuit\u00e0) e ai rapidi collegamenti stradali con Napoli e Caserta, Teverola ha conosciuto un boom demografico senza precedenti, che ne hanno fatto un centro prettamente residenziale, vicino ai 15.000 abitanti tra anagrafati e non ufficialmente registrati.\nIl 20 Novembre 2008 a Teverola \u00e8 stato attribuito il titolo di citt\u00e0 con decreto del Presidente della Repubblica.\nStrage di Fertilia-Teverola.\nDurante la seconda guerra mondiale, nei giorni seguenti all'armistizio di Cassibile, il 13 settembre 1943, l'esercito tedesco comp\u00ec nel paese l'esecuzione di 14 carabinieri della Stazione CC.RR. \"Napoli-Porto\", che difesero la Centrale Telefonica S.E.T., in Via Marchese Campodisola civico 9 in Napoli, e 2 civili presi sul posto.\nQuesti vennero costretti a marciare dal capoluogo campano sino ad Aversa e poi a Fertilia, in Contrada Madama Vincenza (ora nel Comune di Teverola), dove vennero giustiziati, accusati di aver ostacolato le operazioni militari degli occupanti tedeschi.\nLa statua della Regina di Teverola.\nQuesto monumento, \u00e8 stato il primo in Campania, nonch\u00e9 il terzo realizzato in Italia dedicato ai caduti della prima guerra mondiale. il monumento fu commissionato a un artista calabrese, Domenico Pellegrino, peraltro \u00e8 suo il busto di Luigi Settembrini sito nella villa comunale di Napoli. L'artista in quel periodo era operante a Napoli nei lavori di rifacimento della facciata del Duomo e dell'atrio dell'universit\u00e0 Federico II, in cooperazione con un altro artista calabrese che in seguito realizzer\u00e0 i maggiori monumenti ad Aversa: lo scultore Francesco Jerace. Il giorno dell'inaugurazione, il 30 gennaio 1921, Teverola fu al centro della Campania, la citt\u00e0 era blindata, giunsero personalit\u00e0 e podest\u00e0 da tutte le citt\u00e0 campane; il discorso celebrativo fu fatto dal deputato al Parlamento nonch\u00e9 maggiore dei bersaglieri Raffaele De Caro, anche Filippo Saporito presente all'inaugurazione non fece mancare un suo pensiero con un breve scritto dedicato ai teverolesi. Durante tutta la cerimonia aerei militari partiti da Napoli sorvolarono a cerchio pi\u00f9 volte la zona e da Roma non mancarono attestati di compiacimento. Alcuni giorni dopo il 13 febbraio il ministero della guerra, direzione generale artiglieria, fece recapitare al comitato organizzativo dell'evento una lettera protocollata con n. 4638 ove oltre alle congratulazioni si comunicava che avrebbero inviato a Teverola con spese a carico del ministero una bombarda di 220\u00a0mm da conservare come cimelio di guerra.\nStrage di camorra a Teverola.\nLa sera del 19 gennaio 1995 Genovese Pagliuca venne ucciso in via Roma, a Teverola, a colpi di pistola e fucile dagli esponenti del clan dei casalesi che aveva affrontato per difendere la fidanzata. Le disavventure di Genovese e Marianna iniziarono nell'estate del '93. Allontanato dalla gelosia della donna, Genovese continuava a cercare un contatto con la fidanzata finch\u00e9, a dicembre, Angela decise di sequestrare la giovane portandola in un'altra abitazione aiutata dal fratello e da un altro amico. Nonostante tutto, Genovese non cedette alle intimidazioni sempre intenzionato a difendere Carla senza rivelare dove alloggiava. Mancavano pochi aggiusti e si avvicinava il giorno all'inaugurazione quando la vita di Genovese fu stroncata dalla camorra. Il corpo di Genovese fu ritrovato in auto a pochi metri dalla gelateria di propriet\u00e0 dei Barra. Solo quando Marianna apprese la notizia di Genovese decise di rompere il muro dell'omert\u00e0 confessando tutto alle forze dell'ordine.\nMonumenti e luoghi d'interesse.\nArchitetture Religiose.\nChiesa di San Giovanni Evangelista.\nUna delle sue prime citazioni risale al 1324 \u00e8 viene menzionata nei registri ecclesiastici per la riscossione di tributi, viene citata unitamente ad un'altra chiesa che all'epoca esisteva in Teverola ovvero quella di San Facendo un salto di qualche secolo la Chiesa nel 1851 in occasione di un'altra visita pastorale stavolta del vescovo Saverio De Luca, viene descritta nei particolari, dove si menzionano gli altari ed a chi erano stati dedicati, senza fare alcuna menzione degli affreschi, precisando che alcuni materiali per la loro realizzazione furono prelevati dalla chiesa della Madonna delle Grazie che si trovava nel monastero degli Agostiniani e gi\u00e0 in stato di abbandono. Architettonicamente si presenta a navata unica con un grande arco a delimitare l'area absidale sulla parete sinistra area absidale si ha accesso alla vecchia sacrestia, l'unica parte della chiesa con volta a botte, forse \u00e8 la parte pi\u00f9 antica ed \u00e8 tutta affrescata con decorazioni risalente al 1874 mente sulla parete destra si ha accesso ai locali della nuova sacrestia. In chiesa vi si accede mediante una piccola ed ampia scalinata di pochi gradini che danno accesso al Pronao, sulla sinistra vi \u00e8 una sala usata per la vestizione e preparazione dei riti. Da evidenziare che la chiesa custodisce opere artistiche di pregevole valore, in primis la statua della Madonna delle Grazie, non tutti sanno che proviene dal monastero demolito, risale al 1400 ed ha la particolarit\u00e0 di essere stata realizzata in terracotta, una vera chicca nella nostra diocesi Aversana tant'\u00e8 che a suo tempo la si voleva portare in cattedrale ma i teverolesi si opposero. Poi c'\u00e8 la statua di Sant'Antuono provenienti dall'antica cappellina che si trovava nei pressi del palazzo dei Dello Vicario, ovviamente una citazione d'obbligo va fatta per la statua lignea del 1700 di San Giovanni Evangelista, nonch\u00e9 all'unica tela presente in chiesa quella raffigurante l'apoteosi di San Giovanni evangelista, \u00e8 un'opera di Giuseppe Simonelli 1650 -1710 allievo di Luca Giordano uno dei massimi pittori napoletani del tempo.\nCappella di Nostra Signora Del Sacro Cuore\nil nome di questa chiesa di cui parlo deriva dalla fondatrice dell'istituto Issa Cassi, che dopo aver preso i voti, divenne suor Maria Agostina di Ges\u00f9, e fond\u00f2 l'ordine nel 1892, riconosciuto ufficialmente nel 1935 con approvazione costituzionale nel 1946. Successivamente lo stabile venne ampliato e trasformato in scuola materna, \u00e8 stato in funzione fino a pochi anni fa prima che venisse abbattuto. Oggi come detto non esiste pi\u00f9 , al suo posto vi \u00e8 stato costruito una moderna costruzione per uso abitativo. Parlando della chiesa ha una facciata semplice con un ampio finestrone sul portale d'ingresso, \u00e8 a navata unica, una balaustra in marmo ed un ampio arco delimitano l'area del presbiterio dove \u00e8 posizionata uinistraa bella statua della Madonna di nostra signora del sacro Cuore.\nCappella del Santo Rosario.\nLa sua data di fondazione non \u00e8 certa ma di sicuro risale a prima del 1722, infatti in quell'anno venne in visita pastorale il vescovo di Aversa Innico Caracciolo il quale nei suoi appunti personali la menzione scrivendo; a pochi passi dalla chiesa parrocchiale sorge la cappella del Santo Rosario gestita da una omonima confraternita il cui Priore la prima domenica di Ottobre organizza una festa popolare in suo onore, fatta questa piccola parentesi possiamo ipotizzare la sua costruzione a cavallo tra il 1600 - 1700. Oggi la confraternita esiste ancora anche se le attivit\u00e0 in termini di festeggiamenti e riti religiosi si sono ridimensionati fino alla quasi totalit\u00e0. Sulla parete absidale incastonata in una cornice di marmo vi \u00e8 una tela raffigurante la Madonna del Rosario, sicuramente in origine c'era qualcos'altro in quanto la tela attuale non \u00e8 antica, sulla parete sinistra vi \u00e8 una piccola acquasantiera mentre sulla soffitta vi \u00e8 un bel rosone, la facciata \u00e8 semplice con tutt'uno con il piccolo campanile a vela. \u00c8 sopraelevata rispetto al manto stradale, infatti ha una scalinata di accesso delimitata da una ringhiera.\nArchitetture Civili.\nPalazzo Carafa.\nProbabilmente costruito su fondamenta di un altro palazzo preesistente. Fu dimora dei Carafa, dei Conti di Policastro fino ai Principi Carafa della Roccella gli ultimi nobili a dimorarvi. Era riccamente decorato Tant'\u00e8 che in alcuni punti sono ancora visibile le tracce. Oggi il palazzo \u00e8 abitato da vari nuclei familiari che arbitrariamente ne hanno stravolto lo stato originale, nonostante ci\u00f2 conserva ancora tutto il suo fascino, Di particolare bellezza \u00e8 lunga scalinata fatta con Mattoni di Terracotta che dal cortile portano sul terrazzo dei locali un tempo adibiti a depositi.\nPalazzo Colella (Casa Colella).\nQuesto palazzo \u00e8 casa natale del Cavaliere del Ordine della Corona d'Italia Luigi Colella. Dove viene dedicata una lapide nel suo anniversario della morte del 19 maggio 1889. La casa \u00e8 in stato di abbandono causato dal disinteresse delle istituzioni.\nSociet\u00e0.\nEvoluzione demografica.\nSin dai primi anni del XX secolo a causa dell'estrema indigenza un gran numero di teverolesi sono stati costretti ad andar via dalla propria terra di origine per trovare fortuna altrove. Le mete principali, comuni a tanti altri emigranti meridionali, sono state quattro: l'Italia settentrionale, la Germania, la Francia e l'America. Nella seconda met\u00e0 dello scorso secolo, poi, molti teverolesi si sono trasferiti nelle citt\u00e0 industriali del nord Italia. Altre consistenti comunit\u00e0 di teverolesi si trovano a: Settimo Torinese, Loreto, Arona, Milano, Firenze, Siena, Portogruaro.\nEtnie e minoranze straniere.\nGli stranieri residenti a Teverola al 31 dicembre 2019 sono 444 e rappresentano il 3,0% della popolazione residente. La comunit\u00e0 straniera pi\u00f9 numerosa \u00e8 quella proveniente dall'Ucraina con il 30,18% di tutti gli stranieri presenti sul territorio, seguita dalla Romania (13,74%) e dal Marocco (10,14%).\nLingue e dialetti.\nNella cittadina oltre la lingua italiana si parla pure il dialetto napoletano con Il suo accento Teverolese Che unito dal accento Atellano, Casalese e dal Aversano. \nInoltre in conseguenza dei stranieri presenti sul territori, tra le Minoranze straniere si parla la loro lingua di provenienza o dialetto, la maggioranza sono il Cinese, Arabo, Polacco, urdu e igbo.\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; la chiesa di San Giovanni Evangelista (La parrocchia della cittadina) appartiene alla diocesi di Aversa, con una presenza importante dei testimoni di Geova e degli evangelici. Durante l'immigrazione degli ultimi 20 anni si sono formate comunit\u00e0 islamiche, ind\u00f9 e ortodosse.\nIstituzioni, enti e associazioni.\nNella cittadina era presente la sede territoriale della Guardia di Finanza in Via Garibaldi, Ora la Caserma \u00e8 stata abbattuta ed \u00e8 diventata una abitazione privata.\nComunit\u00e0 di Capodarco.\nNella comune \u00e8 presente la Comunit\u00e0 di Capodarco, nata nel 1997 grazie all\u2019iniziativa di un piccolo gruppo di giovani, volontari e soci di una comunit\u00e0 locale, sostenuti dal movimento nazionale di Capodarco. La comunit\u00e0 di Teverola si occupa della presa in carico residenziale dei bambini in difficolt\u00e0, segnalati dalle strutture pubbliche, in particolare dal tribunale e dai servizi sociali dei comuni.\nStrutture Sanitarie.\nLa principale struttura sanitaria pubblica del comune \u00e8 l'ambulatorio medico e vaccinale del ASL Caserta in Piazza Trieste.\nQualit\u00e0 della vita.\nTeverola aderisce al Patto dei Sindaci, un movimento europeo che vede coinvolte le autorit\u00e0 locali e regionali che si impegnano volontariamente ad aumentare l'efficienza energetica e l'utilizzo di fonti energetiche rinnovabili nei loro territori.\nCultura.\nIstruzione.\nBiblioteche.\nAd Teverola \u00e8 presente una Biblioteca Scolastica che si trova nella Scuola Media. Questa mette a disposizione del pubblico libri,materiali interattivi e postazioni internet. Inoltre \u00e8 in costruzione la Biblioteca comunale nel edificio denominato ex Geoeco.\nScuole.\nCon la creazione degli istituti comprensivi, le scuole pubbliche di primo grado di istruzione sono state raggruppate in un unico istituto. Sono inoltre presenti due istituzioni scolastiche paritarie private.\nNel passato era presente anche la sede succursale del l\u2019I.T.C. \u201cA. Gallo\u201d Di Aversa.\nCinema.\nIn seguito al fenomeno della Terra dei fuochi nel territorio comunale sono stati girati alcuni film tra cui:\nGeografia antropica.\nUrbanistica.\nOggi l'abitato risulta saldamente collegato ai comuni di Aversa, Casaluce e Carinaro tale da formare una singola conurbazione, Invece con la citt\u00e0 confinante Santa Maria Capua Vetere e Marcianise sono distaccati dal centro abitato. Inoltre il centro abitato \u00e8 attraversato dalla strada principale della citt\u00e0 cio\u00e8 il tratto storico della SS 7 bis che collega Capua ad Atripalda.\nIl centro storico di Teverola si concentra in \"via Garibaldi\" e \"Via Camillo Benso Conte Di Cavour\" dove si trovano la chiesa della citt\u00e0,il Palazzo Carafa e il Palazzo Di Citt\u00e0 (Detto il Municipio), \u00e8 caratterizzato da un tessuto di case a corte. Si tratta d'una tipologia edilizia tipica dell'area aversana e discendente dal modello romano della domus, che qui si rivela perfettamente funzionale al sistema sociale patriarcale e alla duplice destinazione residenziale e agricola dell'abitato.\nQuartieri.\nLa parte residenziale della citt\u00e0 \u00e8 divisa in Rioni che prendono un nome particolare, in base al nome della strada o luogo. Spesso viene usato tra le persone originarie di Teverola.\nEconomia.\nTeverola, nel panorama provinciale e regionale \u00e8 un importante Polo produttivo con un ASI (agglomerato ASI Aversa nord) esteso su una superficie di 650.000 m\u00b2, che coinvolge anche i comuni di Carinaro e Gricignano territorio in cui coesistono i distretti del tessile e calzaturiero, delle produzioni tecnologiche, elettrotecnici (Tra cui ex Indesit ora Seri Industrial), la ABB con la officina tecnica, energetiche con la Centrale a ciclo combinato della Repower e nella logistica tra cui i depositi di GLS, FedEx e TNT Express, nei imballaggi e stampaggio con l'azienda imbalplast, Alimentari con la produzione della mozzarella di bufala campana e ortofrutticola ed una fabbrica di liquori e una azienda specializzata nella produzione di PatatineInoltre hanno sede alcune tra le maggiori strutture commerciali del Agro aversano (tra cui Il \"Parco Commerciale \"Appia Center\"\" e Il \"Centro Commerciale \"Med\u00ec\"\"che comprende un IperFamila di Megamark)\nAgricoltura.\nA Teverola insieme ad altri comuni dell'Agro aversano si produce la mozzarella di bufala campana, prodotto tipico riconosciuto DOC e DOP dal 1993. La zona \u00e8 inoltre un'area di produzione del vino Asprinio e delle mele annurche. Nel passato c'era pure un mulino della Chirico.\nNonostante lo scandalo Terra dei Fuochi e con l'abbandono delle fertilissime campagne (la piana campana \u00e8 riconosciuta tra le zone con i terreni pi\u00f9 fertili al mondo), oggi la situazione sembra invertire rotta; sempre di pi\u00f9 sono i contadini che ritornano ad investire nei propri campi.\nArtigianato.\nIl comune \u00e8 afferente al distretto della pelletteria e delle calzature dell'area della provincia di Caserta. Vi sono impegnate circa 20 aziende di calzature che a stento sopravvivono alla crisi. Il polo recentemente ha rischiato la chiusura, risolta grazie alla concertazione tra enti pubblici e privati. Molte aziende vivono unicamente di concorrenza locale, mentre l'e-commerce \u00e8 ancora poco diffuso; alcune imprese garantiscono la propria presenza alla \u201cMicam\u201d, la fiera delle scarpe di Milano.\nIndustria.\nNella Zona ASI era presente un stabilimento e un centro di ricerca della Indesit Company, chiuso nel 2017 ora all'interno del stabilimento c'\u00e8 la Seri Industriale l'officina tecnica della ABB, Sempre nella Zona ASI sono presenti dei capannoni industriali della Marican Spa dove ci sono i depositi delle merce di molte aziende tra cui Eurospin, Mondo Convenienza, GLS, FedEx e TNT Express .\nInoltre nella cittadina c'\u00e8 anche una Centrale a ciclo combinato della Repower.\nInfrastrutture e trasporti.\nStrade.\nTeverola \u00e8 collegata sia con la omonima provincia, che con la citt\u00e0 metropolitana di Napoli e la rete autostradale italiana. I collegamenti stradali che attraversano il comune sono:\nLe strade provinciali che attraversano il territorio comunale sono:\nFerrovie.\nLa localit\u00e0 \u00e8 servita dalla Stazione di Gricignano-Teverola, posta all'incrocio delle linee Napoli-Foggia e Villa Literno-Cancello; da essa si diparte anche un'interconnessione per la linea ad alta velocit\u00e0 Roma-Napoli.\nFra il 1913 e il 1976 il territorio comunale fu attraversato dalla Alifana bassa, che collegava Napoli con Piedimonte d'Alife, citt\u00e0 che dal 1974 si chiama Piedimonte Matese. La Stazione di Teverola si trovava a nord del centro abitato.\nIn progetto c'\u00e8 la costruzione di due fermate della Linea Napoli-Giugliano-Aversa (detta Linea Arcobaleno) a servizio del comune. Inoltre c'\u00e8 in progetto la costruzione della \"Linea Tranviaria Aversa - Teverola - Santa Maria Capua Vetere - Capua\" che il termine per l'esecuzione dei lavori \u00e8 entro la fine del 2025.\nMobilit\u00e0 urbana.\nI trasporti urbani e interurbani di Teverola vengono svolti con autoservizi di linea gestiti da CTP e della CLP.Inoltre \u00e8 presente anche il deposito degli automezzi della CTP.\nProblemi.\nTerra dei fuochi.\nCos\u00ec \u00e8 detto un vasto territorio alla periferia della cittadina, tristemente famoso per la presenza di rifiuti tossici.\nIn questi luoghi le innumerevoli discariche abusive presenti in piena campagna o lungo le strade vengono date alle fiamme quando si saturano, per liberare spazio dove \"smaltire\"altri rifiuti, la maggior parte dei quali sono speciali. I rifiuti speciali sono definiti nell\u2019articolo 7 del Decreto Legislativo numero 22 del febbraio 1997 come una categoria che si differenzia nettamente dai rifiuti urbani, domestici o assimilabili a quelli domestici, quelli per esempio che derivano dalla pulizia delle strade o provenienti da aree verdi. Rientrano tra i rifiuti speciali quelli derivanti da attivit\u00e0 agricole e agro-industriali, da attivit\u00e0 di demolizione, costruzione, da lavorazioni industriali e artigianali, da attivit\u00e0 commerciali o di servizio, o ancora quelli derivanti da macchinari, combustibili, veicoli a motore. Sono rifiuti pericolosi e inquinanti, il cui smaltimento dovrebbe seguire particolari modalit\u00e0 di trattamento o di stoccaggio particolare, proprio per contenere i pericoli ambientali derivanti dalla loro gestione. Lo smaltimento \u00e8 poi differente a seconda della tipologia di rifiuto (un solvente di laboratorio \u00e8 diverso da quello di un pannello di amianto. I rifiuti speciali sono la parte pi\u00f9 consistente dei rifiuti e anche i pi\u00f9 costosi da smaltire: fino a 600 euro per tonnellata per i pi\u00f9 pericolosi.\nI rifiuti urbani e speciali, bruciati nell\u2019area del casertano e nella zona settentrionale della provincia di Napoli sono la principale fonte di inquinamento della zona. La pratica criminale di smaltire o riciclare i rifiuti speciali bruciandoli ormai va avanti da molti, troppi anni, senza che nulla sia realmente cambiato, con stagioni di roghi, fumi tossici e chiss\u00e0 quanti altri veleni. Si continua come se nulla fosse. La terra dei fuochi, un territorio di 1076\u00a0km\u00b2 e circa 2 milioni e mezzo di abitanti residenti in 57 comuni, \u00e8 ormai un territorio totalmente compromesso, con il tasso di mortalit\u00e0 per tumore pi\u00f9 alto d'Europa. Secondo l\u2019Istituto Superiore di Sanit\u00e0 (ISS) l\u2019incremento di diverse patologie tumorali \u00e8 strettamente correlato con gli smaltimenti illegali di rifiuti e la conseguente dispersione di sostanze inquinanti nel suolo e nell\u2019aria. Lo Stato non riesce a risolvere l\u2019emergenza inquinamento e a trovare una soluzione definitiva per i continui roghi tossici e la criminalit\u00e0 organizzata continua impunemente, a partire dagli anni Ottanta a sversare e bruciare rifiuti, dapprima quelli urbani, poi quelli speciali e pericolosi, pi\u00f9 redditizi.\nCriminalit\u00e0.\nIl paese \u00e8 stato anche citato nel libro Storia della camorra di Francesco Barbagallo:\nNel corso degli anni Teverola si \u00e8 tristemente qualificata come uno dei paesi dove il clan dei casalesi ha un ruolo apicale, Fortunatamente lo Stato ha fatto sentire la sua presenza arrestando molti esponenti del clan, tuttavia il comune di Teverola \u00e8 stato sciolto una volta per infiltrazioni mafiose.\nSport.\nCalcio.\nHanno sede nel comune la societ\u00e0 di calcio A.S.D. Teverola 1997, che ha disputato campionati dilettantistici regionali e nel 2020 milita in prima categoria, e la Fertilia Boys che nel 2020 gioca nella terza categoria.\nCalcio a 5.\nLa Royal Teverola \u00e8 una squadra di Calcio a 5 che ora disputa la Serie C2 femminile nel Girone A. Nella stagione 2009-2010 ha disputato la Serie A femminile di calcio a 5.\nPallavolo.\nHanno sede nel comune la societ\u00e0 di Pallavolo A.S.D. Veritas Teverola nata nel settembre del 2020.\nAtletica Leggera.\nNella cittadina nel 1975 c'era una societ\u00e0 semi-dilettante del Olimpic \u201969 dove partecipava a competizioni provinciali, ora fallita. Nei giorni nostri c'\u00e8 una nuova societ\u00e0 chiamata ASD Atletica Teverola."}
{"id": "870127", "revid": "38120", "url": "https://it.wikipedia.org/wiki?curid=870127", "title": "C-20", "text": ""}
{"id": "870130", "revid": "3115", "url": "https://it.wikipedia.org/wiki?curid=870130", "title": "Elezioni regionali in Friuli-Venezia Giulia del 1988", "text": "Le elezioni regionali in Friuli Venezia Giulia del 1988 si sono svolte il 26 e 27 giugno 1988. Sono state le seste nella storia della regione.\nIl regime elettorale previsto \u00e8 un sistema proporzionale. La legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 62.\nIl primo partito \u00e8 risultata la Democrazia Cristiana, col 37,18% dei voti, seguita dal Partito Socialista Italiano col 17,7% che ha preceduto per la prima volta il Partito Comunista Italiano, col 17,5% dei suffragi. Il Consiglio Regionale ha eletto, l'8 luglio 1988 la Giunta Regionale e rieletto Adriano Biasutti, della DC, come presidente della Regione. Il 20 settembre 1989 \u00e8 stata eletta una nuova giunta, sempre guidata da Adriano Biasutti. Infine, il 14 gennaio 1992, \u00e8 stata varata una terza giunta, guidata questa volta da Vinicio Turello, anch'egli democristiano.\nGli elettori chiamati al voto sono stati 1.041.324. Si sono recati al voto 877.452 cittadini, pari all'84,26% degli aventi diritto. Assieme al rinnovo del Consiglio regionale sono stati eletti anche i Consigli provinciali di Trieste e Gorizia, e quelli di 33 comuni, tra cui Trieste.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 11 aprile 1988, nr. 18 che per\u00f2 non ha effettuato cambiamenti in merito all'attribuzione dei seggi fra le liste.\nSecondo l'art.1 della legge elettorale l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Ogni elettore dispone di un voto di lista e pu\u00f2 attribuire delle preferenze, due, se i Consiglieri regionali da eleggere sono fino a sei; di tre se i Consiglieri regionali da eleggere sono in numero da sette a quattordici; di quattro se i Consiglieri regionali da eleggere sono in numero da quindici in poi.\nViene applicato, in via generale, quanto disposto dal testo unico delle leggi per l'elezione della Camera dei deputati, approvato con decreto del Presidente della Repubblica 30 marzo 1957, n. 361.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 18 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale stabiliscono le operazioni per la determinazione della ripartizione dei seggi fra le liste e fra i candidati. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 uno, ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di una unit\u00e0 il divisore. I seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSuccessivamente l'Ufficio centrale regionale determina il numero dei seggi non attribuiti nelle circoscrizioni e, per ciascuna lista, il numero dei voti residuati. Successivamente procede alla somma dei predetti voti per tutte le liste aventi lo stesso contrassegno, che siano state presentate in almeno due circoscrizioni e che abbiano ottenuto non meno di 5.000 voti validi complessivi.\nDivide la somma dei voti residuati di tutti i gruppi di liste per il numero dei seggi da attribuire; nell'effettuare la divisione, trascura l'eventuale parte frazionaria del quoziente. Il risultato costituisce il quoziente elettorale regionale. Divide, poi, la somma dei voti residuati di ogni gruppo di liste per tale quoziente; il risultato rappresenta il numero dei seggi da assegnare a ciascun gruppo. I seggi che rimangono ancora da attribuire sono rispettivamente assegnati ai gruppi per i quali queste ultime divisioni hanno dato maggiori resti e, in caso di parit\u00e0 di resti, a quei gruppi che abbiano avuto maggiori voti residuati; a parit\u00e0 di questi ultimi si procede a sorteggio. I seggi spettanti a ciascun gruppo di liste vengono attribuiti alle rispettive liste nelle singole circoscrizioni, seguendo la graduatoria decrescente dei voti residuati espressi in percentuale del relativo quoziente circoscrizionale. A tal fine si moltiplica per cento il numero dei voti residuati di ciascuna lista e si divide il prodotto per il quoziente circoscrizionale. Qualora in una circoscrizione fosse assegnato un seggio ad una lista i cui candidati fossero stati gi\u00e0 tutti proclamati eletti dall'Ufficio centrale circoscrizionale, l'Ufficio centrale regionale attribuisce il seggio alla lista di un'altra circoscrizione proseguendo nella graduatoria anzidetta.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nComposizione degli schieramenti.\nLe elezioni hanno visto l'esordio per due formazioni ambientaliste: la Lista Verde, nata da un'alleanza tra i radicali e degli ecologisti, e i Verdi della Margherita, nati da una scissione all'interno del movimento dei Verdi.\nIl Partito Socialista Democratico Italiano presenta tra i suoi candidati anche esponenti di Lista Civica, movimento dei Pensionati e della \"Lista Tricolore\". Il Partito Repubblicano Italiano ha subito una scissione a sinistra di un gruppo di suoi esponenti che hanno dato vita a \"Giustizia &amp; Libert\u00e0\".\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nGli elettori chiamati al voto sono 1.041.324. Si sono recati al voto 877.452 elettori, con un'affluenza dell'84,26% contro l'88,65% delle regionali del 1983.\nIl comune nel quale l'affluenza \u00e8 stata pi\u00f9 elevata \u00e8 Chiopris-Viscone, col 95,7%, mentre il comune con l'affluenza pi\u00f9 ridotta \u00e8 stato Drenchia col 54%. Entrambi i comuni si trovano in provincia di Udine. Tra i capoluoghi di provincia quello che ha registrato l'affluenza pi\u00f9 alta \u00e8 stato Gorizia, ove si votava anche per il rinnovo del consiglio provinciale, col 90%, mentre quello con la pi\u00f9 bassa partecipazione al voto \u00e8 stato Trieste, dove si rinnovava il comune e la provincia, con l'82,1%.\nSchede bianche e nulle.\nLe schede bianche sono state 21.019 (pari al 2,40% dei voti espressi), le schede nulle sono state 32.857 (pari al 3,75%).\nTabella Riepilogativa.\nI dati sull'affluenza sono qui riepilogati:\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nIl Partito Socialista Italiano ha conquistato oltre il 6% in pi\u00f9, mentre la Democrazia Cristiana ha aumentato i suoi suffragi di quasi il 3%. Di converso gli altri partiti dell'area di governo regionale hanno visto calare i propri voti, col Partito Repubblicano Italiano che perde oltre il 2%, il Partito Socialista Democratico Italiano l'1,7% e il Partito Liberale Italiano lo 0,53. A sinistra c'\u00e8 il forte calo del Partito Comunista Italiano (meno 4,15%), superato come voti dal PSI. Anche le liste d'ispirazione regionale subiscono un forte ridimensionamento: la Lista per Trieste dimezza i voti, mentre fa anche peggio il Movimento Friuli che perde oltre il 2,61%.\nAnalisi territoriale del voto.\nLa Democrazia Cristiana ha ottenuto una percetuale attorno al 40% a Tolmezzo, e sul 41-42% a Udine e Pordenone, mentre \u00e8 risultata pi\u00f9 debole a Trieste e Gorizia. Di converso il Partito Comunista Italiano ha ottenute proprio a Gorizia, col 25%, e Trieste (col 17,7%) le percentuali migliori.\nIl Partito Socialista Italiano ha superato il 23% a Tolmezzo, il 19% a Pordenone, mentre ha sfiorato tale percentuale a Udine. Il Partito Socialista Democratico Italiano ha ottenuto oltre il 6% a Tolmezzo, ottenendo poco pi\u00f9 del 4% nelle altre circoscrizioni, ad eccezione di Trieste, dove \u00e8 rimasto poco sopra il 2. Il Partito Repubblicano Italiano ha avuto una distribuzione dei voti abbastanza omogenea, mentre il Partito Liberale Italiano ha superato il 2% solo a Udine e Trieste.\nA Trieste ha ottenuto il miglior risultato anche il Movimento Sociale Italiano, col 9,4%; la Lista Verde ha sfiorato il 6% nel goriziano, mentre l'altra lista di ambientalisti, i Verdi della Margherita, hanno superato il 2,5% nell'udinese.\nEsito delle elezioni.\nA seguito di quanto previsto dagli art. 35 e 36 dello Statuto il Consiglio Regionale ha eletto, l'8 luglio 1988 la Giunta Regionale e rieletto Adriano Biasutti, della DC, come presidente della Regione. La giunta era composta da membri della DC, del PSI, del PSDI, del PRI, ed era sostenuta anche dalla Slovenska Skupnost e dal PLI. Il 20 luglio l'assemblea ha eletto come suo presidente Bruno Longo della DC, sostituito il 5 ottobre da Paolo Solimbergo (Partito Liberale Italiano), gi\u00e0 presidente dall'ottobre 1985 al 1988.\nIl 20 settembre 1989 \u00e8 stata eletta una nuova giunta, sempre guidata da Adriano Biasutti, composta da assessori degli stessi partiti che sostenevano la sua prima giunta. La giunta era sostenuta, esternamente, anche da PLI, Slovenska Skupnost, Lista per Trieste e Verdi della Margherita. Il 10 aprile 1991 il socialista Nemo Gonano \u00e8 stato eletto nuovo Presidente del Consiglio Regionale.\nInfine, il 14 gennaio 1992, \u00e8 stata varata una terza giunta, guidata questa volta da Vinicio Turello, anch'egli democristiano, composta anch'essa da assessori di DC, PSI, PSDI e PRI.\nTabella riepilogativa.\nPartiti:\nComposizione di Governo:"}
{"id": "870131", "revid": "109104301", "url": "https://it.wikipedia.org/wiki?curid=870131", "title": "Anomalie della cheratinizzazione", "text": "Le anomalie della cheratinizzazione sono un gruppo di patologie cutanee caratterizzate da alterazioni qualitative o quantitative dello strato corneo."}
{"id": "870135", "revid": "67712", "url": "https://it.wikipedia.org/wiki?curid=870135", "title": "Easterling", "text": ""}
{"id": "870137", "revid": "767487", "url": "https://it.wikipedia.org/wiki?curid=870137", "title": "Pap\u00e0 dice messa", "text": "Pap\u00e0 dice messa \u00e8 un film commedia del 1996, scritto, diretto e interpretato da Renato Pozzetto.\nTrama.\nDon Arturo \u00e8 parroco in una piccola chiesa alla periferia di Milano quasi sempre semideserta, su cui grava la volont\u00e0 del Vescovo di trasferirlo sui Monti Lepini. Una sera in chiesa arrivano Francesco, figlio segreto di Don Arturo (avuto prima di diventare sacerdote) e la fidanzata Matilda a chiedere ospitalit\u00e0 per la notte; la mattina dopo Francesco sparisce nel nulla lasciando Matilda, che tra l'altro \u00e8 incinta, in chiesa da sola.\nDon Arturo decide di non abbandonare la ragazza e i due si mettono alla ricerca di Francesco aiutati da Zobeide, un transessuale amico di Matilda che ha una relazione con un commissario capo di polizia. Scopriranno che Francesco era invischiato in un giro di malavita capeggiato dal suo patrigno; a sorpresa il ragazzo non solo \u00e8 scappato dal patrigno, ma \u00e8 anche entrato in seminario per seguire le orme del padre e sta per prendere i voti.\nDon Arturo riesce ad evitare che Francesco venga ucciso dal patrigno, che verr\u00e0 arrestato. Nel frattempo Matilda partorisce una bambina. Poco dopo il parroco, coadiuvato dal figlio, battezza la nipotina; a quel punto Francesco capisce che il suo posto \u00e8 accanto a Matilda, e abbandona il seminario.\nProduzione.\nLe riprese del film sono durate dal 27 novembre 1995 alla fine di gennaio del 1996: Teocoli accett\u00f2 di far parte nel cast, abbandonando cos\u00ec la tv nonostante essa in quel periodo gli avesse dato molta popolarit\u00e0.\nAlcune scene sono state girate nell'Abbazia di Morimondo. La chiesa di periferia si trova effettivamente a Milano: si tratta della Chiesa di Santa Maria Assunta al Vigentino.\nIl film \u00e8 uscito il 13 aprile 1996."}
{"id": "870138", "revid": "1684799", "url": "https://it.wikipedia.org/wiki?curid=870138", "title": "Rikki Rockett", "text": "Biografia.\nRockett \u00e8 nato a Mechanicsburg, in Pennsylvania, ed \u00e8 il pi\u00f9 giovane dei due figli di Norman e Margaret Ream. Prima di fondare i Poison, ha lavorato come parrucchiere, guarda spiaggia, lavapiatti, infermiere e affittacamere.\nNel 1983 fonda i Poison con Bret Michaels (voce), Matt Smith (chitarra) e Bobby Dall (basso). I quattro si spostarono a Los Angeles, California e il chitarrista Smith, che stava per avere un figlio, dovette presto ritirarsi e tornare in Pennsylvania. Egli venne sostituito da C.C. DeVille, con cui la band incider\u00e0 i suoi maggiori successi.\nNel 1991, dopo l'abbandono di C.C. DeVille, da diverso tempo ormai vittima di alcolismo ed eroina, subentr\u00f2 Richie Kotzen. Rockett ebbe dei contrasti con il nuovo chitarrista poich\u00e9 lo sorprese ad avere una relazione con la sua fidanzata, Deanna Eve, durante il tour del 1993. Kotzen venne di conseguenza cacciato dalla band.\nDopo quasi 20 anni di carriera con i Poison, Rockett realizza il suo primo album solista, \"Glitter 4 Your Soul\" il 7 gennaio 2003. Si tratta di un cover album tributo al glam rock anni settanta.\nNel 2014 fonda il supergruppo Devil City Angels con il chitarrista Tracii Guns (L.A. Guns), il bassista Eric Brittingham (Cinderella) e il cantante e chitarrista ritmico Brandon Gibbs (Cheap Thrill).\nRockett \u00e8 vegano e animalista. Ha due figli, Jude Aaron e Lucy Sky, che prendono il nome dalle canzoni dei Beatles, \"Hey Jude\" e \"Lucy in the Sky with Diamonds\"."}
{"id": "870139", "revid": "6923", "url": "https://it.wikipedia.org/wiki?curid=870139", "title": "Von Kienmayer", "text": ""}
{"id": "870142", "revid": "322321", "url": "https://it.wikipedia.org/wiki?curid=870142", "title": "Giacomo Accarisi", "text": "Biografia.\nFiglio di Giovanni Accarisi intraprese gli studi di filosofia e letteratura e si avvi\u00f2 alla carriera ecclesiastica probabilmente come gesuita.\nNel 1627 fu insegnante di filosofia all'Universit\u00e0 di Bologna. A Roma divenne segretario delle lettere latine del cardinale G. Bentivoglio e qualificatore del Sant'Uffizio.\nDal 1628 fu docente nell'Accademia Nazionale Virgiliana di Mantova e, dal 1636 al 1641, nella Sapienza di Roma dove tenne un corso di lezioni sul \"De coelo\" di Aristotele. Avversario del sistema copernicano, intese confutarlo con la sua \"Disputatio\" del 1637, rifacendosi alla teoria aristotelica. Galilei da una lettera da Roma del 15 aprile 1636 di Benedetto Castelli venne a sapere di questa opposizione di Accarisi alle teorie eliocentriche. Nell'epistolario galileiano si riferisce anche di un ingegnere residente a Venezia, Francesco van Weert autore fra il 1637 e il 1638 di una confutazione in lingua francese, che non venne per\u00f2 data alle stampe, della Disputatio dell'Accarisi.\nNell'ottobre del 1644 Accarisi, che gi\u00e0 aveva ottenuto un vescovato da Urbano VIII, fu nominato vescovo di Vieste da Innocenzo X. La sede, nella piccola citt\u00e0 garganica, non fu apprezzata, tanto che, anche per motivi di salute, spesso si trasferiva a Vico del Gargano, ove mor\u00ec e fu sepolto.\nGenealogia episcopale.\nLa genealogia episcopale \u00e8:"}
{"id": "870143", "revid": "125965309", "url": "https://it.wikipedia.org/wiki?curid=870143", "title": "Patricia Arquette", "text": "Biografia.\nArquette nasce a Chicago, nell'Illinois. Appartiene a una delle pi\u00f9 famose famiglie di attori statunitensi: figlia di Lewis Arquette, nipote di Cliff Arquette, suoi fratelli sono gli attori Rosanna Arquette, Richmond Arquette, Alexis Arquette e David Arquette. La madre, Brenda Olivia \"Mardi\" Nowak, \u00e8 una ex-terapista e legata al campo dello spettacolo. Esordisce sul grande schermo nel 1987 con \"Nightmare 3 - I guerrieri del sogno\", ma acquista notoriet\u00e0 negli anni '90, diventando attrice di culto, con film come \"Una vita al massimo\" (1993), diretto da Tony Scott, dove interpreta Alabama, la prostituta protagonista della pellicola, \"Ed Wood\", (1994) diretto da Tim Burton, \"Oltre Rangoon\" (1995) di John Boorman, \"Strade perdute\" di David Lynch (1997), nel doppio ruolo di Renee/Alice, uno dei suoi pi\u00f9 celebri e amati, e soprattutto il controverso \"Stigmate\", (1999) diretto da Rupert Wainwright. \u00c8 stata inoltre protagonista del videoclip dei Rolling Stones \"Like a Rolling Stone\" (1995), diretto dall'estroso Michel Gondry, con cui lavorer\u00e0 nuovamente nel 2001 in \"Human Nature\". \nIl 3 gennaio 1989 d\u00e0 alla luce il figlio, avuto con l'allora fidanzato, il musicista Paul Rossi. Nel 1995 si sposa con Nicolas Cage. Il 25 giugno 2006 sposa a Venezia l'attore Thomas Jane, con cui ha avuto una figlia, nata il 23 febbraio 2003.\nNel 2002 interpreta il curioso documentario diretto dalla sorella Rosanna, \"Searching for Debra Winger\", che raccoglie interviste a varie attrici tra cui Jane Fonda, Daryl Hannah e Emmanuelle B\u00e9art. Sempre in quell'anno veste i panni dell'attrice Linda Lovelace nel film biografico \"Deeper than deep\". Tra il 2005 e il 2011 \u00e8 stata la protagonista della serie televisiva \"Medium\", dove interpreta il ruolo di Allison DuBois, una sensitiva. Per questo ruolo (per il quale \u00e8 maggiormente nota) ha ricevuto un alto numero di candidature a vari premi, vincendo nel 2005 i prestigiosi Saturn Award e l'Emmy Award. Nel 2013 entra nel cast della serie tv \"Boardwalk Empire - L'impero del crimine\". Nel 2015 \u00e8 nel cast della serie televisiva \"\" nel ruolo dell'agente speciale FBI Avery Ryan. Nello stesso anno esce \"Boyhood\", film che ha visto l'Arquette e il resto del cast impegnati nella lavorazione per 12 anni, dal 2002, cristallizzando i relativi percorsi di crescita anagrafica. Per questo ruolo l'attrice viene pluripremiata, ottenendo, fra gli altri riconoscimenti, il BAFTA, il Satellite Award, l'Independent Spirit Award, il Golden Globe e l'Oscar.\nDoppiatrici italiane.\nNelle versioni in italiano dei suoi film, Patricia Arquette \u00e8 stata doppiata da:\nDa doppiatrice \u00e8 sostituita da: "}
{"id": "870146", "revid": "78273", "url": "https://it.wikipedia.org/wiki?curid=870146", "title": "Giochi del commonwealth", "text": ""}
{"id": "870151", "revid": "149485", "url": "https://it.wikipedia.org/wiki?curid=870151", "title": "Campionati mondiali di nuoto in vasca corta 2002", "text": "I campionati mondiali di nuoto in vasca corta 2002 si sono svolti dal 3 al 7 aprile 2002 presso l'Olympiskij Sport Komplex di Mosca in Russia. Sono stati la sesta edizione della competizione organizzata dalla Federazione internazionale del nuoto (FINA)."}
{"id": "870154", "revid": "767487", "url": "https://it.wikipedia.org/wiki?curid=870154", "title": "Dream Quest - La regina dei sogni", "text": "Dream Quest - La regina dei sogni (\"Dream Quest\") \u00e8 un film pornografico statunitense del 2000 ed \u00e8 uno dei pi\u00f9 costosi della storia del porno. Tra i protagonisti numerose stelle del cinema hard, fra cui Jenna Jameson, Alexa Rae, Asia Carrera, Stephanie Swift."}
{"id": "870157", "revid": "339392", "url": "https://it.wikipedia.org/wiki?curid=870157", "title": "San Jean-Baptiste de La Salle", "text": ""}
{"id": "870159", "revid": "78273", "url": "https://it.wikipedia.org/wiki?curid=870159", "title": "Monoamino ossidasi", "text": ""}
{"id": "870172", "revid": "466539", "url": "https://it.wikipedia.org/wiki?curid=870172", "title": "Contea di Fayette (Kentucky)", "text": "La contea di Fayette (in inglese Fayette County) \u00e8 una contea dello Stato USA del Kentucky. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di abitanti. Il suo unico comune \u00e8 Lexington.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Fayette venne costituita nel 1780."}
{"id": "870175", "revid": "1788047", "url": "https://it.wikipedia.org/wiki?curid=870175", "title": "Guti\u00e9rrez", "text": ""}
{"id": "870178", "revid": "834", "url": "https://it.wikipedia.org/wiki?curid=870178", "title": "Fxs", "text": ""}
{"id": "870188", "revid": "287204", "url": "https://it.wikipedia.org/wiki?curid=870188", "title": "Funzione semplice", "text": "In matematica, specialmente in analisi matematica, una funzione semplice \u00e8 una funzione misurabile la cui immagine \u00e8 finita.\nLe funzioni semplici sono usate come primo passo nello sviluppo della teoria dell'integrazione, come nell'integrale di Lebesgue, poich\u00e9 \u00e8 molto semplice creare una definizione di integrale per una funzione semplice, e inoltre \u00e8 molto semplice approssimare funzioni generali con una successione di funzioni semplici.\nUn esempio di funzione semplice \u00e8 la funzione di Dirichlet, la funzione caratteristica dei numeri razionali, che assume il valore 1 sull'insieme misurabile formula_1 e il valore 0 sull'insieme misurabile formula_2.\nDefinizione.\nFormalmente, una funzione semplice formula_3 \u00e8 una combinazione lineare finita di funzioni indicatrici di insiemi misurabili.\nSiano i numeri reali o complessi formula_4 i valori assunti dalla funzione semplice formula_3 e sia:\nAllora:\ndove formula_8 \u00e8 la funzione indicatrice relativa all'insieme formula_9 per ogni \"i\".\nPropriet\u00e0 delle funzioni semplici.\nDalla definizione, la somma, la differenza e il prodotto di due funzioni semplici \u00e8 ancora una funzione semplice, come anche la moltiplicazione per una costante, quindi segue che l'insieme di tutte le funzioni semplici forma una algebra commutativa sul campo complesso.\nPer lo sviluppo delle teoria dell'integrazione, \u00e8 importante il seguente risultato. Ogni funzione non negativa misurabile formula_10 \u00e8 il limite puntuale di una successione monotona crescente di funzioni semplici non negative.\nQuindi, sia formula_3 una funzione misurabile non negativa definita su uno spazio di misura formula_12. Per ogni formula_13, si suddivida l'immagine di formula_3 in formula_15 intervalli, i primi formula_16 dei quali (partendo dall'origine) di lunghezza formula_17. Si definisce:\nper formula_19 e formula_20. Ora definiamo gli insiemi misurabili:\nQuindi la successione crescente di funzioni semplici:\nconverge puntualmente a formula_3 con formula_25. Si noti che quando formula_3 \u00e8 limitata la convergenza \u00e8 anche uniforme.\nIntegrazione di funzioni semplici.\nSe si \u00e8 definita una misura formula_27 sullo spazio formula_28, l'integrale di formula_3 rispetto a formula_27 \u00e8:\nse tutti gli addendi sono finiti."}
{"id": "870194", "revid": "2128848", "url": "https://it.wikipedia.org/wiki?curid=870194", "title": "2-feniletilammina", "text": "La 2-feniletilammina (PEA), o semplicemente feniletilammina, \u00e8 un alcaloide e un neurotrasmettitore monoamminico biosintetizzato tramite decarbossilazione enzimatica dell'amminoacido fenilalanina. Chimicamente rappresenta una ammina aromatica, \u00e8 idrosolubile e per esposizione all'aria reagisce con l'anidride carbonica atmosferica formando un carbonato solido. \u00c8 basica e a contatto con la pelle provoca ustioni.\nIn natura \u00e8 contenuta in diversi alimenti, tra i quali spiccano il cioccolato, i vini e gli alimenti che subiscono fermentazione microbica come i formaggi; nello stomaco, tuttavia, la feniletilammina viene degradata dall'enzima MAO-B, per cui non si ritiene che, assunta per via alimentare, possa avere effetti psicoattivi.\nLa nomea di \"molecola dell'amore\" \u00e8 frutto di una speculazione dovuta principalmente al libro dello psichiatra Michael Liebowitz \"The Chemistry of Love\", in cui l'autore propose che livelli aumentati di monoammine, tra cui PEA, fossero in relazione con il sentimento di attrazione romantica. Non ci sono prove empiriche dirette sul ruolo specifico della feniletilamina nell'innamoramento.\nLe feniletilammine sostituite rappresentano una ampia e variegata classe di composti con diversi ruoli ed effetti fisiologici, alcuni dei quali sono sfruttati in farmacologia. Sono inclusi neurotrasmettitori, ormoni, sostanze stimolanti, allucinogeni e altre sostanze psicoattive, anoressizzanti, broncodilatatori e antidepressivi."}
{"id": "870201", "revid": "56818", "url": "https://it.wikipedia.org/wiki?curid=870201", "title": "Mutazione genomica", "text": ""}
{"id": "870202", "revid": "486946", "url": "https://it.wikipedia.org/wiki?curid=870202", "title": "Feniletilammina", "text": ""}
{"id": "870209", "revid": "1776051", "url": "https://it.wikipedia.org/wiki?curid=870209", "title": "Glitter 4 Your Soul", "text": "Glitter 4 Your Soul \u00e8 il primo album solista di Rikki Rockett, pubblicato il 7 gennaio 2003. Si tratta di un cover album tributo al glam rock anni settanta."}
{"id": "870210", "revid": "339392", "url": "https://it.wikipedia.org/wiki?curid=870210", "title": "Fenetilamina", "text": ""}
{"id": "870216", "revid": "486946", "url": "https://it.wikipedia.org/wiki?curid=870216", "title": "Fenetilamine", "text": ""}
{"id": "870226", "revid": "125631384", "url": "https://it.wikipedia.org/wiki?curid=870226", "title": "Shooting Silvio", "text": "Shooting Silvio \u00e8 il primo film del regista Berardo Carboni, prodotto nel 2006 e uscito nelle sale italiane nel 2007.\nTrama.\nKurtz \u00e8 un giovane ragazzo orfano facoltoso e irrequieto che non prova entusiasmo nel vivere. Dopo che il suo libro vende pochissime copie, Kurtz decide di organizzare una festa in cui invita tutti i suoi amici ad aiutarlo a scrivere un nuovo libro intitolato \"Shooting Silvio\" nel quale ognuno di loro dovr\u00e0 indicare un motivo e un metodo per eliminare (fisicamente, politicamente, metafisicamente...) il presidente del consiglio, Silvio Berlusconi. Nessuno per\u00f2 dei suoi compagni intende aiutarlo e cos\u00ec Kurtz sprofonda in una disperazione profonda e senza fine. Lasciato dalla fidanzata, circondato da persone che non lo capiscono, il ragazzo capisce che l'unico modo per realizzare \"Shooting Silvio\" \u00e8 uccidere proprio lo stesso Silvio Berlusconi. Da quel momento impiegando tutte le sue forze architetta un piano per rapire e uccidere il premier.\nProduzione.\nLe riprese sono state effettuate tra novembre 2005 e gennaio 2006, impiegando poco pi\u00f9 di un mese, ed \u00e8 girato in MiniDV.\nIl film \u00e8 costato circa 140.000 euro. I compensi per la troupe, 250.000 euro.\nGran parte del film \u00e8 in bianco e nero. Una delle poche scene in cui il colore \u00e8 presente \u00e8 quando Kurtz guarda \"Il grande dittatore\" di Charlie Chaplin.\nNella parte di se stessa c'\u00e8 Arianna, la ragazza di Andrea de \"La stanza del figlio\" di Nanni Moretti. In \"Shooting Silvio\", infatti, Arianna dice proprio di aver lavorato nel film di Moretti.\nNel film compaiono anche Marco Travaglio, che afferma che uccidere Berlusconi non sia un rimedio al Berlusconismo, e Remo Remotti, che recita un pezzo della sua celebre poesia \"Mamma Roma\".\nNella colonna sonora appare la canzone \"Dirind\u00e0\" di Stefano Lentini, interpretata da Roberto Angelini. La canzone che scorre sui titoli di coda \u00e8 di Manuel Agnelli dal titolo \"Quello che non c'\u00e8\", brano storico degli Afterhours.\nIl dj della festa a casa di \"Kurtz\" \u00e8 Erlend \u00d8ye, componente della band Kings of Convenience.\nDistribuzione e promozione.\nIl film \u00e8 il primo distribuito da Cinedance di Isabella Arnaud. Non \u00e8 uscito nello stesso momento in tutte le sale ma in modo scaglionato. Nelle citt\u00e0 pi\u00f9 grandi l'uscita era preceduta da feste promozionali, partecipando alle quali si otteneva il biglietto per andare a vedere il film. Gli eventi erano organizzati da Cinedance con il supporto di DNA Concerti.\nControversie.\nNell'aprile 2009 la trasmissione del film su SKY Cinema ha provocato le proteste di alcuni esponenti di centro-destra; la deputata del PDL Beatrice Lorenzin ha definito la messa in onda: \"Un inno alla violenza e un incitamento implicito ad azioni efferate contro l'uomo e contro il Presidente del Consiglio Silvio Berlusconi\".\nSuccessivamente Sky decide di rinunciare a ulteriori messe in onda del film per motivi di opportunit\u00e0. Il lungometraggio era infatti stato acquistato in virt\u00f9 di un accordo poi non rinnovato con ANICA, che obbligava l'emittente di Murdoch a prendere tutti i film italiani che avessero raccolto nelle sale almeno 20\u00a0000 spettatori. L'emittente ha spiegato che in questi casi la decisione di mandare in onda repliche o meno dipende dal successo riscosso dal film alla prima messa in onda."}
{"id": "870239", "revid": "1543377", "url": "https://it.wikipedia.org/wiki?curid=870239", "title": "Selezione di calcio di Cipro del Nord", "text": "La Selezione di calcio della Repubblica Turca di Cipro del Nord \u00e8 la rappresentativa della Repubblica Turca di Cipro del Nord, una nazione \"de facto\" ed \u00e8 membro ufficiale della NF-Board dal 25 marzo 2006.\n\u00c8 campione della FIFI Wild Cup avendola vinta in Germania nel giugno del 2006 e della ELF Cup, avendo vinto le prime, e sinora uniche, edizioni del FIFI Wild Cup e dell'ELF Cup. \nAttualmente il Cipro del Nord \u00e8 al 1\u00ba posto nella Classifica Mondiale della CONIFA.\nStoria.\nOrigini (1955-1984).\nSebbene la Cyprus Turkish Football Federation (K\u0131br\u0131s T\u00fcrk Futbol Federasyonu, KTFF) sia stata formata nel 1955, come conseguenza della scissione delle squadre turche cipriote dai tornei ciprioti, la nazionale ha giocato la sua prima gara solo nel 1962, contro la Turchia, grazie al permesso concesso dall'allora segretario generale della FIFA, Helmut K\u00e4ser, di giocare contro altre nazionali, ad eccezione delle gare ufficiali. Nonostante ci\u00f2 il presidente FIFA, Gianni Infantino, \u00e8 contrario ad offrire a questa nazionale lo status di membro a pieno titolo.\nLo Stato Federativo Turco di Cipro del Nord ha partecipato ai Giochi Islamici del 1980 a Smirne. In tale occasione perse 5-0 contro la Turchia e 2-0 contro l'Arabia Saudita, 2-1 contro la Malaysia, e pareggi\u00f2 1-1 con la Libia.\nDopo la nascita della Repubblica Turca (1984-2004).\nDopo la fondazione della Repubblica Turca di Cipro del Nord nel 1983, il Paese ha ospitato gli \"Sport Games Football Federation\" nel 1999, da cui Cipro del Nord \u00e8 uscita vincitrice.\nNF-Board (2004-2012).\nIl KTFF \u00e8 diventato membro provvisorio dell'NF-Board il 12 dicembre 2003, permettendo cos\u00ec alla propria nazionale di disputare i tornei organizzati da questa federazione. Nel 2005, in occasione della celebrazione dei 50 anni della KTFF, \u00e8 stata disputata \"50 Years Anniversary Cup\", vinta dalla stessa Cipro del Nord. Nel giugno dell'anno successivo si \u00e8 aggiudicata anche la FIFI Wild Cup 2006, giocata ad Amburgo, dopo aver sconfitto Zanzibar in finale 4-1 ai tiri di rigore.\nLa Repubblica di Cipro del Nord era stata scelta anche per ospirare la VIVA World Cup nel novembre 2006 tuttavia, per successivi problemi tra la NF-Board e la KTFF, quest'ultima decise di organizzare un proprio torneo, la ELF Cup.\nLa Selezione apr\u00ec il torneo con una vittoria 5-0 sulla Crimea, migliorando cos\u00ec il precedente record di 6-2 contro la . Record ulteriormente migliorato con la successiva vittoria 10-0 sul . Giunta in finale sconfisse la Crimea 3-1.\nCONIFA (2012-presente).\nLa Selezione \u00e8 inoltre membro della CONIFA dal 2012"}
{"id": "870245", "revid": "59975", "url": "https://it.wikipedia.org/wiki?curid=870245", "title": "The New York Dolls", "text": ""}
{"id": "870253", "revid": "125657755", "url": "https://it.wikipedia.org/wiki?curid=870253", "title": "Campo di Fossoli", "text": "Il campo di Fossoli nacque nel 1942 come campo di prigionia a Fossoli, frazione di Carpi in provincia di Modena. Dopo che il 14 novembre 1943 la Repubblica Sociale Italiana approv\u00f2 il Manifesto di Verona in cui il settimo dei 18 punti programmatici classificava \u00ab[...] gli appartenenti alla \"razza ebraica\" in generale come stranieri e, durante la guerra, nemici\u00bb dal 5 dicembre 1943 il campo, conosciuto da allora anche come \"Fossoli di Carpi\", fu utilizzato prima dalla RSI e alcuni mesi dopo direttamente dalle SS come principale campo di concentramento e transito (in lingua tedesca: \"Polizei- und Durchgangslager\") per la deportazione in Germania di ebrei e oppositori politici, principalmente verso Auschwitz. Dopo la guerra, il campo fu utilizzato per internare prigionieri del regime fascista.\nSeconda guerra mondiale.\nA circa 5\u00a0km da Carpi, in localit\u00e0 Fossoli, rimangono ancora visibili le tracce di quello che, dal 1942 al 1947, fu un grande campo di concentramento (ma anche di transito).\nLe attuali condizioni del sito sono il risultato di una serie di stratificazioni d'uso succedutesi dal 1942 al 1970.\nCampo per prigionieri di guerra (PG 73).\nMaggio 1942 - 8 settembre 1943: Istituito dal Regio esercito italiano per i militari britannici, sudafricani, neozelandesi catturati nelle operazioni di guerra in Africa settentrionale.\nCampo concentramento per ebrei della Repubblica Sociale Italiana.\n5 dicembre 1943 - 15 febbraio 1944: La Repubblica Sociale Italiana apre a Fossoli, in ottemperanza ai dettami della Carta di Verona e dell'Ordine di Polizia n. 5, il campo di raccolta speciale per gli ebrei provenienti dai campi provinciali del territorio della RSI. Dal gennaio del 1944, oltre agli ebrei, cominciano ad essere internati nel campo anche gli oppositori politici. Dal 15 febbraio il campo passa sotto il diretto controllo delle SS e in questo periodo partono anche i primi due treni di deportazione degli ebrei verso lo sterminio a Auschwitz, il 19 e il 22 febbraio 1944. Sul secondo convoglio diretto verso questa meta viaggia, con altri 650 deportati, anche Primo Levi, che rievoca la sua breve esperienza a Fossoli nelle prime pagine del famoso libro \"Se questo \u00e8 un uomo\" e nella poesia \"Tramonto a Fossoli\".\nPolizei- und Durchgangslager.\n15 febbraio - primi di agosto 1944: Nel corso del 1944, il campo di Fossoli diviene il Campo di Polizia e Transito (Polizei- und Durchgangslager) utilizzato dalle SS e inserito di fatto nel sistema concentrazionario nazista, quale principale campo deputato alla deportazione dall'Italia verso i Lager e i campi di sterminio del Reich. Nei paesi occupati dell'Europa occidentale (Francia, Belgio, Olanda, e quindi dopo l'8 settembre 1943 anche l'Italia) la decisione delle autorit\u00e0 naziste fu di non creare ghetti o campi di sterminio e di evitare il pi\u00f9 possibile atti aperti di violenza antiebraica. L'antisemitismo era minore, e si aveva timore di esacerbare un'opinione pubblica gi\u00e0 in larga parte ostile. Si istituirono cos\u00ec appositi campi di internamento o di transito lontani dai centri abitati dove la popolazione ebraica potesse essere raccolta prima di essere trasferita nei campi di concentramento o sterminio della Polonia. Al campo di Fossoli in Italia viene cos\u00ec assegnata la stessa funzione svolta in Francia dal campo di internamento di Drancy, in Belgio dal campo di transito di Malines e nei Paesi Bassi dal campo di concentramento di Westerbork. I circa 5000 deportati politici e razziali internati a Fossoli ebbero come tragiche destinazioni i campi di Auschwitz-Birkenau, Buchenwald, Bergen-Belsen, Mauthausen, Ravensbruck. Ad oggi \u00e8 noto che tra il gennaio e l'agosto 1944 siano stati organizzati per gli internati di Fossoli almeno 8 convogli ferroviari, cinque dei quali destinati ad Auschwitz.\nLa Questura di Modena (Rsi) resta a dirigere il Campo Vecchio (l'area a nord che si affaccia su via Grilli) e vi fonda il campo per internati civili (attivo fino all'inverno del 1944). Gi\u00e0 presenti da inizio febbraio 1944, le SS nello stesso mese assumono ufficialmente la direzione del campo di Polizia e Transito nel Campo Nuovo (l'area a sud-est che si affaccia su via Remesina): prigionieri politici e razziali vengono qui trasferiti dai campi e dalle carceri del nord Italia per essere deportati nei Lager europei.\nA causa dell'avvicinarsi del fronte e dell'intensificarsi delle pressioni partigiane nella zona, la gestione e il controllo del campo diventano difficili: il 2 agosto il comando tedesco decide la chiusura del lager e il suo trasferimento pi\u00f9 a nord, a Bolzano-Gries. Si stima che siano passati da Fossoli circa 5000 deportati, di cui la met\u00e0 ebrei: un terzo dei deportati ebrei dell'Italia transita per il campo di Fossoli.\nCentro di raccolta per manodopera per la Germania.\nAgosto 1944 - novembre 1944: Il Campo Nuovo passa alle dipendenze della Direzione generale per l'ingaggio della manodopera per la Germania (Gba): il campo raccoglie cittadini rastrellati, oppositori politici, uomini e donne da inviare al lavoro coatto nei territori del Terzo Reich.\nIn seguito ai bombardamenti il campo viene trasferito a Gonzaga nel mantovano.\nDopoguerra.\nSeppur nato dalle vicende belliche, nel dopoguerra l'utilizzo del campo non si arresta e viene riadattato anche per scopi abitativi. Le trasformazioni fatte piegano le preesistenti strutture di prigionia alle nuove esigenze di vita quotidiana di una comunit\u00e0 civile, nascondendo in parte i segni pi\u00f9 evidenti del Dulag (\"Durchgangslager\"). Si ritiene che siano originali la muratura delle baracche e la posizione delle strutture superstiti.\nCampo di concentramento di prigionieri dello sconfitto regime fascista (\"indesiderabili\").\nDopo la fine della guerra il Campo Nuovo viene utilizzato come campo di concentramento per prigionieri: militari che avevano combattuto al servizio dei nazifascisti e civili collaborazionisti.\nIn questa fase, come nelle fasi precedenti, Francesco Venturelli, parroco di Fossoli, svolse opera di assistenza ai prigionieri. Nel clima di forte contrapposizione di quei mesi il Venturelli fu ucciso il 15 gennaio 1946.\nCentro di raccolta profughi stranieri.\nAgosto 1945 - maggio 1947: Dopo la fine della guerra il Campo Nuovo viene utilizzato dalla Questura di Modena come centro di raccolta per profughi ed anche ebrei reduci dai lager in attesa del rimpatrio.\nAl 1946 il Campo Vecchio risulta gi\u00e0 demolito e l'area destinata ad uso agricolo.\nNomadelfia.\nMaggio 1947 - agosto 1952: Il 19 maggio del 1947 il sito \u00e8 occupato da Don Zeno Saltini che vi insedia l'Opera Piccoli Apostoli. Con un colpo di mano i ragazzi orfani sono in prima linea ad abbattere i reticolati e si insediano nel campo. Nascer\u00e0 la comunit\u00e0 di Nomadelfia per bambini abbandonati e orfani di guerra. Nel momento di massima espansione si raggiunge la cifra di 700 bambini e, compresi gli adulti, si arriva alle 1.000 persone.\nDopo un po' di tempo, il governo (particolarmente il ministro degli interni Mario Scelba) decide di porre fine all'esperimento in cui il cristianesimo si univa ad un forte impegno sociale detto \"comunismo evangelico\" e don Zeno, anche per la pesante situazione debitoria, \u00e8 costretto a lasciare Fossoli. Nel 1952 la comunit\u00e0 si trasferisce a Grosseto, in una tenuta donata dalla contessa Pirelli.\nVillaggio San Marco.\n1954 - 1970: L'Opera assistenziale profughi giuliano-dalmati ottiene l'ex campo Fossoli per i propri assistiti: cominciano ad arrivare le prime famiglie di profughi italiani provenienti dai territori dell'Istria e della Venezia Giulia passati sotto il controllo della Repubblica Socialista Federale di Jugoslavia. Con il trasferimento nel 1970 dell'ultima famiglia nel tessuto urbano di Carpi, termina l'esperienza del Villaggio San Marco.\nSituazione.\nDel campo originale sono rimasti solo i muri delle baracche e la posizione delle strutture superstiti.\nNel 1984 grazie ad una legge speciale, l'area dell'ex campo di Fossoli venne concessa a titolo gratuito al Comune di Carpi che, dopo l'apertura nel 1973 del Museo\u00a0- monumento al deportato, ne aveva fatto richiesta all'Intendenza di finanza.\nFino al gennaio 2001 la gestione del Museo e dell'ex campo fu a cura del Comune di Carpi, che da quella data in poi l'affid\u00f2 alla Fondazione Fossoli.\nI terremoti dell'Emilia del 20 e del 29 maggio 2012 hanno arrecato danni rilevanti alle baracche causando l'inagibilit\u00e0 del campo e la sua chiusura ai visitatori che vi varcano l'entrata in circa 30.000 all'anno. Il 9 novembre 2012 il museo riapre normalmente al pubblico e anche il campo torna ad essere visitabile.\nIl 25 aprile 2017, in occasione della Festa della Liberazione, il campo e le baracche sono state visitate dal Presidente della Repubblica Sergio Mattarella che ha tenuto un discorso davanti alla popolazione convenuta.\nStatistiche.\nPassarono per il campo di Fossoli 2844 ebrei, di questi 2802 furono deportati .\nUccisioni, morti e violenze a Fossoli.\nSepolture.\nDel cadavere di Giulia Consolo si occup\u00f2 Don Venturelli. Voleva seppellire il suo corpo nel cimitero ebraico carpigiano, ma seppe che doveva avere l'autorizzazione della Comunit\u00e0 Ebraica di Modena, ma nessun membro era reperibile. Fu sepolta nei pressi della camera per le autopsie del cimitero cattolico di Carpi. Alla fine della guerra, rientr\u00f2 a Carpi Manlio Campagno, che era fuggito in Svizzera, di cui don Tirelli fa menzione nella \"Cronaca Carpigiana\". Seppe dei morti e delle sepolture dei nove Ebrei (ne mancava uno alla sua lista) morti a Fossoli. Furono rintracciati parenti per i 2/3 delle vittime. Quattro salme vennero portate in altre citt\u00e0. Arturo Morello e Giulio Ravenna furono esumati e messi in tombini del cimitero cattolico. Giulia Consolo, Carolina Iesi e Rosa Doczi, sino al 1957, restarono al luogo di originale sepoltura, ma il cimitero doveva essere ampliato, e i corpi spostati, e Campagno li fece seppellire nel cimitero ebraico, in presenza di varie autorit\u00e0 e di un rabbino. Furono avvisate le comunit\u00e0 di provenienza e fu rintracciato Fernando Terracina, figlio della Consolo, che fece portare a Roma i resti di Giulia. Invece, i corpi di Carolina Iesi e di Rosa Doczi sono tuttora nel cimitero ebraico, dove erano stati sepolti i morti della comunit\u00e0 ebraica carpigiana, che esistette dal 1825 al 1922, con la morte di Augusto Rimini. \u00c8 tuttora sconosciuta la sepoltura di Giovanni Schembri e i tombini di Morello e di Ravenna."}
{"id": "870265", "revid": "56818", "url": "https://it.wikipedia.org/wiki?curid=870265", "title": "Anomalia citogenetica", "text": ""}
{"id": "870270", "revid": "31789", "url": "https://it.wikipedia.org/wiki?curid=870270", "title": "Villa Corsi Salviati", "text": "Villa Corsi Salviati \u00e8 una delle pi\u00f9 belle ville nei dintorni di Firenze, situata nel comune di Sesto Fiorentino in via Gramsci 462. Il giardino di villa Guicciardini Corsi Salviati rappresenta, nella storia dei giardini storici, un'importante testimonianza, in quanto contiene stratificazioni e trasformazioni stilistiche succedutesi in almeno trecento anni di storia a partire dal 1500.\nStoria e descrizione.\nIl Cinquecento.\nLe prime notizie sulla villa e sul giardino risalgono agli inizi del XVI secolo, quando nel 1502 Simone di Jacopo Corsi acquist\u00f2 da Luca di Andrea Carnesecchi \"\"un podere posto nel popolo di San Martino a Sesto, con casa da signore e da lavoratore\" con \"orto murato\". L'aspetto della villa di Simone Corsi \u00e8 raffigurato in una lunetta attribuita a Bernardino Poccetti posta all'interno dell'abitazione e che raffigura la veduta della villa dal giardino come composta da due piani pi\u00f9 una grande altana, la colombaia, una loggia al primo piano e il giardino all'italiana con aiuole rettangolari e una vasca al centro.\nIl Seicento.\nLe prime trasformazioni della villa e del giardino avvennero intorno alla met\u00e0 del Seicento, quando Giovanni e Lorenzo Corsi affidarono dei lavori di ampliamento a Gherardo Silvani e Baccio del Bianco, come attesta una planimetria datata 1644. La villa venne ingrandita e profondamente modificata nell'aspetto. Oggi per\u00f2 non \u00e8 possibile valutare le pitture ad affresco del Del Bianco, poich\u00e9 scomparse. Di nuovo la villa fu ristrutturata nel secolo successivo da un architetto del quale non \u00e8 menzionato il nome nei documenti.\nIn particolar modo il giardino sub\u00ec un'impressionante evoluzione, acquistando particolare estensione e ricercatezza, sia per la cura dedicata ai giochi d'acqua, sia per l'impianto architettonico sempre pi\u00f9 accurato. Davanti alla villa, verso sud, due vasche ellittiche ancora esistenti introducevano al nuovo giardino all'italiana, con aiuole rettangolari bordate da siepi di bosso con al centro una vasca, mentre alle due estremit\u00e0 furono collocate una peschiera e un selvatico (costituito da un boschetto di sempreverdi). Dal lato della peschiera, separato da un muro, venne realizzato anche un orto dal disegno stellare, chiuso su tre lati dalla parete di cinta e sul quarto dalla limonaia; un lungo parto, infine, occupava lo spazio tra la limonaia e la villa.\nIl Settecento.\nLa pi\u00f9 grande trasformazione di tutto il complesso avvenne nel XVIII secolo quando, dal 1708 al 1750 circa, villa e giardino vennero ad assumere le forme che, restaurate, sono giunte fino a noi. Il primo lavoro fu quello di apportare un maggior quantitativo di acqua attraverso nuovi condotti, al fine di potenziare le vasche esistentie poterne costruire di nuove.\nLa villa venne trasformata cos\u00ec come appare allo stato attuale: le facciate furono ornate con decorazioni e stucchi; agli angoli dell'edificio furono create quattro torri terrazzate con logge, sormontate da balaustre decorate da statue, pinnacoli ed urne. Il palazzo acquist\u00f2 nel complesso un'apparente simmetria e una maggiore preziosit\u00e0, che ricorda alcune costruzioni barocche romane. \nFurono create, ad ovest del blocco principale della villa, due uccelliere, di cui una detta \"loggia del bacchino\" per la presenza di una statua bronzea di bacco che getta acqua in una piccola vasca. Queste sono unite da un grandioso muro, con al centro un grande arco chiuso da un portone di legno, con volute ed urne, fiancheggiato da due grandi statue in pietra serena raffiguranti personaggi mitologici. Per quanto riguarda il \"parterre\" geometrico antistante la villa, venne composto nello schema attuale: la sobriet\u00e0 dello spartito rettangolare del giardino all'italiana fu sostituita da una serie di aiuole triangolari ai lati verso il muro di cinta, trapezoidali attorno alla vasca centrale circolare e tutte bordate di bosso; per quanto riguarda poi le due vaschette ovali vicino all'ingresso della villa, esse furono circondate da aiuole concentriche.\nLa peschiera fu trasformata in forma rettangolare, con una ringhiera in ferro battuto intervallata da parallelepipedi in pietra che sostenevano vasi da fiori, con agli angoli quattro statue raffiguranti le \"Stagioni\", di imponente grandezza e fattura. La conigliera fu eliminata, lasciando il posto ad una grandissima vasca circolare con al centro diversi getti d'acqua e circondata da aiuole prative bordate di bosso. Sempre verso ovest fu posizionata la nuova limonaia, e davanti ad essa, fu creato un piccolo giardino con aiuole geometriche con al centro una vasca circolare. Una grande e imponente cancellata, sormontata da statue mitologiche, separava la zona della limonaia da quella della grande vasca.\nIl muro a sud, che chiudeva il nuovo giardino, fu arricchito di cancelli in ferro battuto e in asse con quello centrale, in prosecuzione con la peschiera, venne costruita una ragnaia, lunga oltre trecento metri, composta da un boschetto di lecci, attraversato da vialetti.\nNella parte est, dove c'era il selvatico, fu costruito tra il 1733 e il 1740 un labirinto di cui per\u00f2 gi\u00e0 nel 1751 non se ne hanno pi\u00f9 tracce, perch\u00e9 lascio il posto ad un pomario, mentre l'orto, dopo varie trasformazioni, fu sostituito da un boschetti di lecci. Sempre in questa zona, davanti al prolungamento della villa, fu creato un vasto prato ornato da decine di vasi di limoni.\nIntorno al 1750, a seguito del maggior apporto di acqua condotta al giardino dal marchese Antonio, la ragnaia fu dotata di un canale in muratura per contenere il corso d'acqua dotato di tredici cascatelle, alle cui estremit\u00e0 erano poste una vasca ad emiciclo con due delfini guizzanti in pietra, e un'altra piccola vasca con due nicchie e decorazioni polimateriche a mosaico.\nL'Ottocento.\nNel XIX secolo, sulla scia del nuovo gusto che dall'Inghilterra stava penetrando anche in Italia, il giardino sub\u00ec ripetuti e importanti cambiamenti. Per primo, nella zona del bosco di lecci verso est, venne costruito un lago artificiale, sul quale era stata realizzata un'isoletta che ospitava una capanna rustica collegata da un ponticello di pietra con i corrimani in ferro battuto, che ancora oggi esistono. L'area del parco fu resa pi\u00f9 \"naturale\" creando due collinette e introducendo alberi d'alto fusto e cedri del Libano nel prato di limoni, che venne cos\u00ec integrato nell'area boschiva.\nUn'ulteriore trasformazione avvenne ad opera del marchese Francesco Antonio Corsi Salviati, che distrusse le antiche aiuole settecentesche del parterre, per far posto a numerose palme, inserendo, con notevoli risultati scientifici, la coltivazione di piante esotiche di cui veniva fatto commercio e per le quali divenne famoso in tutta Europa. Costru\u00ec, inoltre, due serre per le piante, alimentate da potenti stufe a vapore. Anche il bosco sub\u00ec delle trasformazioni verso l'allora dominante stile \"all'inglese\", con la realizzazione di sentieri sinuosi, che costeggiavano radure ampie, attrezzate con tavolini e sedie in pietra.\nL'impronta botanica data dal marchese Francesco, morto nel 1878, fu ripresa ed enfatizzata da suo figlio Bardo (1844-1907). Questi coltiv\u00f2 particolari collezioni di piante ornamentali tra cui agrumi, rare orchidee, palme e roselline di Firenze.\nIl Novecento.\nMorto il marchese Bardo, nel 1907 la villa pass\u00f2 in eredit\u00e0 al nipote, il conte Giulio Guicciardini Corsi Salviati (1887-1958), che, abbandonata la coltura delle specie esotiche, restaur\u00f2, in base ai documenti d'archivio in suo possesso, il giardino nella forma settecentesca, ma senza distruggere totalmente ci\u00f2 che i diversi periodi culturali avevano realizzato, rispettando l'arte in tutte le sue forme e riadattando gli ornamenti presenti nel giardino. Il parterre venne ricostruito riportando alla luce il disegno barocco che lo aveva caratterizzato nella seconda met\u00e0 del Settecento, con bordature di seipi di bosso nano e ornato da fioriture stagionali. Gli alberi presenti nel perimetro del parterre vennero sfoltiti e rimasero solo poche palme. \nGli unici elementi rimasti inalterati nei secoli erano gli arredi lapidei (statue, orci e altro), occultati fino ad allora dall'invadente vegetazione, e le peschiere ellittiche, che furono restaurate e decorate da mosaici policromi. La due serre vennero demolite.\nI lavori, interrotti durante la prima guerra mondiale, furono ripresi immediatamente poco dopo, con la sistemazione del bosco all'inglese, ridefinito seguendo un disegno regolare impostato cu assi prospettici e canali ottici, in modo da creare una connessione tra il \"parterre\" e la villa. Il bosco venne cos\u00ec diviso in tre parti: la parte del laghetto, rimasta intatta, quella pi\u00f9 vicina al \"parterre\", svuotata e recintata da seipi di alloro intervallati da lecci squadrati, e una terza stanza squadrata al centro, circondata da alte spalliere d'alloro, cipresso, leccio e bosso, con al centro una vasca rotonda corcondata da reseti. Verso il muro di cinta, a chiusura della stanza, venne ricostruito il labirinto. Lo spazio dove erano collocate le serre invece venne riportato al prato, come in antichit\u00e0, abbattendo i cedri secolari.\nAlla fine del prato, sul terrapieno della montagnola, dove un tempo nasceva il torrente che alimentava il lago, fu costruito un teatro di verzura, ispirandosi a quello del Castello di Mirabell a Salisburgo. La platea \u00e8 racchiusa da cortine di cipresso e realizzata su un ampio prato; il palcoscenico rialzato fu dotato di quinte di bosso e con una buca del suggeritore mascherata da una calotta ricoperta d'edera; a chiusura del palcoscenico venne posta una statua d\"'Apollo\".\nAll'esterno, addossate al muro della villa di lato al teatrino, furono sistemate le statue settecentesche del Barbieri, gi\u00e0 all'interno dell'abitazione.\nIl giardino odierno \u00e8 quello che il conte Giulio ha tramandato dopo i restauri da lui effettuati, anche se alcuni elementi hanno nel frattempo subito dei mutamenti.\nNel 1962, la ragnaia fu tagliata in due parti per realizzare una strada di PRG, che doveva facilitare l'accesso al centro di Sesto Fiorentino. La parte pi\u00f9 vicina alla villa \u00e8 rimasta di propriet\u00e0 dei conti Guicciardini Corsi Salviati, mentre l'altra \u00e8 diventata pubblica. La limonaia, restaurata nella seconda met\u00e0 degli anni '80, \u00e8 oggi utilizzata come teatro d'avanguardia gestito dal Comune di Sesto Fiorentino, ed \u00e8 sede di una scuola di teatro."}
{"id": "870276", "revid": "1590006", "url": "https://it.wikipedia.org/wiki?curid=870276", "title": "Mutazione genica", "text": "Una mutazione genica \u00e8 una mutazione che altera un singolo gene, ci\u00f2 porta alla formazione di nuove forme geniche, ovvero di nuovi alleli, detti appunto \"alleli mutanti\".\nPossono essere distinte in due categorie: mutazioni puntiformi e mutazioni per sequenze ripetute. Le prime sono causate da \"sostituzioni di basi\" o da inserzioni o delezioni di coppie di basi (\"mutazioni indel\"). La seconda categoria comprende le mutazioni causate sempre da inserzioni o delezioni ma di sequenze di basi ripetute.\nLe mutazioni geniche sono le mutazioni pi\u00f9 frequenti e proprio per questa motivazione sono di fondamentale importanza nello svolgersi dei processi evolutivi, infatti le mutazioni geniche portano alla formazione di nuovi alleli, dunque di nuove varianti alleliche e questo determina un pool genico sempre pi\u00f9 ampio, infatti la variabilit\u00e0 genetica all'interno di una popolazione \u00e8 causata principalmente dalle mutazioni geniche.\nLe mutazioni geniche aumentano la variabilit\u00e0 genetica all'interno di una popolazione mendeliana e ci\u00f2 \u00e8 di fondamentale importanza per lo svolgersi dei processi evolutivi.\nLa maggior parte delle mutazioni geniche \u00e8 irrilevante e non produce danni all'organismo o alterazioni del fenotipo, solo se esse offriranno un qualche vantaggio evolutivo e si riveleranno vantaggiose si diffonderanno all'interno di una popolazione.\nMutazioni puntiformi.\nSostituzione di basi.\nDeterminano uno scambio di un nucleotide con un altro. Sono definite transizioni qualora vi sia un scambio di una purina con altra purina (A \u2194 G) o di una pirimidina con un'altra pirimidina ; oppure transversioni quando lo scambio \u00e8 di una purina con una pirimidina o viceversa . In genere le transizioni sono pi\u00f9 frequenti delle transversioni. Quando ci si riferisce a mutazioni di una sequenza che codifica per un determinato prodotto genico le sostituzioni potranno essere:\nMutazioni indel o mutazioni frameshift.\nDeterminano l'aggiunta (inserzione) o l'eliminazione (delezione) di un nucleotide. In questo modo viene alterato l'ordine di lettura di tutti i codoni successivi nell'ordine a quello inserito o deleto. Provocano le cosiddette mutazioni frameshift o mutazioni a spostamento dello schema di lettura. Sono quasi sempre dannose.\nMutazioni per sequenze ripetute.\nAnaloghe alle mutazioni indel, interessano per\u00f2 pi\u00f9 di un nucleotide adiacente; in particolare interessano gruppi nucleotidici che formano una sequenza la quale si ripete pi\u00f9 volte di seguito. La mutazione, che si origina nel corso della replicazione del DNA, provoca una variazione nel numero di queste sequenze ripetute; il nuovo filamento di DNA potr\u00e0 presentarne in eccesso o in difetto. Il fenomeno che causa la mutazione \u00e8 detto slittamento della replicazione (\"replication slippage\"). Malattie genetiche associate a questo tipo di mutazione sono la Corea di Huntington e la sindrome dell'X fragile."}
{"id": "870278", "revid": "61051", "url": "https://it.wikipedia.org/wiki?curid=870278", "title": "Neophron", "text": ""}
{"id": "870279", "revid": "36426", "url": "https://it.wikipedia.org/wiki?curid=870279", "title": "Villa I Bibbiani", "text": "La Villa I Bibbiani si trova nel comune di Capraia e Limite, in via di Bibbiani 7.\nStoria e descrizione.\nRitrovamenti archeologici testimoniano che la zona dove \u00e8 situata la villa era un insediamento etrusco a partire dal V secolo a.C.\nL'elegante villa, posta sul pendio meridionale delle colline del Montalbano, deve la sua grande fama al grande parco nel quale \u00e8 immersa, uno dei pi\u00f9 importanti giardini di acclimatazione d'Italia.\nVoluto da Cosimo Ridolfi, uomo politico e valente agronomo, si estende per circa venti ettari. Nei primi decenni dell'Ottocento furono piantate numerose specie di piante provenienti da climi diversi, che lo resero famoso per le sue collezioni botaniche. In parte giardino all'italiana e in parte all'inglese il parco \u00e8 arricchito da arredi in pietra, statue e giochi d'acqua tra questi si ricordano, l'imponente arco in pietra conosciuto anche come \"Arco dell'Uomo\", la giostra, la gamberaia e il teatro di verzura.\nNella prima met\u00e0 del XX secolo venne realizzato dalla famiglia Franchetti l'interessante complesso neogotico delle scuderie. Dal 1936 la propriet\u00e0 \u00e8 appartenuta alla famiglia Del Gratta.\nNel 2018 la tenuta \u00e8 stata venduta a un magnate americano per circa 10 milioni di euro. Il nuovo proprietario ne investir\u00e0 poi altrettanti per il restauro, la realizzazione di una nuova azienda agricola e il sostegno ad attivit\u00e0 culturali sul territorio, tra le quali, ristrutturando l'areale di Montereggi, il parco archeologico etrusco di propriet\u00e0."}
{"id": "870284", "revid": "123347581", "url": "https://it.wikipedia.org/wiki?curid=870284", "title": "Villa I Busini", "text": "Villa I Busini \u00e8 uno storico edificio di Rufina, in provincia di Firenze. \nL'edificio prende il nome dalla famiglia che dal 1423 lo possedette per circa tre secoli; conserva in gran parte la sua struttura originaria di dimora signorile del XV secolo.\nNel 1989 la villa ha fatto da set per il film horror La casa del sortilegio, diretto da Umberto Lenzi."}
{"id": "870290", "revid": "793215", "url": "https://it.wikipedia.org/wiki?curid=870290", "title": "Michel Butor", "text": "Come scrittore di romanzi \u00e8 assimilato al \"nouveau roman\".\nBiografia.\n\u00c8 il terzo dei sette figli di Emil Butor impiegato nelle ferrovie. Nel 1929 la sua famiglia si trasferisce a Parigi, citt\u00e0 dove compie tutti i suoi studi. Negli anni 1939-1940 abitano a \u00c9vreux. Studia lettere e filosofia e contemporaneamente \u00e8 segretario di Jean Wahl: questo incarico gli permette di frequentare i maggiori intellettuali del tempo. Insegna per poco tempo al liceo Mallarm\u00e9 a Sens e poi diviene professore in Egitto. In seguito \u00e8 lettore all'Universit\u00e0 di Manchester in Inghilterra. Viaggia molto, in Svizzera incontra Marie-Jo che sposa nel 1958 e da cui ha 4 figlie. Nel 1968 \u00e8 professore a Nizza, poi diviene professore all'Universit\u00e0 di Ginevra. In pensione dal 1991 vive gli ultimi anni in un villaggio della Haute-Savoie. \u00c8 morto il 24 agosto 2016 all'et\u00e0 di 90 anni.\nLa sua opera.\nButor pubblica i suoi primi tre romanzi \"Passage de Milan\" (1954) , \"L'emploi du temps\" (1957) e \"La modification\" (1957) nel periodo in cui si afferma le nouveau roman. Questa contemporaneit\u00e0 e la novit\u00e0 stessa dei tre romanzi hanno iscritto d'ufficio Butor al nouveau roman, tanto pi\u00f9 che Butor li pubblica nelle \u00c9ditions de Minuit come fa Alain Robbe-Grillet con i suoi romanzi. Sia Butor che Robbe-Grillet affermeranno in seguito il carattere individuale del loro lavoro, negando che sia esistita una \u2018scuola\u2019 a loro comune. Ci sono invece delle esigenze simili sentite da entrambi: da un lato riprendere il romanzo del primo Novecento l\u00e0 dove si era fermato, a Joyce, Proust, Kafka; e dall'altro ampliare, quantitativamente e approfonditamente per meglio esplorare e illustrare la societ\u00e0 contemporanea.\nButor, prima di essere un romanziere, era un poeta e concep\u00ec questi suoi primi romanzi come \u2018capaci di raccogliere tutta l'eredit\u00e0 della vecchia poesia'. Esplora e scrive il reale per dargli una sistemazione, per inquadrarlo. In \"Passage de Milan\" (1954) il reale \u00e8 la citt\u00e0, un immobile parigino dove vivono alcune famiglie viste simultaneamente. Ne \"L'emploi du temps\" (1957) , premiato nello stesso anno con il Prix F\u00e9n\u00e9on, il reale \u00e8 la citt\u00e0 di Bleston in Inghilterra, in cui Jacques Revel abita per un anno, con la doppia cronologia nel suo diario, in \"La modification\" (1957) un viaggio in treno dove si mescolano la realt\u00e0 di Parigi, da dove L\u00e9on Delmon, il protagonista, proviene e la citt\u00e0 dove va, Roma, che \u00e8 il suo sogno, il suo desiderio.l, mentre nel viaggio modifica, lui stesso, il progetto per il quale era partito. Questi romanzi vengono fuori con una dettagliata narrazione, quasi un'elencazione, di fatti comuni e circostanze banali dell'esistenza. La vita in un immobile, il viaggio, la vita in una citt\u00e0 straniera sono quasi dei pretesti dove la banalit\u00e0 della realt\u00e0 diviene il soggetto complesso di un romanzo in cui il flusso di coscienza dei personaggi \u00e8 ci\u00f2 che lega il tutto, le situazioni, le persone, gli oggetti, in un'analisi minuziosa. Butor a differenza di Robbe-Grillet pone la sua attenzione pi\u00f9 sulla coscienza e l'interiorit\u00e0 che sugli oggetti.\nIn \"Degr\u00e9es\" 1960 racconta un'ora di lezione in un liceo parigino come Joyce aveva scritto l'Ulysses. Butor rende evidente il riferimento a Joyce nel titolo del romanzo \"Portrait de l'artiste en jeune singe\" 1967, parafrasi di Ritratto dell'artista da giovane, che \u00e8 una riflessione sull'imitazione e praticamente l'ultimo romanzo.\nButor ritorna alla poesia: \"Illustration\", \"Travaux d'approche\". Poi pubblica diverse opere che non sono pi\u00f9 dei romanzi ma sono delle nuove esplorazioni. Come \"Description de San Marco\" (1964) in cui descrive minuziosamente la basilica di San Marco a Venezia; o \"6 810 000 litres d'eau par seconde\", cifra che corrisponde alla portata delle Cascate del Niagara.\nIn \"La reve d'Ir\u00e9n\u00e9e\" (1979) tenta di sovrapporre il testo scritto e la registrazione sonora come fa Luigi Nono, oppure di lasciar fare all'aleatorio come Stockhausen.\nUn libro di Butor non \u00e8 un libro compiuto, nel senso di finito. Butor lascia aperti al lettore, la possibilit\u00e0 e il piacere di comporre scegliendo tra i materiali che lo scrittore accumula sulla pagina \"Intervalle\". Jean Roudaut nel 1964 parlava dei libri di Butor come di libri \u2018futuri\u2019."}
{"id": "870292", "revid": "110157", "url": "https://it.wikipedia.org/wiki?curid=870292", "title": "Aasb\u00fcttel", "text": "Aasb\u00fcttel \u00e8 un comune tedesco del circondario di Steinburg, nello Schleswig-Holstein."}
{"id": "870294", "revid": "588089", "url": "https://it.wikipedia.org/wiki?curid=870294", "title": "Villa I Tatti", "text": "Villa I Tatti si trova in via Vincigliata 26 a Firenze, vicina al confine comunale con Fiesole. Gi\u00e0 residenza dello storico dell'arte Bernard Berenson, la villa, con l'annessa biblioteca e la collezione d'arte, fu da quest'ultimo destinata con un lascito in favore dell'Universit\u00e0 di Harvard, che vi insedi\u00f2 il \"The Harvard Center for Italian Renaissance Studies\", centro di ricerca sul Rinascimento italiano.\nStoria.\nLa villa, anticamente di propriet\u00e0 degli Zati, fu ceduta nel 1563 a Giulio d'Alessandro del Caccia. In seguito fu della vedova di Niccol\u00f2 di Francesco degli Alessandri, Porzia di Tommaso de' Bardi (nel 1603) e rest\u00f2 dei discendenti dei suoi figli fino al 1854, quando il conte Gaetanto Alessandri la cedette a John Temple Leader, l'eccentrico magnate inglese che possedeva gran parte di Maiano ed aveva il suo centro preferito nella vicina Vincigliata. Alla sua morte tutte le sue propriet\u00e0 furono ereditate da lord Westbury.\nNel 1906 il famoso critico e storico dell'arte Bernard Berenson e sua moglie Mary Pearsall Smith decisero di acquistarla, vivendovi gi\u00e0 dal 1900. A quell'epoca la villa e i giardini erano stati oggetto di un progressivo deterioramento, ma, dal 1909, furono oggetto di sostanziali restauri, grazie anche alla fama di Berenson, che aveva iniziato a ricevere una retribuzione regolare dal grande mercante d'arte americano Joseph Duveen, che col fratello, a New York, possedeva la prestigiosa ditta Duveen Brothers, dove, si pu\u00f2 dire, sono transitate la gran parte delle opere italiane presenti nei musei statunitensi. Berenson incaric\u00f2 Cecil Pinsent e Geoffrey Scott della trasformazione della casa e del giardino.\nI Tatti divenne uno dei pi\u00f9 importanti centri della comunit\u00e0 anglosassone fiorentina e della cultura della citt\u00e0 in generale nella prima met\u00e0 del Novecento. In essa passava il fior fiore delle \u00e9lite cittadine e straniere in visita, assieme alla villa Il Salviatino di Ugo Ojetti e alla Villa di Montalto di Tammaro de Marinis.\nNel 1936 Bernard Berenson lasci\u00f2 la villa, insieme all'importante collezione di arte del XIV, XV, XVI secolo, alla biblioteca e alla fototeca, in eredit\u00e0 alla Harvard University, che ne ha fatto la sede del Centro di Storia del Rinascimento italiano. Qui lo studioso mor\u00ec, nel 1959, all'et\u00e0 di novantaquattro anni.\nDescrizione.\nL'ingresso originario, ormai in disuso, avveniva tramite un viale di cipressi, che conduce in alto verso una piccola scalinata, adornata da una nicchia, con al centro una scultura. Salita la scalinata si accede ad una terrazza, compresa tra l'edificio padronale e la limonaia, sistemata ad aiuole bordate di bosso, al cui centro sono posti degli alberi. Superata la limonaia si giunge ad una serie di giardini terrazzati disposti su un pendio rivolto a sud. Questi sono chiusi, su entrambi i lati, da alte siepi di cipresso, e ripartiti da geometriche aiuole bordate da siepi di bosso, che compongono l'ampio spazio che si distribuisce lungo il viale centrale, pavimentato a mosaico e messo in risalto dagli obelischi in bosso. Un passaggio nell'alta spalliera di cipresso, che chiude a valle il giardino, \u00e8 indicato da due statue, che introducono ad una piccola scalinata attraverso la quale si accede ad un boschetto di lecci.\nDietro la villa si trova un giardino pensile, anch'esso realizzato con aiuole bordate da siepi di bosso potato. Anche in questo caso Cecil Pinsent riusc\u00ec a fondere bene il giardino progettato con il paesaggio circostante, creando una serie di viali alberati, che portavano in aperta campagna."}
{"id": "870296", "revid": "219110", "url": "https://it.wikipedia.org/wiki?curid=870296", "title": "Ruota (disambigua)", "text": ""}
{"id": "870303", "revid": "438678", "url": "https://it.wikipedia.org/wiki?curid=870303", "title": "Maurizio Blondet", "text": "Biografia.\nAutore e conferenziere di ispirazione cattolica tradizionalista, \u00e8 stato inviato speciale per \"Oggi\", \"il Giornale\", \"Avvenire\", e ha scritto successivamente anche su \"La Padania\". Ha diretto, insieme a Siro Mazza, la rivista trimestrale di studi cattolici \"Certamen\". Fino a giugno 2015 \u00e8 stato anche direttore della testata giornalistica online Effedieffe.com, edita da Effedieffe Edizioni e fondata da Fabio De Fina, dove ha pubblicato diversi articoli contro i \"giudeo-sionisti\", che accusa di omicidio rituale, traffico di organi, complotti giudaico massonici e pedofilia. Nei suoi libri e articoli Blondet insiste sul coinvolgimento occulto di lobby militari-industriali, petrolifere, politiche e ebraiche nell'organizzazione di cospirazioni e attentati, come quello dell'11 settembre, a cui ha dedicato diversi libri.\nLa maggior parte dei suoi scritti tratta diffusamente di presunti poteri occulti e oligarchici.\nCritiche e aspetti controversi.\nIn merito agli scritti e alle idee di Blondet sono stati sollevate accuse di antisemitismo, razzismo e omofobia.\nBlondet, tra gli altri argomenti, ha formulato la tesi di una presunta ascendenza ebraica di papa Wojty\u0142a, ricavando la notizia da uno studioso di genealogie ebraiche di Manchester e che aveva gi\u00e0 anticipato nel libro \"Cronache dell'anticristo\" alcuni anni prima.\nNel 1993 l'Anti-Defamation League includeva il suo nome in una lista di giornalisti antisemiti, a causa di un articolo pubblicato da Blondet sul settimanale \"Il Sabato\"; in altre occasioni, \u00e8 stato accusato di antisemitismo per aver \u00abevidenziato nei suoi libri l'ebraicit\u00e0 di alcuni cospiratori... e l'apporto dell'ebraismo internazionale\u00bb. Blondet si difende da queste accuse dichiarando di non essere antisemita ma solo contrario alla politica di Israele.\nHa inoltre affermato durante le elezioni presidenziali francesi che Emmanuel Macron, candidato premier, sia un omosessuale pedofilo.\nOpere.\nLibri in cui compaiono interventi di Maurizio Blondet:"}
{"id": "870304", "revid": "287204", "url": "https://it.wikipedia.org/wiki?curid=870304", "title": "Villa Il Roseto", "text": "Villa Il Roseto \u00e8 una villa di Fiesole, situata in via Beato Angelico 15.\nStoria e descrizione.\nSul terreno scosceso della collina sotto il centro di Fiesole, questo giardino stretto e abbarbicato ha una delle vedute tra le pi\u00f9 belle su Firenze e la valle dell'Arno. Un viale dritto conduce a questa villa realizzata dalla pittrice belga, Consuelo De Jevenois, tra la fine dell'Ottocento ed i primi del Novecento, quando queste zone collinari erano abitate per lo pi\u00f9 da stranieri.\nVilla Il Roseto ha un bel giardino fiorito di ortensie, azalee e rose con due vialetti che si snodano in quota, verso due punti panoramici. La conformazione ripida del terreno consente solo terrazzamenti, dove sono presenti le specie pi\u00f9 varie (cipresso, oleandro, arancio amaro, ciliegio, alloro, melograno, e piante tipiche della macchia mediterranea). Brevi filari di olivi accompagnano i vialetti in pietra serena bordati di roselline selvatiche e iris.\nL'edificio, molto semplice, di colore ocra, pu\u00f2 riferirsi alla casa colonica toscana. Una loggia a cinque arcate disimpegna il belvedere e la parte pi\u00f9 alta del giardino.\nDal 1958 la casa \u00e8 stata abitata dall'architetto Giovanni Michelucci e sua la moglie, la pittrice Eloisa Pacini. Pochissimi sono gli interventi di modifica da lui apportati. Il giardino si risolve come percorso sui vecchi terrazzamenti, dove sono state mantenute molte delle piante originarie tipiche del luogo. Per volont\u00e0 dei coniugi Michelucci \u00e8 stata istituita una Fondazione Michelucci che comprende l'edificio, i volumi della biblioteca, i disegni ed i plastici dello studio dell'architetto, scomparso quasi centenario nel 1991. Alla Fondazione \u00e8 anche legata la pubblicazione della rivista \"La Nuova Citt\u00e0\", il cui scopo \u00e8 promuovere gli studi d'architettura sociale nel settore delle carceri, ospedali e scuole.\nNella villa riposano le ceneri di Giovanni Michelucci e della moglie."}
{"id": "870311", "revid": "36426", "url": "https://it.wikipedia.org/wiki?curid=870311", "title": "Ortensie", "text": ""}
{"id": "870313", "revid": "6923", "url": "https://it.wikipedia.org/wiki?curid=870313", "title": "Teatro dei Filodrammatici (Milano)", "text": "Il Teatro Filodrammatici di Milano, venne realizzato fra il 1798 ed il 1800 dal grande architetto Luigi Canonica, su schizzo del Piermarini rielaborato dal Pollak. Esso venne a pi\u00f9 riprese profondamente rimaneggiato, specie nel 1904 quando gli vennero conferite le forme in stile liberty attuale.\nOrigini.\nLa storia del teatro comincia con l'ingresso in citt\u00e0 del giovane generale Buonaparte, il 15 maggio 1796: uno dei primi atti fu lo sgombero di molte istituzioni religiose, fra le quali il Collegio de' Nobili, una istituzione per l'educazione dei giovani eredi delle famiglie patrizie milanesi, fondata dal cardinale Carlo Borromeo e, in seguito, passata ai gesuiti e, poi, ai barnabiti. Essa disponeva di un teatrino.\nGi\u00e0 il successivo 28 giugno un gruppo di filodrammatici denominato Compagnia dei Giovani Repubblicani presentarono, con successo, una petizione al nuovo comandante militare della piazza, generale Despinoy, chiedendo l'assegnazione del teatrino, promettendo di costituirsi in \u2018Societ\u00e0 del Teatro Patriottico\u2019 e recitare \u2018pi\u00e8ces d\u00e9mocratiques\u2019, adeguate allo spirito dei tempi. Il debutto avvenne nell'agosto 1796, con un Guglielmo Tell seguito, in settembre, dalla Virginia dell'Alfieri, cui assistette lo stesso generale Buonaparte.\nNel 1798, sei mesi circa dopo l'armistizio di Leoben, i barnabiti ripresero possesso del Collegio e la Societ\u00e0 del Teatro Patriottico devono lasciare il teatro. Ma riottennero quasi subito, il 4 febbraio, la sconsacrata chiesa dei Santi Cosma e Damiano alla Scala, onde erigervi un nuovo \"Teatro Patriottico\".\nIl progetto del Canonica.\nIl disegno di trasformazione della chiesa fu affidato al Piermarini. Quando, nell'agosto, Piermarini venne destituito dalla carica di \u2018Architetto di Stato\u2019 e sostituito dal trentatreenne Canonica, la progettazione del teatro venne ripresa proprio da quest'ultimo (Piermarini, umiliato, era definitivamente rientrato, nella natia Foligno). Piermarini, in effetti, aveva prodotto uno schizzo, sviluppato, gi\u00e0 nel 1798 dal Pollak (del quale si conservano i disegni per la facciata, che richiamava l'antica chiesa). Sul lavoro di quest'ultimo si bas\u00f2, quindi, Canonica.\nLe spese furono coperte grazie alla sottoscrizione di soci e di simpatizzanti, all'intervento della Repubblica Cisalpina, del Comune di Milano ed alla vendita di quattro campane della chiesa.\nI lavori si interruppero nell'aprile 1799, al rientro degli Austriaci ma riprendevano gi\u00e0 un anno dopo, all'indomani di Marengo. E pot\u00e9 essere inaugurato il 21 dicembre 1800, con una rappresentazione del Filippo del solito Alfieri.\nCanonica realizz\u00f2 un teatro di circa 1.000 posti, con quattro ordini superiori interamente in forma di logge, quindi privi della consueta suddivisione in palchi. Sicuramente per scelta ideologica. La scena disponeva di tre grandi \u2018velari\u2019, rispettivamente del Galliari, dell'Appiani e del de Maurizio.\nLa lunga tradizione artistica.\nIn coincidenza con l'incoronazione di Napoleone Bonaparte come Re d'Italia, il 26 maggio 1805, la \u2018Societ\u00e0 del Teatro Patriottico\u2019 venne ribattezzata \u2018Accademia dei Filodrammatici\u2019 ed aggiunse una scuola d'arte drammatica. Vi recitavano, quali attori dilettanti, anche il Monti, il Porta e, forse, Ugo Foscolo, che fu, comunque, socio. Gli spettacoli si tenevano normalmente di venerd\u00ec, giorno di chiusura della Scala. Nel 1826 il compositore spagnolo Diego de Araciel vi diresse l\u2019opera di Rossini \"Bianca e Falliero, o sia Il consiglio dei tre\".\nAl rientro degli Austriaci del Bellegarde e del Saurau, dopo il 1814, alla prosa si aggiunse la rappresentazione musicale. Successivamente vi recitarono la Duse, Sarah Bernhardt, Irma Gramatica e molti altri.\nLa lunga serie di ristrutturazioni.\nFra i primi locali a godere di illuminazione a gas, nel 1885 ebbe anche l'illuminazione elettrica. Ci\u00f2 accadde in occasione di una generale ristrutturazione progettata da Giovanni Giachi, voluta dalla Accademia in vista dell'apertura stabile ad attori professionisti.\nNel 1904 il teatro fu oggetto di un significativo intervento degli architetti Laveni e Avati (si conosce anche un disegno per la facciata del Giachi), i quali sostituirono la vecchia facciata in laterizio (iniziata ma mai portata a termine), nelle forme liberty ancor oggi conservate.\nNel 1923 il teatro venne nuovamente rinnovato. Nel 1936 la sala venne trasformata in cinematografo.\nA seguito dei bombardamenti aerei del 1943 e 1945 il Teatro dei Filodrammatici riport\u00f2 danni ingenti; si salvarono solo i muri perimetrali, corrispondenti al volume della vecchia chiesa di San Damiano.\nIl 24 giugno 1964 venne deciso di affidare i lavori per il nuovo teatro all'arch. Luigi Caccia Dominioni. La proposta dell'architetto era di ricavare la sala teatrale a 9 metri sotto terra e riservare lo sviluppo superiore a un palazzo per uffici. Il piano terra \u00e8 riconducibile al tema della galleria pubblica, segno costante degli interventi del Caccia nel centro di Milano, dove le diverse destinazioni d'uso sono affrontate da Caccia con la sua solita attenzione ad interpretare al meglio la tradizione milanese. \nL'androne si allunga in forme curve, portando all'interno del teatro. Una scala plastica guida lo spettatore alle due gallerie e quindi alla platea del teatro; la fluidit\u00e0 e la scorrevolezza del percorso sono ancor pi\u00f9 accentuate dalle decorazioni musive dei pavimenti nel foyer del teatro, al pianterreno, al primo e secondo piano, realizzate, tra il 1968 e il 1969, da Francesco Somaini. L'architetto aveva gi\u00e0 avuto prova della bravura dell'artista: insieme realizzano l'intervento per la Galleria Strasburgo e ancora prima per la villa di Lomazzo, casa Rosales, appartenente alla famiglia dello scultore. \nCaccia \u00e8 sedotto dai risultati a cui \u00e8 giunta la ricerca di Somaini nell'ambito del disegno per pavimenti, che raggiungono ora una vaga suggestione simbolista e naturalista.\nA differenza dei precedenti interventi musivi si nota una maggiore uniformit\u00e0 dell'insieme, una semplificazione cromatica che quasi tende alla monocromia, in linea con le nuove propensioni di Caccia, e il prevalere delle formule radiali, di elementi pi\u00f9 fitti che si inseguono diradandosi in una pi\u00f9 chiara tensione dinamica. In particolare il fulcro da cui hanno origine i motivi a gocce \u00e8 l'ingresso alla sala per tutti i piani delle gallerie, punto d'attrazione per chi entra o deambula negli spazi curvi pensati dall'architetto. La copiosa serie di bozzetti che il Somaini realizza per questo incarico, parla chiaro riguardo alla sua innovazione grafica. Gli schizzi riportano tutti il motivo a gocce che si declina in alcune varianti riscontrabili sulla pavimentazione, che segue le linee curve della planimetria e rammenta elementi vegetali rampicanti, sottolineando i percorsi; ha un andamento a raggiera, che prende vita da un punto focale; riempie al massimo lo spazio disponibile, determinando sequenze alternate di gocce pi\u00f9 grandi e pi\u00f9 piccole. Le tessere del mosaico, data la nuova semplificazione cromatica operata dal Somaini, risultano essere composte da marmi bianchi e neri accompagnati da grigi e bruni in gradazione."}
{"id": "870314", "revid": "638792", "url": "https://it.wikipedia.org/wiki?curid=870314", "title": "Yutaka Izubuchi", "text": "Biografia.\nGli esordi e gli anni ottanta.\nAncora studente liceale, Izubuchi entra a far parte di un circolo di fanzine sugli anime, dove partecipa alla realizzazione di una rivista di quartiere in fotocopie dal titolo \"Tenshikun\". Dopo essersi diplomato presso la \"Yokosuka Gakuin High School\", nel 1978 debutta come mecha designer nella serie \"Tosh\u014d Daimos\" (\"General Daimos\") (non menzionato nei credits) e l'anno seguente in \"Mirai robo Daltanias\" (\"Daltanious\"), entrambe dello studio Sunrise. Nel 1980 partecipa, sempre occupandosi del mecha, alle serie \"Densetsu kyojin Ideon\" e, come \"designer\" principale, \"Uch\u016b taitei God Sigma\" (\"God Sigma\"). Dopo aver collaborato con Kunio \u014ckawara al mecha di \"Sent\u014d mecha Xabungle\", nel 1983 viene quindi chiamato da Yoshiyuki Tomino a contribuire al mecha design della fortunata serie \"Seisenshi Dunbine\". Poi, come per tutti i migliori mecha designer dell'epoca, anche per Yutaka Izubuchi arriva il turno di partecipare alla saga di \"Gundam\": la sua firma, infatti, compare in successione nella serie \"Kid\u014d senshi Gundam ZZ\" (1986), nel film ' (1988) e nell'OAV ' (1989). Ma la seconda met\u00e0 degli anni ottanta \u00e8 un momento cruciale nella sua carriera anche perch\u00e9, oltre al riconoscimento derivatogli dall'essere stato coinvolto nell'universo di Gundam, entra nel gruppo creativo \"Headgear\" e contribuisce alla genesi di un'altra straordinaria saga di successo dell'animazione nipponica, quella di \"Kid\u014d keisatsu Patlabor\" (\"Patlabor\"), di cui realizza l'intero mecha design.\nGli anni novanta e duemila.\nNegli anni novanta all'ormai consolidata attivit\u00e0 di mecha designer affianca via via quella di character designer, designer dei costumi, autore e regista. In questo senso, gi\u00e0 nel 1990 crea e disegna il character design originale per l'OAV \"Lodoss to senki\" (\"Record of Lodoss War\"), mentre cinque anni pi\u00f9 tardi firma il design dei costumi e delle uniformi della serie \"Shin kid\u014d senki Gundam Wing\" (\"Gundam Wing\"). Dell'anno successivo \u00e8 invece il design delle creature dell'OAV \"Tetsuwan Birdy\". Ma come detto egli continua regolarmente anche a produrre egregi mecha, come dimostra l'opera svolta per la serie \"Gasaraki\" del 1998 e lo splendido film \"Jin-R\u014d\", scritto da Mamoru Oshii, del 1999. Dopo l'esperienza come \"storyboarder\" per le scene d'azione del film \"Cowboy Bebop: Tengoku no tobira\" (\"Cowboy Bebop - Il film\") nel 2001 ed un \u201critorno al passato\u201d con il mecha design del film \"WXIII - Patlabor The Movie 3\", nel 2002 affronta la sua prima fatica come autore e regista con la serie \"RahXephon\", che ottiene un notevole successo, tanto che ne trarr\u00e0 anche un OAV, un film e un manga. Ultime opere di rilievo il \"design work\" di \"Eureka Seven\", il ritorno a Gundam, con la supervisione ed il \"design work\" degli OAV in computer grafica di \"MS IGLOO\", e tre serie nel 2007, tra cui \"Terra e...\", della quale, oltre al mecha design, ha realizzato la sceneggiatura."}
{"id": "870317", "revid": "1543377", "url": "https://it.wikipedia.org/wiki?curid=870317", "title": "Villa Il Torrino", "text": "Villa Il Torrino si trova nel comune di Scarperia e San Piero (FI), in via delle Oche 62.\nStoria e descrizione.\nLa villa sorge nell'angolo a sud-ovest delle mura di Scarperia, ricostruita su un'antica torre delle mura urbane e restaurata con interventi \"in stile\" negli anni 1930-40. Il suggestivo parco, ricavato sulla scarpata delle mura, \u00e8 abbellito da alberi secolari e percorso vialetti ornati con antichi orci, conche e numerose sculture, opera dello scultore Vittorio Collacchioni, attuale proprietario. Alcune ceramiche della scuola del Chini contribuiscono a rendere ancora pi\u00f9 suggestivo tutto l'insieme. \nSu un lato del palazzo si estende un giardino all'italiana con una bella vasca con ninfee, circondata da un sedile circolare in pietra. L'interno della torre \u00e8 arredato con mobili antichi e oggetti di pregio di varie epoche che vanno dal periodo etrusco a quello romano, medioevale, settecentesco, fino al Liberty. Dal piano di ingresso, con salotto e studio, si scende nella cucina e nelle cantine, mentre salendo si trovano alcune camere da letto con caminetto, due bagni in stile ottocentesco, un bagno con vasca romana, caminetto e un mosaico della scuola del Chini, una sala dove sono esposte armature e armi di vari tipi ed epoche, e infine, in alto, al livello della merlatura, una stanza grande quanto tutta la sezione della torre, con una stupenda vista sul paese di Scarperia e sulle vallate del Mugello. Un recente restauro ha cercato di evidenziare i caratteri peculiari del complesso mettendo in evidenza le parti trecentesche."}
{"id": "870321", "revid": "2049984", "url": "https://it.wikipedia.org/wiki?curid=870321", "title": "Basilica di San Sebastiano fuori le mura", "text": "La basilica di San Sebastiano fuori le mura \u00e8 un luogo di culto cattolico di Roma, nel quartiere Ardeatino, sulla via Appia Antica al numero 136. Ha fatto parte delle sette chiese visitate dai pellegrini in occasione del Giubileo, fino al Giubileo del 2000, quando \u00e8 stata sostituita dal Santuario della Madonna del Divino Amore.\nStoria.\nLa chiesa fu costruita nel IV secolo con l'antico titolo dei Santi Pietro e Paolo, sul luogo dove erano state trasferite nel 258 le reliquie dei due apostoli per salvarle dalle persecuzioni. Ritornate in seguito nelle loro sedi originarie (in Vaticano e sulla via Ostiense), sopra le catacombe l'imperatore Costantino fece costruire, nella prima met\u00e0 del IV secolo, una grande basilica, che inizialmente fu dedicata alla \"memoria apostolorum\", e che in seguito assunse il nome attuale.\nLa chiesa ricevette anche l'attributo \"ad catacumbas\" per la presenza delle catacombe dove sul finire del III secolo furono deposte anche le spoglie del martire romano San Sebastiano da cui presero il nome, sulle quali venne costruita, mentre l'attributo \"fuori le mura\" \u00e8 in riferimento al fatto che la chiesa si trova al di fuori delle Mura aureliane e serviva a distinguerla dalla chiesa di San Sebastiano al Palatino.\nI resti di san Sebastiano furono trasferiti nella basilica di San Pietro in Vaticano nell'826, per il timore di un assalto dei Saraceni, che si materializz\u00f2, causando la distruzione della chiesa. Il luogo di culto fu riedificato da papa Nicola I (858-867) e l'altare del martire fu riconsacrato da papa Onorio III su richiesta dei cistercensi, che ricevettero la cura della chiesa.\nL'edificio attuale risale alla ricostruzione ordinata dal cardinale Scipione Caffarelli-Borghese nel XVII secolo e portata avanti da Flaminio Ponzio prima e da Giovanni Vasanzio poi.\nLa basilica \u00e8 sede parrocchiale, istituita il 18 aprile 1714 con bolla di papa Clemente XI. Ed \u00e8 anche sede del titolo cardinalizio di \u00abSan Sebastiano alle Catacombe\u00bb istituito da papa Giovanni XXIII nel 1960.\nDescrizione.\nLa basilica costantiniana.\nCostantino fece costruire la primitiva basilica secondo il modello \"circiforme\" a tre navate e preceduta da un grande atrio quadrangolare, modello riscontrabile anche nelle altre basiliche fatte erigere dall'imperatore a Sant'Agnese sulla via Nomentana e a San Lorenzo sulla via Tiburtina. Parti di questa basilica furono utilizzate per la ricostruzione del XVII secolo: in particolare il nuovo edificio occup\u00f2 l'antica navata centrale.\nNel 1933 furono ricostruite le navate utilizzando il deambulatorio che correva attorno alla basilica del IV secolo: nella navata di destra sono raccolti manufatti provenienti dalle catacombe sottostanti, ed \u00e8 posta l'entrata al cimitero ipogeo; nella navata di sinistra vi sono una delle uscite della catacomba ed un museo epigrafico.\nL'attuale basilica.\nLa facciata dell'edificio \u00e8 dovuta a Giovanni Vasanzio e fu terminata nel 1613; essa \u00e8 costituita da un portico a tre archi nella parte inferiore, a cui corrispondono da tre grandi finestre separata da paraste nella parte superiore. Gli archi inferiori sono sorretti da colonne di granito provenienti dalla basilica costantiniana.\nL'interno \u00e8 a navata unica, con soffitto ligneo intagliato: in esso sono raffigurati il santo titolare e gli stemmi del cardinale Scipione Borghese e di papa Gregorio XVI.\nSul lato destro si trovano: in una nicchia il celebre \"Salvator Mundi\" (Busto del Salvatore), ultimo capolavoro di Gian Lorenzo Bernini riscoperto nel 2001 nel convento adiacente alla chiesa; procedendo, la cappella delle reliquie, decorata nel 1625, in cui sono collocate una pietra che recherebbe le impronte dei piedi di Ges\u00f9, una delle frecce che trafissero (senza ucciderlo) san Sebastiano assieme a parte della colonna alla quale fu legato durante il supplizio; gli altari di \"Santa Francesca Romana\" e di \"San Girolamo\"; la cappella Albani, costruita nel 1706-1712 dall'architetto Carlo Fontana su commissione di papa Clemente XI Albani, sotto la direzione di Carlo Maratta, con la collaborazione di Alessandro Specchi, Filippo Barigioni e Carlo Fontana, tra le cui opere vi \u00e8 una statua di Francesco Papaleo raffigurante \"San Fabiano con angeli\".\nSul lato sinistro si hanno: a sinistra dell'entrata, la lapide di papa Damaso I con l'elogio funebre del martire Eutichio, fatta scolpire a Furio Dionisio Filocalo; la cappella di San Sebastiano, costruita da Ciro Ferri nel 1672, con statua del santo di Giuseppe Giorgetti, dove sono conservate le reliquie del martire; la cappella del Crocifisso (antica sacrestia) costruita nel 1727; gli altari laterali dedicati a san Carlo Borromeo e a san Francesco, e in quest'ultimo una tela raffigurante \"San Francesco in preghiera\" di Gerolamo Muziano.\nLa navata centrale termina con l'arco trionfale che porta al presbiterio: questo, a pianta quadrata, \u00e8 sormontato da una cupola. L'altare maggiore, composto da un'edicola con quattro colonne, \u00e8 opera di Flaminio Ponzio: in esso si trovano una tela di Innocenzo Tacconi con la \"Crocifissione\", e ai lati \"Busti dei santi Pietro e Paolo\" di Nicolas Cordier. Ai lati del presbiterio si trovano due cantorie, delle quali quella di sinistra accoglie l'organo a canne, costruito nel 1910 da Pacifico Inzoli e modificato e ampliato da Libero Rino Pinchi nel 1964 (\"opus 192\")."}
{"id": "870324", "revid": "124123", "url": "https://it.wikipedia.org/wiki?curid=870324", "title": "Magnus B\u00e4ckstedt", "text": "Il suo successo pi\u00f9 importante \u00e8 stata la vittoria alla Parigi-Roubaix 2004\nCarriera.\nMagnus B\u00e4ckstedt inizi\u00f2 la carriera da professionista nel 1996 correndo per la svedese Collstrop, l'anno successivo passa alla Palmans. Nel 1998, con il passaggio alla Cr\u00e9dit Agricole, arriv\u00f2 settimo alla Parigi-Roubaix, vinse la diciannovesima tappa del Tour de France 1998 tra Chaux-de-Fonds e Autun. B\u00e4ckstedt corse per la squadra francese sino al 2001 senza per\u00f2 conseguire altri successi.\nNel 2002 e 2003 corse per il Team Fakta con il quale si aggiudic\u00f2 nel Giro d'Italia 2003 la vittoria della classifica intergiro; alla chiusura di questa squadra pass\u00f2 alla Alessio-Bianchi dove torn\u00f2 a vincere, aggiudicandosi la Parigi-Roubaix 2004. Nel 2005 si spost\u00f2 alla Liquigas-Bianchi, da allora il suo migliore piazzamento fu il secondo posto nella settima tappa del Tour de France 2005, da Lun\u00e9ville a Karlsruhe.\nNel 2008 corse per la squadra americana Slipstream e nel 2009, per pochi mesi, vest\u00ec la maglia della MagnusMaximuscoffee.com di cui nel 2010 \u00e8 stato direttore sportivo.\nDopo due anni di inattivit\u00e0, ritorna a correre nel 2011 nella UK Sport Team."}
{"id": "870331", "revid": "287204", "url": "https://it.wikipedia.org/wiki?curid=870331", "title": "Galeazzo Flavio Capella", "text": "Biografia.\nCapella fu ministro e diplomatico al servizio di Francesco II Sforza.\nLa sua opera pi\u00f9 nota \u00e8 il \"Commentarii .. de rebus gestis pro restitutione Francisci Sforti\u00e6 II\""}
{"id": "870335", "revid": "78273", "url": "https://it.wikipedia.org/wiki?curid=870335", "title": "Villa Nieuwenkamp", "text": ""}
{"id": "870337", "revid": "115019145", "url": "https://it.wikipedia.org/wiki?curid=870337", "title": "Riccardo Piacentini", "text": "Biografia.\nDiplomato nel 1980 in Composizione e Pianoforte, laureato in Lettere con una tesi sui concerti per orchestra di Goffredo Petrassi, \u00e8 titolare della cattedra di Composizione al Conservatorio di Milano.\nParticolarmente attivo come compositore di foto-musica con foto-suoni per sonorizzazioni museali e come pianista del Duo Alterno con il soprano Tiziana Scandaletti, formazione con cui ha girato il mondo tenendo concerti e master-class in oltre cinquanta Paesi, \u00e8 autore di saggi e opere didattiche, tra cui \"Armonia tonale\" edito da Curci (Milano 1999) e \"I suoni delle cose. Poetica del foto-suono tra Filosofia, E(ste)tica e Musica \"(Milano 2011). Edito da Agenda, BAM Beyond Any Music, Curci, Edipan, Rugginenti, Sconfinarte, le sue composizioni sono eseguite regolarmente in festival e rassegne internazionali, tra cui di recente alla Bilkent University di Ankara, il Bangkok Art and Culture Centre, la Pyatt Hall di Vancouver, il Klara Festival di Bruxelles, il BKA Theater di Berlino, la Walt Disney Concert Hall / REDCAT di Los Angeles, il Beijing Modern Music Festival di Pechino, il Teatro dell'Opera di Ulan Bator.\nTra i suoi maestri Carlo Pinelli, allievo di Giorgio Federico Ghedini, e Franco Donatoni. Ha inoltre frequentato corsi e seminari con Sylvano Bussotti, Gy\u00f6rgy Ligeti, Ennio Morricone, Andr\u00e9 Richard (al Centro Heinrich Strobel di Friburgo, dove lavor\u00f2 Luigi Nono) e Karlheinz Stockhausen.\nComposizioni.\nOpere con elettronica e/o foto-musica:\nAltri lavori: \nComposizioni per un solo esecutore:"}
{"id": "870340", "revid": "399", "url": "https://it.wikipedia.org/wiki?curid=870340", "title": "Villa Poggio Torselli", "text": " Villa Poggio Torselli si trova a San Casciano Val di Pesa in via Scopeti 10.\nStoria.\nLa villa \u00e8 gi\u00e0 ricordata nel catasto del 1427 con l'attuale nome ed era allora di propriet\u00e0 della famiglia Machiavelli. Nei secoli successivi la propriet\u00e0 pass\u00f2 agli Angiolini, ai Corsini, ai Macalli ai Capponi; nel XVIII secolo appartiene agli Orlandini del Beccuto ed infine agli Antinori.\nFu questa famiglia che nel 1702 incaric\u00f2 l'architetto Lorenzo Merlini di trasformare il precedente fabbricato che, secondo Guido Carocci, era stato costruito dalla famiglia dei Da Casavecchia, nell'odierna struttura.\nNella sua storia l'edificio ospit\u00f2 Papa Pio VII quando fu chiamato da Napoleone in Francia per la sua incoronazione. La villa \u00e8 appartenuta alla famiglia Braccagni Maggiali fino al 1999 quando \u00e8 stata venduta all'ex presidente del Palermo calcio, Maurizio Zamparini.\nDescrizione.\nLa villa consta di un ampio fabbricato rettangolare con due ali che ospitano locali di servizio. Non \u00e8 presente il cortile interno sostituito da un salone che occupa in altezza tutta la parte centrale del fabbricato. Un suggestivo viale di cipressi conduce al suo accesso, formando una prospettiva che si allarga poi a tutta l'elegante facciata in un ampio piazzale semicircolare. \nIl giardino.\nIl giardino risalente probabilmente alla fine del XVII secolo \u00e8 formato da un giardino all'italiana, diviso in due ripiani terrazzati a Sud e da una zona a parco all'inglese a Nord. Nella terrazza superiore del lato sud si \u00e8 conservato parte della originaria disposizione con aiuole rifornite da un sistema di irrigazione a canaletta molto ingegnoso, tanto da essere uno dei meglio conservati della Toscana.\nAlla met\u00e0 dell'Ottocento, per seguire la moda del giardino all'inglese all'epoca imperante, fu trasformato secondo quello stile. Restaurato una prima volta nel 1925 con il ricambio delle siepi, \u00e8 stato una seconda volta restaurato dall'attuale propriet\u00e0 che ha ripristinato una vegetazione tipica dei giardini della fine del seicento. Alberi da frutto nani, rose antiche e erbe aromatiche fanno da cornice all'architettura del palazzo e alla cappella gentilizia barocca.\nLa collezione di agrumi in vaso, conservata nella stagione fredda in una splendida serra, \u00e8 particolarmente rinomata."}
{"id": "870343", "revid": "1568601", "url": "https://it.wikipedia.org/wiki?curid=870343", "title": "Mui Muscas", "text": "Il Parco dell'Asino Sardo \"Mui Muscas\" si trova nel comune di Ortueri in Sardegna, nella regione storica del Mandrolisai. Il parco \u00e8 noto per ospitare, in un ambiente naturale protetto, branchi di tipici asinelli sardi la cui presenza in Sardegna \u00e8 molto antica e, secondo alcuni autori, risalirebbe al periodo neolitico.\nIl territorio in cui si inserisce il parco \u00e8 ricoperto da boschi di lecci e sugherete ed \u00e8 ricco di sorgenti d'acqua, una delle quali, quella di \"Campu Majore\", fu ritenuta curativa e frequentata nell'antichit\u00e0 dai malati di malaria.\nOltre agli esemplari del caratteristico asino sardo (che in questo ambiente si riproduce in libert\u00e0 scongiurando per ora il pericolo di estinzione), nel parco vivono altre specie di animali selvatici, cinghiali, lepri, conigli selvatici e volpi e non di rado si pu\u00f2 avvistare l'aquila reale."}
{"id": "870345", "revid": "110157", "url": "https://it.wikipedia.org/wiki?curid=870345", "title": "Aebtissinwisch", "text": "Aebtissinwisch \u00e8 un comune tedesco del circondario di Steinburg, nella regione dello Schleswig-Holstein. Ha poco pi\u00f9 di 60 abitanti."}
{"id": "870347", "revid": "31789", "url": "https://it.wikipedia.org/wiki?curid=870347", "title": "Villa Schifanoia", "text": "La Villa Schifanoia \u00e8 una villa di Firenze, situata in localit\u00e0 San Domenico in via Boccaccio 121, vicino al confine col comune di Fiesole.\nStoria.\nLa villa, il cui nome ricorda il carattere di svago (per \"schivare\" la noia), sorge sui resti di un antico casale di Villa Palmieri. Il nucleo principale della villa, d'origine quattrocentesca, appartenne alla famiglia Cresci fino al 1550, proprietaria anche di altri numerosi possedimenti lungo la valle del Mugnone. In quell'anno pass\u00f2 a Bartolomeo di Bate di Zaccheria tramite transazione economica, venendo poi ereditata da Antonio di Marco Pacini, nel 1571, il quale tre anni dopo la cedeva a Francesco di Filippo Alamanneschi, della consorteria degli Adimari. Ancora, nel 1613, la villa pass\u00f2 ai dell'Antella, tramite la dote di Caterina di Filippo Alamanneschi che spos\u00f2 Cosimo di Filippo. Nel 1735 fu ceduta da Girolamo Capponi-Dell'Antella a Lorenzo di Bartolomeo Saletti e poi pass\u00f2 ai Ciacchi e ai Settimanni. \nComplici i vari passaggi di propriet\u00e0 nel tempo, sono state aggiunte varie modifiche quali: la cappella gentilizia, costruita intorno alla met\u00e0 del XIX secolo, l'ampio cancello da cui comincia il viale che attraversa il giardino per giungere al portico d'ingresso del nucleo principale e la piccola costruzione su due piani, meglio conosciuta come la \"villetta\".\nNel 1927 l'intera tenuta divenne propriet\u00e0 del ricco americano Myron Taylor, ambasciatore degli Stati Uniti presso la Santa Sede durante il pontificato di Pio XII. Taylor restaur\u00f2 la villa per ospitare la sua collezione d'arte, e cre\u00f2 nell'ampio terreno verso il lato sud un pregevole giardino all'italiana. L'americano lasci\u00f2 la villa in propriet\u00e0 alla Santa Sede, che per un certo periodo vi ospit\u00f2 un centro di studi post laurea dell'arte e della musica per stranieri a Firenze, il Rosary College. Nel 1986 \u00e8 stata acquistata dallo Stato Italiano ed adibita a Istituto universitario europeo.\nTra gli ospiti illustri va ricordato Alexandre Dumas padre, che dedic\u00f2 un suo libro proprio alla villa, scrivendo: \"\u00c8 nella villa Palmieri che Boccaccio scrisse il suo Decamerone. Ho pensato che questo titolo mi porterebbe fortuna e installo la mia scrivania nella stanza dove 493 anni fa l'autore delle cento novelle aveva posto la sua\".\nSuccessivamente nel 1992 la villa fu acquisita da Matteo De Christo Salomaone, l'acquisto fu fatto in un periodo di 18 mesi dopo una lunga interruzione di affitto e varie questioni con il consiglio comunale della Toscana. l'ha usato principalmente come luogo di fuga, oltre ad affittarlo ai turisti in vacanza.\nMatteo mantenne la villa nei primi anni 2000 fino alla sua successiva morte nel 2007, dopo turbolenti procedimenti giudiziari con il consiglio comunale toscano in seguito si afferm\u00f2 che Matteo aveva infatti lasciato la villa in nome del nipote: Menelik Eu'el Solomon, molto al disprezzo di suo figlio Sebastino Mamo De Christo perch\u00e9 era ancora un bambino per legge e incapace di gestire una villa. La decisione fu inevitabilmente raggiunta che il padre di Menelik avrebbe mantenuto la propriet\u00e0 esclusiva della villa fino a nuovo avviso.\nDescrizione.\nLa cappella gentilizia fu costruita verso la met\u00e0 del XIX secolo, mentre l'ala a nord-ovest, detta \"la villetta\", risale alla prima met\u00e0 del Novecento.\nIl fonte della villa sul giardino \u00e8 animato da una loggia con tre arcate ed alcune finestre con davanzale retto da mensole e architravi sporgenti. In lato, oltre la fila di aperture del primo piano, piuttosto semplici, si trova una terrazza con balaustra con al centro un frontone sul quale campeggia uno stemma scolpito.\nIl giardino.\nIl giardino \u00e8 composto da una grande terrazza davanti alla facciata con un giardino all'italiana, che degrada verso altre due terrazze, collegate da scalinate, con fontane e decorazioni a spugna. Le terrazze sono decorate da siepi di bosso che disegnano aiuole geometriche dai disegni particolarmente elaborati, arricchite da piccole vasche, fontane e statue. L'ultima terrazza \u00e8 pi\u00f9 semplice, con una fontana e una piccola esedra vegetale in cui si affacciano statue a intervalli regolari.\nStatue, decorazioni, piccole vasche e fontane arricchiscono l'insieme, che \u00e8 racchiuso da quinte di cipresso. "}
{"id": "870348", "revid": "110157", "url": "https://it.wikipedia.org/wiki?curid=870348", "title": "Agethorst", "text": "Agethorst \u00e8 un comune tedesco del circondario di Steinburg, nella regione dello Schleswig-Holstein. Ha circa 200 abitanti."}
{"id": "870351", "revid": "110157", "url": "https://it.wikipedia.org/wiki?curid=870351", "title": "Altenmoor", "text": "Altenmoor \u00e8 un comune tedesco del circondario di Steinburg, nella regione dello Schleswig-Holstein. Ha circa 270 abitanti."}
{"id": "870356", "revid": "110157", "url": "https://it.wikipedia.org/wiki?curid=870356", "title": "Auufer", "text": "Auufer \u00e8 un comune tedesco del circondario di Steinburg, nella regione dello Schleswig-Holstein. Ha circa 130 abitanti."}
{"id": "870359", "revid": "124607068", "url": "https://it.wikipedia.org/wiki?curid=870359", "title": "Un'australiana a Roma", "text": "Un'australiana a Roma \u00e8 un film TV italiano del 1987 diretto da Sergio Martino e prodotto da Rai Tre.\nNel cast figuravano due protagonisti dei fotoromanzi dell'epoca come Massimo Ciavarro e Lara Wendel, l'allora caratterista Maurizio Mattioli e un'ancora semi-sconosciuta Nicole Kidman.\nTrama.\nFilm appartenente a un progetto europeo riguardante le disabilit\u00e0, narra dell'arrivo a Roma di due turiste australiane, Jill e Susan, che scoprono le bellezze nascoste della Citt\u00e0 eterna grazie al giovane Pierluigi, che far\u00e0 loro da cicerone portandole in giro per la citt\u00e0.\nJill e Pierluigi finiranno per innamorarsi, ma questi, vittima di un incidente stradale, condannato a vivere su una carrozzina, si spara.\nIl fratello seminarista si innamora a sua volta, corrisposto, dalla giovane"}
{"id": "870370", "revid": "1573940", "url": "https://it.wikipedia.org/wiki?curid=870370", "title": "Pentatomoidea", "text": "I Pentatomoidea sono una superfamiglia di insetti dell'ordine dei Rincoti Eterotteri. Si tratta di uno dei raggruppamenti sistematici pi\u00f9 importanti fra gli Eterotteri per l'elevato numero di specie e per i danni recati da diverse specie a spese dei vegetali. Poche sono le specie entomofaghe, potenzialmente utili.\nDescrizione.\nGli insetti di questa superfamiglia sono facilmente riconoscibili per alcuni evidenti caratteri morfologici. Hanno un corpo di medie dimensioni, leggermente depresso in senso dorso-ventrale e di profilo vagamente pentagonale, da cui il nome attribuito al raggruppamento. La pigmentazione del tegumento mostra spesso colori piuttosto vivaci, carattere poco frequente nella generalit\u00e0 degli Eterotteri.\nIl capo \u00e8 relativamente piccolo rispetto al resto del corpo, dal profilo pi\u00f9 o meno triangolare, e porta antenne di cinque articoli, inserite su prominenze laterali.\nIl torace presenta un pronoto largo, di forma subtrapezoidale, pi\u00f9 largo del capo. Lo scutello \u00e8 piuttosto sviluppato e arriva almeno alla base della membrana delle emielitre, ma in alcuni raggruppamenti ha uno sviluppo tale da ricoprire completamente le emielitre e l'addome. Il profilo dello scutello \u00e8 triangolare oppure semiellittici.\nLe femmine depongono uova a forma di botticella, appressate in gruppi pi\u00f9 o meno numerosi sulla superficie dei vegetali.\nImportanza.\nLa maggior parte dei Pentatomoidei \u00e8 rappresentata da specie fitofaghe e, quindi, potenzialmente dannosi alle coltivazioni. Poche sono invece le specie a regime dietetico zoofago. Diverse specie hanno un'importanza economica in quanto da un lato sono responsabili di danni diretti con la sottrazione di linfa, da un altro di danni indiretti in quanto conferiscono alle parti attaccate sapore e odore sgradevole dovuti al secreto delle ghiandole odorifere.\nIn generale i Pentatomoidei non rientrano fra gli insetti dannosi principali, tuttavia possono verificarsi contesti in cui gli attacchi da parte di queste cimici costituiscono un'emergenza, richiedendo perci\u00f2 l'adozione di metodi di controllo. Fra le specie di maggiore importanza in Italia, come agenti di danno, si citano la \"Nezara viridula\", la \"Palomena prasina\", l'\"Aelia rostrata\", l'\"Eurygaster austriaca\".\nTassonomia.\nLa classificazione interna della superfamiglia \u00e8 controversa e anche nelle revisioni pi\u00f9 recenti si applicano schemi discordanti in merito al livello tassonomico attribuito ad alcuni raggruppamenti, con un numero variabile di famiglie da 9 a 14. Nelle classificazioni proposte dai vari autori, pertanto, alcuni raggruppamenti sono considerati sottofamiglie dei Pentatomidae o dei Cydnidae, oppure elevati al rango di famiglia. Secondo la suddivisione di e (1995), nella superfamiglia si individuano le seguenti 14 famiglie. In merito alle divergenze si rimanda alle voci specifiche.\nDistribuzione.\nLa superfamiglia dei Pentatomoidei \u00e8 cosmopolita. In Europa sono presenti nove famiglie: Acanthosomatidae, Cydnidae, Dinidoridae, Pentatomidae, Plataspidae, Scutelleridae, Tessaratomidae, Thaumastellidae e Urostylidae."}
{"id": "870371", "revid": "125779869", "url": "https://it.wikipedia.org/wiki?curid=870371", "title": "L'amore non va in vacanza", "text": "L'amore non va in vacanza (\"The Holiday\") \u00e8 un film del 2006 distribuito dalla Columbia Pictures e diretto da Nancy Meyers.\nTrama.\nIris Simpkins \u00e8 una giornalista che dopo tre anni di relazione \u00e8 ancora innamorata del suo collega di lavoro Jasper Bloom, nonostante l'infedelt\u00e0 di lui che, inoltre, durante la festa di Natale della sua compagnia annuncia che ora \u00e8 fidanzato con Sarah Smith-Alcott, la donna con cui la tradiva: Iris \u00e8 distrutta. Nello stesso tempo Amanda Woods \u00e8 una montatrice di trailer che vive a Los Angeles e che si \u00e8 appena lasciata con il suo fidanzato, Ethan, che l'ha tradita con la sua centralinista. Per capriccio, Amanda decide di prendere una pausa dal suo intenso lavoro e dalla vita sentimentale andandosene ovunque molto lontano da casa. Mentre naviga su internet, si ritrova su un sito di scambio case e si imbatte nella casa di Iris nel Surrey (Inghilterra), da subito si mettono d'accordo ed entrambe partono per le rispettive mete, gi\u00e0 il giorno seguente.\nMentre Iris \u00e8 sorpresa dalla grandezza e dal lusso della casa di Amanda, quest'ultima si annoia nel rurale Surrey e decide di fare le valigie per tornare a Los Angeles il giorno seguente. Ma quella sera conosce Graham, il fratello maggiore di Iris, venuto per smaltire la sua sbronza senza sapere dello scambio delle case. I due provano attrazione l'uno per l'altra e decidono di passare una notte d'amore. Il giorno seguente, Amanda informa Graham della sua decisione di partire. Lui \u00e8 deluso, ma la invita a una cena con i suoi amici nel caso cambiasse idea. Pi\u00f9 tardi quella sera, Graham entra nel pub e vede Amanda.\nA Los Angeles Iris incontra per strada Arthur Abbot, un anziano che si \u00e8 perso, nonostante fosse nel quartiere in cui vive da decenni, e quindi lo accompagna a casa sua, in cui la ragazza vede decine e decine di premi, compreso un Oscar. Arthur infatti \u00e8 stato uno dei grandi sceneggiatori ai tempi dell'epoca d'oro di Hollywood. Nonostante la differenza di et\u00e0 i due sviluppano una bella amicizia e si aiutano a vicenda: Arthur fa capire ad Iris quanto sia uno spreco di tempo l'essere triste per Jasper e le consiglia di guardare alcuni film con personaggi femminili che la ispirino a \"mettere la grinta\", Iris invece scopre che, da anni, Arthur rifiuta di presenziare ad una cerimonia organizzata in suo onore perch\u00e9 si vergogna del suo debole stato di salute (non riesce pi\u00f9 a camminare senza deambulatore) e poi perch\u00e9, comunque, \u00e8 convinto che non andr\u00e0 nessuno. Iris lo convince ad accettare e, per aiutarlo, gli organizza una serie di esercizi per permettergli di camminare da solo. Iris, inoltre, lega anche con un giovane compositore, Miles, il quale le fa compagnia mentre guarda i film proposti da Arthur e con cui sviluppa una forte affinit\u00e0, soprattutto quando pure lui scopre che la propria fidanzata, Maggie, lo tradisce. Nel frattempo Jasper continua a chiamare Iris e le invia le bozze del proprio romanzo, dicendo di avere ancora bisogno di lei, ma alla fine Iris non trova mai il tempo di leggerle poich\u00e9 occupata con Arthur e Miles.\nNel Surrey Amanda e Graham continuano la loro relazione. Una sera lei va a trovarlo, e scopre che lui \u00e8 vedovo con due bambine piccole, Sophie e Olivia, che Amanda credeva essere altre relazioni dell'uomo. La donna passa una splendida serata con i tre, in cui conquista l'affetto delle bambine e, una volta da soli, Graham le spiega il perch\u00e9 non gliene abbia mai parlato. Quando passano insieme la loro ultima notte, Graham confessa ad Amanda di amarla, fulminandola, perch\u00e9 lei capisce di ricambiare il sentimento, ma entrambi ammettono che il vivere lontani e le vite che fanno renderebbero troppo difficile far funzionare una relazione a distanza.\nIl giorno della cerimonia per Arthur, Jasper si presenta da Iris dicendole che non vuole perderla. Lei inizialmente \u00e8 commossa dal gesto, ma quando scopre che l'uomo \u00e8 ancora fidanzato e sta per sposarsi capisce che sta di nuovo tentando di usarla come riserva, quindi lo caccia e si precipita da Arthur. Contrariamente a quanto credeva l'anziano sceneggiatore, la sala per la cerimonia \u00e8 piena e lui viene accolto con grandi onori. Miles, nello stesso tempo, si incontra con Maggie che si scusa e lo prega per un'altra possibilit\u00e0, ma lui la rifiuta e raggiunge Iris, a cui chiede di poter uscire a Capodanno e di poter partire con lei per l'Inghilterra. Lei accetta e lo bacia.\nIl giorno in cui Amanda deve tornare negli Stati Uniti, lei e Graham si lasciano con un ultimo bacio e la promessa di restare in contatto, ma mentre lei \u00e8 in taxi scoppia a piangere (cosa che non riusciva pi\u00f9 a fare da anni), quindi decide di non tornare a casa, correre indietro e dare inizio alla loro storia.\nA Capodanno Iris \u00e8 tornata in Inghilterra assieme a Miles, e i due lo festeggiano assieme ad Amanda, Graham e le due bambine.\nProduzione.\nLe scene girate nella casa del personaggio interpretato da Cameron Diaz sono state girate a San Marino (California). Gli interni della casa di Amanda sono costati alla produzione circa un milione di dollari.\nCamei.\nLindsay Lohan e James Franco compaiono, pur non apparendo nei titoli di coda, nel trailer del film a cui il personaggio di Cameron Diaz sta lavorando.\nL'attore Dustin Hoffman appare nella scena girata nel videonoleggio, quando Miles parla del film del 1967 \"Il laureato\" \"(The Graduate)\" di Mike Nichols."}
{"id": "870373", "revid": "729019", "url": "https://it.wikipedia.org/wiki?curid=870373", "title": "Gianni Cajafa", "text": "Ha vinto un Premio Sacher come miglior attore non protagonista per il film \"L'amore molesto\" nel 1995.\nBiografia.\nInizia la carriera con il teatro di variet\u00e0 prima dello scoppio della seconda guerra mondiale. In seguito lavora con Tot\u00f2, Anna Magnani.\nNel 1950 fa parte della nutrita schiera di attori che interviene nella prima versione teatrale della commedia musicale \"Carosello napoletano\", diretta da Ettore Giannini. Inoltre \u00e8 attore radiofonico e recita in numerosi film (anche di genere poliziottesco), sceneggiati e telefilm.\nNel 1978 affianca Tony Renis (\"philoconduttore\") nella conduzione del variet\u00e0 televisivo \"Stryx\", diretto da Enzo Trapani, nel ruolo di Furcas, \"console anti-fattura\".\nNel 1983 prende parte a \"Il ras del quartiere\", diretto da Carlo Vanzina. Nel 1990 prende parte a un episodio della serie televisiva \"Don Tonino\". La sua ultima interpretazione cinematografica \u00e8 nel 1995 in \"L'amore molesto\", diretto da Mario Martone, che lo porta a vincere nello stesso anno un Premio Sacher come miglior attore non protagonista, oltre a venire candidato l'anno seguente per la medesima sezione anche al Ciak d'oro e al Nastro d'argento.\nMuore a Milano il 19 aprile 1997.\nVita privata.\n\u00c8 il padre dell'attrice Eleonora Cajafa."}
{"id": "870375", "revid": "767487", "url": "https://it.wikipedia.org/wiki?curid=870375", "title": "Morte di un matematico napoletano", "text": "Morte di un matematico napoletano \u00e8 un film del 1992 diretto da Mario Martone, all'esordio nella regia cinematografica.\nFrutto dell'intreccio culturale e umano nato intorno all'esperienza dei Teatri Uniti di Napoli, la pellicola offre una rappresentazione di una Napoli crepuscolare (grazie anche al direttore della fotografia Luca Bigazzi), ripercorrendo la vicenda biografica del matematico napoletano Renato Caccioppoli.\nTrama.\nNapoli. Il professor Renato Caccioppoli, docente universitario di matematica pura, \u00e8 un uomo disilluso e tormentato che vive gli ultimi giorni della sua vita. Nipote di Bakunin per parte di madre e reduce dall'ospedale psichiatrico, abbandonato dalla moglie, e divenuto estraneo ai suoi stessi compagni di partito del PCI e ai suoi collaboratori all'ateneo, vive la sua vita con disincantato distacco fino al suo ultimo atto, il suicidio."}
{"id": "870390", "revid": "729019", "url": "https://it.wikipedia.org/wiki?curid=870390", "title": "Gaspare da Vimercate", "text": "Biografia.\nNel 1447 milit\u00f2 a Milano e Venezia agli ordini dello Sforza, in seguito, all'epoca dell'Aurea Repubblica Ambrosiana combatt\u00e9 contro Venezia.\nNegli ultimi giorni prima dello sfascio dell'Aurea Repubblica Ambrosiana fu uno degli artefici, insieme a Pietro Cotta e Cristoforo Pagano, della ribellione di un gruppo di cittadini contro l'ambasciatore di Venezia Leonardo Venier, il 25 febbraio 1450 guid\u00f2 l'assalto alla residenza del Venier, la cui uccisione spian\u00f2 la strada per il rientro dello Sforza a Milano.\nPer il suo operato durante quel periodo fu nominato conte di Valenza nel luglio del 1454 e in seguito governatore di Genova.\nNel 1463 don\u00f2 ai domenicani un terreno poco distante da Porta Vercellina a Milano. Tra gli edifici che si trovavano sul terreno, che a sua volta gli era stato donato dallo Sforza per alloggiare le truppe, vi era una cappella con un affresco detto della \"Madonna delle Grazie\", pochi mesi dopo, sotto la guida di Guiniforte Solari, inizi\u00f2 in quel luogo la costruzione della chiesa di Santa Maria delle Grazie."}
{"id": "870396", "revid": "697352", "url": "https://it.wikipedia.org/wiki?curid=870396", "title": "Tiziana Scandaletti", "text": "Biografia.\nDiplomata a pieni voti in Canto al Conservatorio di Vicenza e laureata con lode in Lettere all'Universit\u00e0 di Padova, si \u00e8 perfezionata con Albarosa, Clemencich, Curtis, Puecher, von Ramm e Susanna Ghione. Ha vinto premi nazionali e internazionali. Il Washington Post del 31 marzo 2010 l'ha definita \"a big voice who projected both humour and teatricality vividly\".\nHa inciso per le etichette Ariston-Ricordi, Curci (\"Du Dunkelheit\" di Giacomo Manzoni), Edipan, Nuova Era (due CD monografici dedicati a Giorgio Federico Ghedini e due dedicati a Alfredo Casella e Franco Alfano), Stradivarius (sei CD \"La voce contemporanea in Italia - Voll. 1, 2, 3, 4, 5, 6\" e il CD \"La voce crepuscolare\"), Urania Records (\"Tosti 1916. The last Songs\"). \nLe sue collaborazioni vanno dal Teatro alla Scala all'Accademia Nazionale di Santa Cecilia, con un'attivit\u00e0 particolarmente intensa nella formazione del Duo Alterno (con Riccardo Piacentini compositore e pianista) per la quale ha tenuto concerti e master-class in oltre quaranta Paesi di cinque continenti. Recenti le esibizioni alla Bilkent University di Ankara, il Bangkok Art and Culture Centre, The Arts House di Singapore, le Universit\u00e0 di Albuquerque in Nuovo Messico, Berkeley e Stanford in California, Portland in Oregon e al Gasteig di Monaco, il BKA Theater di Berlino, il conservatorio \"P. I. \u010cajkovskij\" di Mosca, il Beijing Modern Music Festival di Pechino, la Walt Disney Concert Hall / REDCAT di Los Angeles.\nPer lei hanno scritto numerosi compositori, tra cui Marcello Abbado, Victor Andrini, Umberto Bombardelli, Gilberto Bosco, Pieralberto Cattaneo, Fabio Cifariello Ciardi, Alberto Colla, Giorgio Colombo Taccani, David Froom, Ada Gentile, Giuseppe Giuliano, Adriano Guarnieri, Carlo Alessandro Landini, Paola Livorsi, Luca Lombardi, Giacomo Manzoni, Ennio Morricone, Marcela Pavia, Riccardo Piacentini, Alessandro Solbiati, Rossella Spinosa, Daniela Terranova, Fabio Vacchi, Dmitri Yanov-Yanovski. Ha collaborato con il violinista di Toronto Jeremy Bell, la danzatrice e coreografa di Dresda Katja Erfurth, il chitarrista di Portland Bryan Johanson, il trombonista Michele Lomuto, il violinista Massimo Marin, il flautista Massimo Mercelli, la flautista Anna Maria Morini, il clarinettista Rocco Parisi, gli scrittori e drammaturghi Sandro Cappelletto e Quirino Principe, la violoncellista di New York Madeleine Shapiro. Tra gli ensemble e le orchestre: Gruppo Fiati Musica Aperta di Bergamo, Nuovo Contrappunto di Firenze, Penderecki String Quartet di Toronto, Studio for New Music di Mosca, Orchestra I Pomeriggi Musicali di Milano.\n\u00c8 autrice di saggi musicologici editi da Cleup, Curci, Il Saggiatore, Il Santo, Neri Pozza e Il Mulino ed \u00e8 titolare della cattedra di Musica vocale da camera al Conservatorio Verdi di Milano."}
{"id": "870399", "revid": "125222841", "url": "https://it.wikipedia.org/wiki?curid=870399", "title": "Francesco da Paola", "text": "Biografia.\nLa giovinezza.\nFrancesco nacque a Paola, in Calabria Citeriore (oggi in provincia di Cosenza), il 27 marzo 1416 da Giacomo Martolilla, e Vienna da Fuscaldo. La famiglia di Giacomo proveniva da Cosenza, e ancora prima originaria di Messina. Il nome venne dato al bambino in onore a san Francesco d'Assisi, per l'intercessione del quale i due coniugi chiesero la grazia di un figlio, pur trovandosi gi\u00e0 in et\u00e0 avanzata. Alcuni anni dopo nacque una seconda figlia, Brigida. Da bambino, Francesco contrasse una forma grave d'infezione ad un occhio, tanto che i genitori si rivolsero nuovamente all'intercessione del santo d'Assisi. Fecero quindi voto che in caso di guarigione il piccolo avrebbe indossato per un anno intero l'abito dell'ordine francescano. La malattia si risolse senza quasi lasciare traccia.\nFin da piccolo, Francesco fu particolarmente attratto dalla pratica religiosa, denotando umilt\u00e0 e docilit\u00e0 all'obbedienza. All'et\u00e0 di tredici anni narr\u00f2 della visione di un frate francescano che gli ricordava il voto fatto dai genitori. Accolto nel convento francescano di San Marco Argentano, vi rimase per un anno, adempiendo alla promessa dei genitori. Il tempo trascorso nella comunit\u00e0 evidenzi\u00f2 le attitudini mistiche del giovane, compresi quei fenomeni soprannaturali che accompagneranno tutta la sua biografia, aumentandone la fama in vita e il culto dopo la morte. Durante quest'anno di dedizione al convento, il piccolo Francesco si adoper\u00f2 nell'osservanza regolare e nello sbrigare le mansioni umili della casa, e praticava gi\u00e0 molti digiuni e astinenze. Si racconta di come portasse i carboni ancora ardenti nelle mani per accendere il fuoco, senza nulla soffrire del dolore. Il giovane Francesco trovava meditazione in una grotta, ubicata nella tenuta del convento, in solitudine, nel quale ebbe la visione di San Francesco d'Assisi oggi luogo di pellegrinaggio e devozione in San Marco Argentano, sotto il nome di \"La Benedetta\". Concluso l'anno, i frati avrebbero voluto trattenerlo con loro, ma Francesco conservava il desiderio di conoscere anche altre modalit\u00e0 di vita consacrata prima di fare la sua scelta. Nel 1430 svolse, con la famiglia, un lungo pellegrinaggio che, avendo Assisi come meta principale, coinvolse alcuni dei principali centri della spiritualit\u00e0 cattolica italiana: Loreto, Roma e Montecassino, toccando anche i romitori del Monte Luco.\nLa vita eremitica.\nRientrato a Paola, inizi\u00f2 un periodo di vita eremitica, utilizzando un luogo impervio compreso nelle propriet\u00e0 della famiglia e suscitando lo stupore dei paolani. Nel 1435, altri si associarono a questa esperienza, riconoscendolo come guida spirituale. Con i suoi, costru\u00ec una cappella e tre dormitori, dando di fatto inizio all'esperienza, tuttora in corso, dell'Ordine dei Minimi. Alle prime adesioni, se ne aggiunsero molte altre, tanto che il 31 agosto 1452 il nuovo arcivescovo di Cosenza, monsignor Pirro Caracciolo, concesse l'\"approvazione diocesana\", atto che comportava la facolt\u00e0 di istituire un oratorio, un monastero e una chiesa. E proprio l'edificazione del nuovo monastero fu l'occasione che i concittadini di Francesco utilizzarono per attestargli la loro profonda stima: persino i nobili paolani fecero da operai per affrettarne la costruzione. La fama di santit\u00e0 di Francesco si diffuse rapidamente, tanto che nel 1467 Papa Paolo II invi\u00f2 a Paola un suo emissario per avere notizie sull'eremita calabrese. Rientrato a Roma, l'inviato pontificio, monsignor Baldassarre De Gutrossis, presentava un rapporto positivo sulla vita di preghiera e austerit\u00e0 che pervadeva il monastero. Talmente ne era rimasto colpito da aggregarsi anche lui alla comunit\u00e0 dei Minimi, prendendo il nome di Baldassarre da Spigno.\nIl 4 luglio dello stesso anno, quattro cardinali firmarono la lettera che concedeva l'indulgenza a coloro che avrebbero contribuito alla costruzione della chiesa del monastero da Paola, nonch\u00e9 a coloro che l'avrebbero visitata. Nel 1470 ebbe inizio il procedimento giuridico-canonico per l'approvazione definitiva del nuovo ordine di eremiti. La \"causa paolana\" fu patrocinata da monsignor Baldassarre da Spigno. Il 17 maggio 1474, Papa Sisto IV riconosceva ufficialmente il nuovo ordine con la denominazione: \"Congregazione eremitica paolana di San Francesco d'Assisi\". Il riconoscimento della regola di estrema austerit\u00e0 venne invece con Papa Alessandro VI, in concomitanza col mutamento del nome in quello, ancora attuale, di \"Ordine dei Minimi\". Con l'approvazione, gli eremitaggi, sul modello di quello di Paola, fiorirono in Calabria e Sicilia. Paterno Calabro nel 1472, Spezzano della Sila nel 1474, Corigliano Calabro nel 1476, e Milazzo nel 1480, furono gli apripista. Francesco, che nel frattempo aveva trovato stabile dimora a Paterno Calabro, divenne quindi un punto di riferimento essenziale per la gente e per i poveri della sua terra. A lui ci si rivolgeva per consigli di carattere spirituale ma anche per consigli pi\u00f9 prettamente pratici.\nLa situazione politica.\nIl Regno di Napoli era in quel periodo retto dagli aragonesi, anche se localmente il potere effettivo veniva retto dalle famiglie nobiliari secondo quello che era il sistema feudale. Naturalmente le condizioni di vita non erano facili per la maggioranza della popolazione, che occupava il livello sociale pi\u00f9 basso. Francesco ademp\u00ec anche in tale contesto storico la missione della diffusione della vita cristiana.\nFra i fenomeni soprannaturali attribuiti a Francesco vi \u00e8 quello della guarigione di un ragazzo affetto da un'incurabile piaga a un braccio, sanata con delle banali erbe comuni; lo sgorgare miracoloso dell'acqua della \"Cucchiarella\", che Francesco fece scaturire colpendo con il bastone una roccia presso il convento da Paola e che ancora \u00e8 meta di pellegrinaggi; le pietre del miracolo, che restarono in bilico mentre minacciavano di cadere sul convento (\"Fermatevi, per carit\u00e0\"). A Napoli davanti al Re che voleva tentarlo con un vassoio pieno di monete d'oro offerte per la costruzione di un convento, San Francesco rifiut\u00f2, prese una moneta, la spezz\u00f2 e ne fece uscire sangue. Il sangue che usciva dalle monete era quello dei sudditi, del popolo che subiva i potenti.\nDi fronte ad una ingente offerta di denaro e ad una proposta di prosperit\u00e0 e di ricchezza definitive, chiunque sarebbe capace di lasciarsi sedurre; cos\u00ec non fu per il Santo Paolano. Egli era molto affezionato a un agnellino che aveva chiamato Martinello. \nUn giorno, gli operai, mentre lavoravano, ebbero fame e decisero di mangiare il povero agnellino. Dopo averlo cotto e consumato, gettarono le ossa e i resti nella fornace.\nSan Francesco cominci\u00f2 subito a cercarlo e chiese agli operai che lavoravano al convento da Paola se avessero visto il suo Martinello; essi negarono, ma quando cominci\u00f2 a chiamarlo l'agnellino usc\u00ec dalle fiamme completamente sano e in vita.\nAppena l'agnellino usc\u00ec dalla fornace fu grandissimo lo stupore e l'imbarazzo degli operai nei confronti di San Francesco.\nDel 1\u00ba aprile 1464 \u00e8 il miracolo fatto dal Santo a Galatro. In quell'anno di carestia Cola Banaro ed altri otto operai, tutti di Arena (Italia), si dirigevano verso la piana di Terranova per trovare lavoro. Attraversato il passo di Borrello e giunti in territorio di Galatro, essi s'imbatterono in San Francesco diretto in Sicilia. Questi chiese loro un po' di pane ma essi, gi\u00e0 a loro volta affamati, risposero che non ne avevano neppure un pezzetto. Allora San Francesco disse: \"Datemi le vostre bisacce, perch\u00e9 dentro c'\u00e8 del pane\". Cola diede le bisacce al Santo che le apr\u00ec e vi trov\u00f2 pane bianchissimo, ancora caldo e fumante. Tutti mangiarono di quel pane, e quanto pi\u00f9 ne mangiavano tanto pi\u00f9 esso aumentava. Per tre giorni gli operai e San Francesco si alimentarono di quel pane. Esiste ancora oggi nella localit\u00e0 del miracolo un casolare sulla cui parete esterna \u00e8 affrescata un'immagine del Santo che risale al '600. Ma il \"miracolo\" pi\u00f9 famoso \u00e8 certamente quello noto come \"l'attraversamento dello Stretto di Messina\" sul suo mantello steso, dopo che il barcaiolo Pietro Coloso si era rifiutato di traghettare gratuitamente lui ed alcuni seguaci, che ha contribuito a determinarne la \"nomina\" a patrono della gente di mare d'Italia. Altro \"carisma\" attribuito al santo eremita fu la profezia, quando previde che la citt\u00e0 di Otranto sarebbe caduta in mano ai turchi nel 1480 e riconquistata dal re di Napoli.\nL'esperienza francese.\nLa notizia delle sue doti di santit\u00e0 e taumaturgia raggiunse anche la Francia, tramite i mercanti napoletani, arrivando nel 1482 al re Luigi XI il quale, ammalatosi gravemente, lo mand\u00f2 a chiamare chiedendogli di visitarlo. Francesco era molto restio all'idea di lasciare la sua gente bisognosa, tanto da indurre il sovrano francese a inviare un'ambasceria presso Papa Sisto IV affinch\u00e9 ordinasse a Francesco di recarsi presso di lui. Il Papa e il re di Napoli colsero l'occasione per rinsaldare i fragili rapporti con l'allora potentissima Francia, intravedendo, in prospettiva, la possibilit\u00e0 di raggiungere un accordo per abolire la Prammatica Sanzione di Bourges del 1438. Ci vollero alcuni mesi per\u00f2 per convincere Francesco, che aveva quasi 67 anni, a lasciare la sua terra per attraversare le Alpi, e ad abbandonare il suo stile di vita austero per passare a vivere in un palazzo reale.\nIl 2 febbraio 1483, partendo da Paterno Calabro, Francesco, insieme a Bernardino Otranto di Cropalati, Giovanni Cadurio da Roccabernarda e Nicola d'Alessio suo nipote, lasci\u00f2 la Calabria alla volta della Francia: risalendo per il Vallo di Diano si ferm\u00f2 prima a Polla, poi nell'abbazia di Santa Maria La Nova di Campagna e a Salerno. Pass\u00f2 per Napoli dove fu accolto da una grande folla acclamante e dallo stesso re Ferdinando I.\nA Roma incontr\u00f2 diverse volte Papa Sisto, che gli affid\u00f2 diversi incarichi. S'imbarc\u00f2 quindi a Civitavecchia per la Francia. Al suo arrivo presso la corte, nel Castello di Plessis-lez-Tours, Luigi XI gli s'inginocchi\u00f2. L'eremita non lo guar\u00ec dal male, ma la sua azione port\u00f2 a un miglioramento dei rapporti tra la Francia e il Pontefice. Francesco visse in Francia ventiquattro anni e seppe farsi apprezzare dal popolo semplice come dai dotti della Sorbona. Molti religiosi francescani, benedettini ed eremiti, affascinati dal suo stile di vita, si aggregarono a lui anche in Francia, contribuendo all'universalizzazione del suo ordine. Questo comport\u00f2 gradualmente il passaggio da un puro eremitismo a un vero e proprio cenobitismo, con la fondazione di un secondo ordine (per le suore) e un terzo (per i laici). Le rispettive regole furono approvate da Papa Giulio II il 28 luglio 1506. Il re Carlo VIII, successore di Luigi XI, stim\u00f2 molto Francesco e contribu\u00ec alla fondazione di due monasteri dell'Ordine dei Minimi, uno a Plessis-lez-Tours e uno sul monte Pincio a Roma. Nel 1498, alla morte di Carlo VIII, ascese al trono Luigi XII che, bench\u00e9 Francesco chiedesse di tornare in Italia, non lo concesse. Il santo eremita aveva ormai 82 anni, e da 15 viveva in terra straniera: sarebbe rimasto l\u00ec per altri 9, fino alla morte.\nIl sereno epilogo e la grande eredit\u00e0 spirituale.\nDopo aver trascorso gli ultimi anni in serena solitudine, mor\u00ec in Francia a Plessis-lez-Tours il 2 aprile 1507, un venerd\u00ec santo, a ben 91 anni, et\u00e0 pi\u00f9 che ragguardevole per l'epoca. Approssimandosi la sua fine, chiam\u00f2 a s\u00e9 i suoi confratelli sul letto di morte, esortandoli alla carit\u00e0 vicendevole e al mantenimento dell'austerit\u00e0 nella regola. Provvide alla nomina del vicario generale e infine, dopo avere ricevuto i sacramenti, si fece leggere la \"Passione secondo Giovanni.\"\nVenne sepolto nella chiesa dei Minimi di Plessis-lez-Tours, oggi La Riche.\nCulto.\nFu canonizzato il 1\u00ba maggio 1519, a soli dodici anni dalla sua morte, durante il pontificato di Papa Leone X (al quale predisse l'elezione al soglio pontificio quando questi era ancora bambino), evento molto raro per i suoi tempi. Il 13 aprile 1562, degli ugonotti forzarono la sua tomba, trovarono il corpo incorrotto e vi diedero fuoco. A causa dell'incendio sono rimaste pochissime reliquie, conservate in massima parte nei conventi dei Minimi, fra cui Palermo, Milazzo e Paola. La sua festa si celebra il 2 aprile, giorno della sua \"nascita al Cielo\". Tuttavia, non potendosi spesso celebrare come festa liturgica perch\u00e9 quasi sempre ricorre in Quaresima, la si festeggia ogni anno a Paola nell'anniversario della sua canonizzazione, il 1\u00ba maggio. La notizia, per\u00f2, arriv\u00f2 a Paola tre giorni dopo; per questo i festeggiamenti si tengono dall'1 al 4 maggio.\nUrbano VIII il 23 marzo 1630 lo dichiara Patrono del Regno di Sicilia.\nClemente XII il 6 settembre 1738 conferma questo patronato, poi il 12 settembre lo nomina e il 18 marzo 1739 lo conferma quale Patrono principale del Regno di Napoli, e infine, il 15 luglio 1739, conferma questi patronati come privilegi perpetui.\nGregorio XVI il 10 maggio 1839, accogliendo la supplica di Padre Gaspare Montenero, Procuratore Generale dell\u2019Ordine, considerato che spesso il 2 aprile ricade nell\u2019\u00e0mbito della Settimana Santa, concede che la solennit\u00e0 di Francesco da Paola, con la recita dell\u2019Ufficio, sia in perpetuo trasferita alla seconda domenica dopo Pasqua, conservando il Rito di prima classe con l\u2019Ottava.\nPio XII il 27 marzo, col Breve \"Quod Sanctorum Patronatus\", lo proclama \"Celeste Patrono dei Marittimi d'Italia\". Nel Breve si dice che viene proclamato Confessore e speciale Patrono Celeste presso Dio delle associazioni proposte alla cura della gente di mare, delle societ\u00e0 di navigazione e di tutti i marittimi della Nazione Italiana.\nGiovanni XXIII il 22 giugno 1962 lo proclama \u201cCeleste Patrono presso Dio della Calabria\u201d.\n1990 - L'UNICEF Lo proclama \u201cAmbasciatore dei bambini e dei giovani di tutta la Calabria\u201d.\nNelle raffigurazioni religiose san Francesco viene rappresentato:\nUna lunga tradizione storiografica lo ritenne poeta, autore di un poemetto conservato oggi nella Biblioth\u00e8que nationale de France, ma uno studio filologico e linguistico ha potuto invalidare con certezza questa attribuzione (Distilo 1979).\n\u00c8 stato patrono del Regno delle Due Sicilie (oggi di Sicilia) ed \u00e8 compatrono della citt\u00e0 di Napoli. \u00c8 inoltre il patrono principale della Calabria, dov'\u00e8 venerato in innumerevoli santuari e chiese fra i quali, in particolare, quelli di Paola, Cosenza, San Fili, Castrovillari, Sant'Agata di Esaro, Polistena, Paterno Calabro, Tropea, Spezzano della Sila, Pedace, Terranova da Sibari, Corigliano Calabro, Marina Grande di Scilla, Catona di Reggio Calabria e Sambiase di Lamezia Terme (ove \u00e8 custodita la reliquia del dito indice di san Francesco). Ad Oriolo (CS) \u00e8 custodito l'alluce del Santo.\nAttualmente, parte delle sue reliquie si trovano presso il santuario di San Francesco da Paola, meta di pellegrini, provenienti da tutto il mondo. \nInoltre, in Puglia nel comprensorio dei \"Cinque Reali Siti\" (provincia di Foggia) in tre comuni \u00e8 praticato il culto di San Francesco. Infatti, a Stornarella e Carapelle \u00e8 venerato come santo patrono, mentre a Orta Nova come santo protettore. \u00c8 venerato come Santo Patrono anche a Savelletri in provincia di Brindisi, e in occasione della festa patronale che ricade nella seconda domenica di Agosto avviene la suggestiva processione in mare. A Milano sorge dal 1735 una chiesa in stile barocchetto lombardo che si trova in via Manzoni con un accesso dalla famosa via Monte Napoleone, 22.\nIn Campania, a Sapri \u00e8 venerato San Francesco per il quale tutti gli anni, la terza domenica di luglio si fa festa con una solennissima processione in mare; inoltre una statua bronzea del Santo \u00e8 posta agli inizi del paese e rivolta verso il mare: a protezione di tutti i marittimi.\nIl V centenario della morte.\nIl 2 aprile 2007 ricorreva il quinto centenario della morte, ai festeggiamenti del quale il presidente della Giunta regionale della Calabria, Agazio Loiero, aveva ufficialmente invitato papa Benedetto XVI, il quale ha inviato a Paola un proprio rappresentante.\nIl 7 febbraio 2008 la cittadinanza da Paola, insieme alle gioiellerie della Citt\u00e0, alla presenza del nuovo Correttore Provinciale dell'Ordine e del maestro orafo Gerardo Sacco, hanno fuso insieme l'oro usato raccolto in beneficenza per omaggiare il Patrono della Calabria, con la nuova \"Chiave della citt\u00e0\", in segno di riconoscenza nell'Anno del V Centenario. Per iniziativa di Alfredo Antoniozzi, Deputato Europeo di origine calabrese, si celebr\u00f2 il quinto centenario anche a Bruxelles presso la sede del Parlamento Europeo con un convegno sulla vita del Santo e una mostra di quadri dei pittori pi\u00f9 prestigiosi che lo hanno ritratto. Prima delle celebrazioni la delegazione dei Frati Minimi presenti, fu ricevuta dalla Regina del Belgio Paola, devota a San Francesco.\nInoltre il paese di Longobardi ha offerto la custodia per la chiave, come segno tangibile della vicinanza con Paola e con San Francesco.\nIl 2 aprile 2008 \u00e8 stata sancita la chiusura ufficiale dei solenni festeggiamenti del Pio Transito del Santo, ed \u00e8 stata offerta la Chiave con lo Scrigno, ed inoltre l'Amministrazione Comunale da Paola ha offerto il nuovo Bastone argenteo per il busto del Santo, sempre realizzato dal maestro Sacco."}
{"id": "870402", "revid": "1577172", "url": "https://it.wikipedia.org/wiki?curid=870402", "title": "Menarini Monocar 201", "text": "Il Menarini Monocar 201 \u00e8 un autobus prodotto dalla Carrozzeria Menarini tra il 1979 e il 1989.\nStoria.\nIl Monocar 201 vede la luce verso la fine degli anni settanta. Con questo progetto, la Menarini progetta e produce l'intero veicolo, non sfruttando pi\u00f9 telai Fiat ma lasciando a quest'ultima solo la parte meccanica, ossia motore e trasmissione. Sul Monocar 201 sono nettamente riscontrabili i vincoli Federtrasporti, caratteristica di molti altri autobus del periodo come l'Iveco Effeuno e l'Inbus U210.\nVersioni.\nIl Monocar 201, nei 10 anni di produzione, \u00e8 stato rimaneggiato due volte (nel 1980 e nel 1984). Ecco le caratteristiche di ogni versione:\nDifferenze fra le varie versioni.\nEsteticamente, fra il Monocar 201/0 e il Monocar 201/1 non vi sono grosse differenze, se non, in alcuni modelli di 201/1, con l'asportazione della classica mascherina nera posta sul muso fra i fanali atta a coprire una presa d'aria (che scompare nei modelli ove la mascherina \u00e8 assente). Fra i due modelli la grossa differenza sta nella meccanica. Mentre il Monocar 201/0 monta un motore Fiat 8200.13, il Monocar 201/1 monta un pi\u00f9 moderno (anche se all'udito la differenza \u00e8 quasi impercettibile) motore Fiat 8220.10.Col Monocar 201/2, invece, vi \u00e8 una grossa differenza soprattutto a livello di estetica. Si cerca adesso di dare una linea pi\u00f9 accattivante e moderna al modello; mentre le fiancate restano pressoch\u00e9 immutate (a parte l'adozione di una fascia nera che corre sopra i finestrini applicata sui veicoli di colore arancione, una sorta di moderna modanatura, e la modifica del finestrino autista, pi\u00f9 grande degli altri nei modelli precedenti e di grandezza analoga agli altri nel Monocar 201/2), vengono modificati il frontale ed il retro.\nInnanzitutto vengono adottati i classici fanalini Federtrasporti (di forma quadrata) applicati all'intera fanaleria posteriore e alle frecce e luci di posizione della fanaleria anteriore. Nel frontale va a scomparire del tutto la mascherina nera che era applicata su tutti i Monocar 201/0 e su alcuni 201/1, lasciando spazio al logo Menarini. Sul retro, oltre all'applicazione dei fanalini Federtrasporti, vi \u00e8 lo spostamento del vano targa leggermente pi\u00f9 in alto.\nLa \"Versione Lido\" per ACTV Venezia.\nUn modello particolare di Monocar 201/1 NU si dovette realizzare appositamente per la linea 11 Actv del Lido di Venezia in quanto, avendo la necessit\u00e0 di essere caricato sul traghetto verso l'isola di Pellestrina vi era il rischio che a causa dell'inclinazione del pontone in caso di marea troppo bassa o troppo alta, l'autobus s'incastrasse tra la rampa e il pontone stesso. Questo tipo di Monocar 201/1 NU (detto \"Versione Lido\") presentava assetto rialzato, passo accorciato e sbalzi aumentati: tutte le diciannove vetture prodotte risultano dismesse e demolite. Precedentemente e per lo stesso motivo suddetto, tutti gli autobus prima di essere instradati sulla linea 11, dovevano subire analoghe modifiche strutturali.\nAllestimenti.\nVediamo qui di seguito quali differenze vi sono fra i vari allestimenti: urbano, suburbano ed extraurbano.\nEsemplari urbani.\nLe vetture con allestimento urbano presentano un numero limitato di posti a sedere (da 19 a 23); solitamente i sedili sono realizzati in formica oppure vetroresina. Le porte sono 3 o 4, sempre a libretto (ad eccezione di due prototipi).\nEsemplari suburbani.\nLe vetture con allestimento suburbano presentano un numero pi\u00f9 elevato di posti a sedere; solitamente i sedili sono realizzati in vetroresina oppure imbottiti in panno o finta pelle. Gran parte degli esemplari \u00e8 stata realizzata con due porte, tuttavia un ridotto quantitativo di vetture \u00e8 stato equipaggiato con tre porte.\nAlcuni esemplari di Monocar 201/2 LS sono stati prodotti in versione SLS. Questa sigla sta per \"Sovralimentato Lungo Suburbano.\"\nEsemplari interurbani.\nLe vetture con allestimento interurbano presentano un numero di posti a sedere fisso (53); i sedili, tutti rivolti verso il senso di marcia, sono imbottiti in panno e perlopi\u00f9 dotati di poggiatesta. Le porte (sempre 2) possono essere ad apertura a libretto oppure ad espulsione (in alcuni casi, come presso l'ATC Bologna, la porta anteriore \u00e8 rototraslante, ma solo nel primo lotto del 1985). Sulle prime serie, inoltre, la porta posteriore poteva avere dimensione maggiorata, mentre l'anteriore era sempre di larghezza ridotta.\nAlcuni esemplari di Monocar 201 LI sono stati prodotti in versione SLI. Questa sigla sta per \"Sovralimentato Lungo Interurbano\".\nSoltanto sugli esemplari extraurbani di Monocar 201/1 \u00e8 riscontrabile anche una modifica attuata sul muso delle vetture, dove \u00e8 stata modificata la zona compresa fra paraurti e fanali rendendo di fatto un \"blocco unico\" l'intera zona del veicolo, un grande paraurti (nella maggioranza dei casi di colore grigio) che comprende anche i fanali e rispolvera anche la griglia di aerazione posta sul davanti che su alcuni modelli urbani e suburbani era celata dalla mascherina nera.\nDiffusione.\nIl Monocar 201, in virt\u00f9 del suo lunghissimo periodo di commercializzazione, ha conosciuto una grande diffusione in tutta Italia.\nGrandi quantitativi di Monocar 201 hanno prestato servizio a Firenze Bologna, Roma e Venezia; \u00e8 stato molto diffuso tra le aziende medio-piccole come la STP Brindisi (32 esemplari tra 1\u00aa e 2\u00aa serie nelle versioni NU/LU/LS) pi\u00f9 un certo numero d'interurbani LI/1. 31 esemplari, tutti della 3\u00aa serie (precisamente, 18 NU e 13 LU), a gasolio, sono stati acquistati anche dalla Conerobus di Ancona, insieme anche a 9 filobus (6 della 2\u00aa serie e 3 della 3\u00aa serie), tutti e 9 LU. Anche nella citt\u00e0 di Matera era presente in buon numero tra gli anni 90'e primi anni 2000(ex Casam), con all'incirca 8 esemplari di 201/1 e 4 di 201/2\nGrazie alla sua versatilit\u00e0 e alla relativa economia di marcia, attualmente \u00e8 presente nei parchi aziendali di poche aziende a causa dell'anzianit\u00e0 di servizio.\nTuttavia, alcune vetture sono state conservate da privati come veicoli storici, mentre numerose vetture dismesse da ATM Milano e dall\u2019AVT Varese hanno trovato impiego a Cuba come aiuti umanitari."}
{"id": "870404", "revid": "599013", "url": "https://it.wikipedia.org/wiki?curid=870404", "title": "Monte Bonifato", "text": "Il monte Bonifato \u00e8 un rilievo della Sicilia nord-occidentale: si trova a sud di Alcamo, in provincia di Trapani, alto 825 metri s.l.m.\nNoto per la pineta e per la riserva naturale Bosco di Alcamo. Alle pendici del rilievo \u00e8 stata scoperta una necropoli protostorica e tracce di un antico insediamento. Salendo verso la vetta, sono visibili i resti di un'ampia cisterna (detta \"Funtanazza\") e di una porta (detta Porta della Regina), che fa supporre l'esistenza di una cinta muraria. Sulla sommit\u00e0 sono inoltre presenti i resti di un castello a quattro torri fatto edificare alla fine del XIV secolo dalla famiglia dei Ventimiglia, feudatari, per un certo tempo, anche del territorio di Alcamo.\nTerritorio.\nIl Monte Bonifato \u00e8 posizionato nell'entroterra del Golfo di Castellammare, tra la vallata del Fiume Freddo (a ovest) e il Fiume Jato (a est).\nPresenta pareti piuttosto ripide a sud, mentre il pendio \u00e8 pi\u00f9 graduale nella parte settentrionale del rilievo, in prossimit\u00e0 della quale sorge la citt\u00e0 di Alcamo.\nFino ai primi decenni del 1900 il monte era ricoperto solo in sommit\u00e0 da un querceto con leccio e roverella. Negli anni trenta \u00e8 iniziato un massiccio rimboschimento a prevalenza di pino d'Aleppo che oggi \u00e8 l'essenza dominante. L'accesso alla montagna e alla relativa Riserva naturale \u00e8 garantito da una strada comunale: Via per il monte Bonifato. Lungo questa strada sorgono numerose case di villeggiatura concentrate soprattutto tra il quarto e il quinto tornante da fondovalle; la strada \u00e8 illuminata per una buona parte del percorso escluso l'ultimo chilometro e mezzo prima dell'ingresso nell'area della riserva.\nDalla vetta si gode anche di un panorama che permette di vedere i monti di Palermo a est e l'isola di Marettimo a ovest, potendosi anche intravedere, nelle giornate pi\u00f9 terse, Ustica a nord e il monte Cammarata a sud-est.\nGeologia.\nLa stratigrafia del Monte Bonifato \u00e8 piuttosto complessa, in quanto il rilievo \u00e8 costituito da molti strati di roccia, risalenti a tempi geologici. In particolare, sono state individuate le seguenti formazioni:\nDal punto di vista idrogeologico, sono presenti un acquifero profondo in corrispondenza dei calcari triassici, un acquifero superficiale in prossimit\u00e0 della cima e acquiferi secondari in corrispondenza delle falde di detrito.\nPaleontologia.\nTra il rilievo e l'abitato di Alcamo affiora un imponente bancone di travertino risalente al Pleistocene che \u00e8 stato sfruttato fin quasi all'esaurimento per ricavarne lastre per l'edilizia. Le cave sono tuttavia anche un importante sito per la paleontologia perch\u00e9 in esse sono stati ritrovati fossili importanti.\nIn particolare all'interno di una delle cave (oggi Geosito Travertino della Cava Cappuccini), inglobati nel travertino, sono stati trovati resti (calco naturale del cervello, difese e molari) dell'elefante nano, \"Elephas falconeri\", e le uova sferiche e la corazza fossilizzate di una grande tartaruga terrestre (\"Geochelone sp.\"). Questi ultimi due reperti fossili sono conservati al Museo paleontologico e geologico di Palermo \"Gaetano Giorgio Gemmellaro\". Il sito ha anche permesso di ristabilire la corretta stratigrafia degli \"Elephas\" in Sicilia perch\u00e9 in una frattura del travertino riempita di paleosuolo (quindi molto pi\u00f9 recente del travertino stesso) sono stati trovati i resti di un elefante di taglia media, l\"'Elephas mnaidriensis\", che in precedenza era stato considerato erroneamente l'antenato dell'elefante nano.\nNel travertino alcamese sono stati trovati inoltre esemplari di ghiri giganti, \"Cervus elaphus\" e \"Sus scrofa\", conservati nella sezione preistorica del Museo civico Torre di Ligny di Trapani.\nLa cava di travertino alcamese in cui sono stati ritrovati numerosi resti di importanza paleontologica \u00e8 stata minacciata da un progetto di costruzione di un anfiteatro per il quale sono stati consegnati i lavori nel giugno 2014, successivamente modificati (novembre 2014) in modo da tutelare in parte il sito paleontologico.\nStoria.\nOrigini.\nAnticamente sul Monte Bonifato sorgeva una citt\u00e0 fortificata, a testimonianza della quale sono stati ritrovati diversi reperti.\nTale citt\u00e0 nel corso dei secoli ha attraversato diverse fasi di popolamento e spopolamento e per lungo tempo fu abitata contemporaneamente ad Alcamo (che si trova alle pendici del monte), prima di scomparire. In particolare, venne abitata a partire dalla tarda et\u00e0 del bronzo e in essa si insediarono gli elimi, i romani e i bizantini.\nDalle citazioni di Licofrone, si sa che tale centro abitato era chiamato anticamente Longuro. Con il nome \"Longuro\" era indicato anche il monte, che secondo altre ipotesi venne chiamato anche \"Aereo\" e \"Longarico\" (che corrisponderebbe al nome latino di Longuro).\nL'antico centro abitato era difeso da una cinta muraria su tre lati ed era composto da case unicellulari (cio\u00e8 ad unica stanza).\nTra i resti dell'antica citt\u00e0 si annovera la Funtanazza, un'antica opera architettonica che si pensa abbia avuto la funzione di serbatoio idrico; secondo altri, si tratterebbe invece di un impianto termale. La Funtanazza presenta una pianta rettangolare con pilastri che sorreggono una volta a botte, simile alle fontane moresche delle coste settentrionali dell'Africa.\nPeriodo medievale.\nAl 1182 risale un documento riguardante concessioni terriere in cui tale centro abitato compare con il nome \"Bonifato\" (o B\u00f9nifat o Bonifacio), dal nome del cavaliere romano che ne divenne il proprietario.\nNel 1243 si assiste ad un evento di spopolamento per ordine di Federico II a seguito di casi di ribellione, ma fu poi ripopolato nel 1333 sotto il dominio di Federico III. A partire dal 1340 fu sotto il possesso del barone Raimondo Peralta e successivamente di Guarnieri Ventimiglia.\nA Guarnieri Ventimiglia succedette il figlio Enrico Ventimiglia, che dichiar\u00f2 di avere fatto erigere il castello sul monte Bonifato come protezione da eventuali attacchi. Secondo diverse interpretazioni, il castello risalirebbe invece ad un'epoca anteriore.\nIl castello fu distrutto nel 1243 per ordine di Federico II di Svevia, per essere riedificato prima del 1391 a proprie spese dalla famiglia Ventimiglia.\nBonifato fu abbandonato definitivamente nel 1338. I suoi abitanti si stabilirono infine ad Alcamo per via delle difficolt\u00e0 di potervi accedere e la distanza dalla rete viaria.\nNel 1779 le rovine del castello vennero inserite nel \"Piano di conservazione dei Beni Culturali della Sicilia\" da Gabriele Lancillotto Castello, Principe di Torremuzza.\nRicerca archeologica.\nGi\u00e0 a partire dalla seconda met\u00e0 del XVI secolo il Monte Bonifato \u00e8 stato esplorato da studiosi che hanno identificato sulla montagna diversi siti di interesse archeologico, tra cui le rovine dell'antico centro abitato, che vennero individuate dallo studioso Tommaso Fazello.\nI resti archeologici sul Monte Bonifato furono poi oggetto di ricerca da parte dagli storici Ignazio de Blasi (XVIII secolo) e Vincenzo di Giovanni (XIX secolo). Nel Museo archeologico regionale Antonio Salinas sono inoltre esposti lucerne e bolli di laterizi di et\u00e0 romana raccolti sul Monte Bonifato da Pietro Maria Rocca durante il XIX secolo.\nDiversi scavi archeologici sono stati svolti successivamente sul Monte Bonifato, portando alla luce reperti risalenti al Medioevo e resti di antichissimi insediamenti, tra cui un'abitazione risalente al VI-VII secolo a.C. e cocci in ceramica e bronzo esposti al Museo Baglio Anselmi di Marsala.\nDai primi scavi archeologici sul Monte Bonifato sono state trovate delle tombe a grotticella, che per\u00f2 non contenevano alcun reperto, essendo state riutilizzate in epoca successiva dai contadini del luogo.\nDurante gli scavi successivi sono state portate alla luce le rovine di un'antica porta, detta Porta della Regina.\nNegli ultimi anni gli scavi sono stati condotti nell'ambito di campi-scuola organizzati da Legambiente (1996), Archeoclub di Trapani-Erice (2000), LIPU (2001) e Gruppo Archeologico Drepanon (dal 2007 al 2010, all'interno dell'iniziativa denominata \"Progetto Bunifat\").\nIl sito archeologico, che risale all'et\u00e0 del ferro, \u00e8 stato aperto al pubblico il 15 dicembre 2015. Gli scavi sono stati finanziati dall\u2019ex Provincia Regionale di Trapani; dopo questi lavori pubblici l\"'Archeoclub d\u2019Italia Calatub\", come gruppo di volontari, si \u00e8 occupata della pulitura, monitoraggio, salvaguardia, tutela, promozione e divulgazione del sito.\nFin dal 2014, l'archeologa alcamese Antonina Stellino, \u00e8 impegnata nella sistemazione e catalogazione dei reperti rinvenuti in questo sito, in attesa dell'istituzione di un Antiquarium ad Alcamo.\nLuoghi di interesse religioso.\nSantuario della Madonna dell'Alto.\nIl santuario di Maria Santissima dell'Alto fu costruito nel XVI secolo dai tre frati Antonino La Melodia, Vito Faraci e Giuseppe La Chelba, dopo il ritrovamento di un'icona della Madonna di epoca precedente (successivamente scomparsa) che era rimasta seppellita sotto le mura.\nNello stesso secolo della sua costruzione, la chiesa fu oggetto di pellegrinaggi (detti \"Vie Sacre\") da parte di fedeli che arrivavano al santuario come segno di penitenza o per assicurarsi l'arrivo delle piogge.\nLa chiesa fu poi riedificata nel 1930. Al suo interno sono presenti una statua in legno del 1933 opera di Giuseppe Ospedale e una pittura su lamiera di Liborio Mirabile.\nIn onore alla Madonna dell'Alto hanno luogo i festeggiamenti che si svolgono l'8 settembre e comprendono l'allestimento di grossi fal\u00f2 o \"luminari\" (durante la vigilia), la celebrazione delle messe, la processione religiosa e la recita di poesie dialettali.\nIntervento dell'uomo.\nA causa dell'attivit\u00e0 di rimboschimento e dell'installazione di ripetitori televisivi (uno piazzato addirittura su una delle tre torri del castello), sono andati perduti sul monte Bonifato molti segni del passato, tra cui:\nEventi sportivi.\nSul Monte Bonifato sono state svolte 13 edizioni di una gara automobilistica che aveva come traguardo il piazzale in prossimit\u00e0 della Funtanazza. Tale evento sportivo \u00e8 stato ripreso a distanza di anni, nel 2010.\nIl Monte Bonifato \u00e8 stato inoltre luogo di gare di ciclismo, tra cui il III Gran Prix di Ciclismo della Provincia di Trapani (2012)."}
{"id": "870411", "revid": "1305772", "url": "https://it.wikipedia.org/wiki?curid=870411", "title": "Dig Dug", "text": " \u00e8 un videogioco arcade sviluppato e pubblicato da Namco nel 1982 e importato in Occidente da Atari. Titolo di successo, venne convertito per numerose console e home computer ed emulato per piattaforme pi\u00f9 moderne.\nLo scopo del gioco \u00e8 scavare cunicoli nel terreno e sconfiggere tutti gli avversari, gonfiandoli con una pompa fino a farli esplodere oppure facendogli cadere addosso le rocce.\nIl suo primo seguito ufficiale \u00e8 \"Dig Dug II\".\nTrama.\nIl protagonista di \"Dig Dug\" (che prende il suo nome dal verbo inglese \"dig\", scavare) \u00e8 Taizo Hori, da che significa \"voglio scavare\". Il suo nome viene rivelato solamente in \"Mr. Driller\", in cui viene svelato che \u00e8 stato sposato con Toby Masuyo detta \"Kissy\", protagonista del videogioco \"Baraduke\".\nModalit\u00e0 di gioco.\nL'arena di gioco \u00e8 sotterranea e vista di profilo; inizialmente \u00e8 riempita di terra, tranne pochi cunicoli e una piccola striscia in alto che rappresenta la superficie.\nIl giocatore controlla un omino munito di una specie di trivella, in grado di muoversi nelle 4 direzioni e scavare cunicoli nella terra. Per scavare \u00e8 sufficiente muovere il joystick come se si camminasse, e si va quasi alla stessa velocit\u00e0 con cui si cammina nelle aree libere. La gravit\u00e0 non ha effetto, l'omino non pu\u00f2 cadere e cammina normalmente anche verso l'alto e verso il basso.\nAvversari.\nIn \"Dig Dug\" esistono due tipi di mostri, che da un livello all'altro aumentano in numero e leggermente in velocit\u00e0:\nA parte le fiammate i due mostri sono del tutto equivalenti. All'inizio di ogni livello si trovano dentro piccoli cunicoli isolati, possono camminare nelle aree scavate e inseguono sempre l'omino. Se non trovano una via, dopo un po' possono diventare \"incorporei\" e attraversare lentamente la terra. Per uccidere il protagonista lo devono toccare, oppure il Fygar pu\u00f2 usare le fiammate. L'ultimo mostro di ogni livello per\u00f2 smette l'inseguimento e cerca di fuggire dall'angolo in alto a sinistra dell'arena, se ci riesce il livello \u00e8 comunque superato. Ad ogni nuovo livello si riparte con nuova terra, e in superficie appaiono dei fiori decorativi, tanti quant'\u00e8 il numero del livello.\nL'omino ha come arma una specie di pompa per biciclette, il cui tubo pu\u00f2 essere lanciato a breve distanza come un arpione; se aggancia un mostro, questo rimane bloccato e pu\u00f2 cominciare a gonfiarlo. Ad ogni pressione del pulsante, il protagonista fa un movimento dello stantuffo e il mostro si gonfia sempre di pi\u00f9, fino a scoppiare come un palloncino. Se si smette di gonfiare prima, il mostro ritorna lentamente alla normalit\u00e0 ma rimane immobile e innocuo finch\u00e9 non si \u00e8 sgonfiato del tutto.\nRocce.\nSparse qua e l\u00e0 ci sono anche alcune rocce sotterrate: sono l'unica cosa che risente della gravit\u00e0, e se l'omino scava la terra immediatamente sotto una roccia, questa barcolla un po' per poi cadere. La roccia cadendo travolge tutto ci\u00f2 che incontra, \u00e8 quindi un metodo alternativo (e pi\u00f9 redditizio in termini di punti) per uccidere i mostri, ma uccide anche l'omino stesso se non si allontana in fretta. Raggiunta di nuovo la terra solida, la roccia si sbriciola e sparisce, quindi pu\u00f2 essere \"usata\" una sola volta. Dopo la caduta delle prime due rocce di ogni livello, appare un bonus da raccogliere al centro dello schermo, in genere un frutto o ortaggio (a volte la navicella di \"Galaxian\"), di valore sempre pi\u00f9 alto.\nAccoglienza.\n\"Dig Dug\" fu un successo sia nel nativo Giappone, sia all'estero dove l'Atari vendette migliaia di cabinati. Le conversioni domestiche uscirono per innumerevoli sistemi.\nSecondo la rivista \"Videogiochi\" il successo dell'arcade si deve soprattutto alla sua originalit\u00e0 combinata con la sua semplicit\u00e0, ai simpatici personaggi, alla buona grafica che riempie tutto lo schermo (all'epoca erano comuni sfondi neri o monocromatici).\nSecondo \"Retro Gamer\" gran parte delle conversioni furono buone, specialmente quelle per Atari 2600 (in rapporto alle sue ridotte capacit\u00e0), Famicom e Commodore 64; quella per il potente Sharp X68000, arrivata molto tardi (1995) in raccolta con \"Dig Dug II\", fu la prima arcade perfect. Tra le conversioni meno riuscite ci furono invece quelle per Atari 8-bit, Apple II e IBM compatibili.\nSebbene i seguiti del gioco non siano mai stati molto notevoli, \"Dig Dug\" ha continuato a essere riproposto e a fare apparizioni ed \u00e8 considerato un classico.\nSeguiti.\nDig Dug viene spesso riproposto nelle raccolte di classici o in versioni rimodernate. Il sistema di cunicoli e di rocce che cadono venne in parte imitato anche dal celebre \"Boulder Dash\", \"Mr. Do!\", \"Digger\" e altri giochi simili.\nDel gioco esistono numerosi cloni, tra cui \"Zig Zag\". \nLa Namco produsse il seguito \"Dig Dug II\", un gioco con gli stessi tre personaggi, ma diverso concettualmente, che ebbe molto meno successo. Nel 2001 usc\u00ec \"Dig Dug Deeper\" per PC, una versione 3D di scarso successo. Nel 2005 usc\u00ec il ben pi\u00f9 complesso \"\" per Nintendo DS, di medio successo.\nRifacimenti del primo \"Dig Dug\", arricchiti di nuove funzionalit\u00e0, sono apparsi nelle raccolte \"Namco Classic Collection Vol. 2\" (1996, come \"Dig Dug Arrangement\") e \"Namco Museum Battle Collection\" (2005).\nPooka appare spesso in altri videogiochi della Namco, come personaggio o come cameo, specialmente nella serie di \"Pac-Man World\", mentre Fygar \u00e8 apparso solo in \"Pac-Man Rally\". Nel videogioco \"Namco X Capcom\" Taizo \u00e8 un personaggio giocabile mentre Pooka \u00e8 un nemico."}
{"id": "870412", "revid": "187", "url": "https://it.wikipedia.org/wiki?curid=870412", "title": "Bal\u00ec", "text": ""}
{"id": "870414", "revid": "1543377", "url": "https://it.wikipedia.org/wiki?curid=870414", "title": "Tour de France 1929", "text": "Il Tour de France 1929, ventitreesima edizione della Grande Boucle, si svolse in ventidue tappe tra il 30 giugno e il 28 luglio 1929, per un percorso totale di 5 286\u00a0km. \nFu vinto per la prima ed unica volta dal passista-scalatore belga Maurice Dewaele (al terzo e ultimo podio del Tour, peraltro consecutivo, dopo la piazza d'onore del 1927 e la terza posizione del 1928). \nSi tratt\u00f2 della nona edizione vittoriosa per un corridore del Belgio nella Grande Boucle, tre anni dopo l'affermazione di Lucien Buysse.\nDewaele, sesto belga vincente al Tour, termin\u00f2 le proprie fatiche sulle strade transalpine con il tempo di 186h39'16\". \nIl passista italiano Giuseppe Pancera (al suo unico podio della corsa a tappe francese), detto \"il mangiachilometri\" per la sua particolare resistenza nelle corse in linea di lunga durata, si piazz\u00f2 in seconda posizione nella classifica generale. \nIl passista-cronoman e scalatore belga Jef Demuysere (per la prima volta sul podio di Parigi) si classific\u00f2 al terzo posto della classifica generale.\nResoconto degli eventi.\nVictor Fontan, primo nella classifica generale, durante la decima tappa cadde rompendo la sua bicicletta. Quell'anno fu stabilita una regola secondo cui un corridore doveva finire la tappa con la bicicletta con cui l'aveva iniziata. Fontan dovette quindi andare di casa in casa per trovare una bicicletta da prendere in prestito. Trovatala, dovette percorrere i 145 chilometri che lo separavano dal traguardo trascinando la sua bicicletta originale dietro quella che gli era stata prestata. Arriv\u00f2 al traguardo in lacrime. La regola fu eliminata l'anno successivo, nel Tour de France 1930.\nMalato e vicino all'abbandono, Maurice Dewaele fu salvato dagli uomini della sua squadra che lo portarono alla volata finale permettendogli di vincere nonostante le sue condizioni fisiche. Questo avvenimento fu in seguito causa di polemiche verso il gioco di squadra del team di Deweale. Lo stesso Dewaele, come il suo predecessore Nicolas Frantz, giunse sempre al traguardo di Parigi in tutte le sue partecipazioni (quattro) alla Grande Boucle ed entr\u00f2 sempre nella top-five (oltre ai tre podi consecutivi, si classificher\u00e0 al quinto posto nel 1931 dopo aver saltato l'edizione del 1930).\nDewaele nelle prime fasi della corsa fu maglia gialla dal termine della quarta frazione fino alla fine della sesta. Dalla fine della decima tappa torn\u00f2 leader, portando la maglia gialla fino a Parigi. Fu quindi a capo della classifica generale al termine di sedici tappe sulle ventidue previste.\nGiuseppe Pancera e Jef Demuysere raggiunsero il podio di Parigi al loro esordio al Tour.\nAl Tour de France 1929 parteciparono 155 corridori, divisi in due categorie assi e cicloturisti, dei quali 60 giunsero a Parigi. Gli \"assi\" erano suddivisi in dieci squadre mentre una parte dei cicloturisti era suddivisa in selezioni regionali. Il corridore che vinse pi\u00f9 tappe in questa edizione fu il francese Andr\u00e9 Leducq, classificatosi poi undicesimo nella classifica finale, che riusc\u00ec ad arrivare primo in cinque occasioni su un totale di ventidue tappe."}
{"id": "870420", "revid": "287204", "url": "https://it.wikipedia.org/wiki?curid=870420", "title": "Paul Serusier", "text": ""}
{"id": "870421", "revid": "12379", "url": "https://it.wikipedia.org/wiki?curid=870421", "title": "Juan Dias de Solis", "text": ""}
{"id": "870425", "revid": "879070", "url": "https://it.wikipedia.org/wiki?curid=870425", "title": "Provincia dell'\u00d4mn\u00f4gov'", "text": " \nLa provincia del \u00d4mn\u00f4gov\u2019 (in mongolo: \u04e8\u043c\u043d\u04e9\u0433\u043e\u0432\u044c \u0430\u0439\u043c\u0430\u0433) \u00e8 una provincia della Mongolia. Confina a nord con la provincia del Dundgov\u2019 e quella di \u00d4v\u00f4rhangaj, ad ovest con la provincia di Bajanhongor, a sud con la Cina e ad est con la provincia del Dornogov\u2019.\nIl capoluogo \u00e8 Dalanzadgad, una citt\u00e0 di 14.000 abitanti che si trova 500\u00a0km a sud-ovest di Ulan Bator.\nSi trova su un territorio in gran parte costituito dalle montagne del Gurvan Sajhan Uul e del Gov'-Altaj Nuruu con cime che arrivano anche a 2.700 metri. Qui si trova anche parte del deserto del Gobi, in cui le temperature invernali notturne possono scendere fino a -50\u00a0\u00b0C.\nInclude alcune zone di interesse geologico e turistico: Il Parco Nazionale Gurvan Sajhan (\u0413\u0443\u0440\u0432\u0430\u043d \u0441\u0430\u0439\u0445\u0430\u043d); le dune di sabbia di \"Hongoryn \u00e8ls\" (\u0425\u043e\u043d\u0433\u043e\u0440\u044b\u043d \u044d\u043b\u0441), \"le dune che cantano\"; e \"Flaming cliffs\", dove l'esploratore naturalista statunitense Roy Chapman Andrews rinvenne i primi resti fossili dei dinosauri. Il sud della provincia \u00e8 ricco in giacimenti minerari di oro e rame in gran parte non ancora sfruttati, Ojuu Tolgoj \u00e8 il pi\u00f9 grande di essi.\nLa popolazione \u00e8 prevalentemente nomade e pratica l'allevamento di cavalli, capre e cammelli. L'intera popolazione della provincia dipende dai prodotti dell'allevamento.\nSuddivisione amministrativa.\nLa provincia del \u00d4mn\u00f4gov' \u00e8 suddivisa nei seguenti distretti (\"sum\"):"}
{"id": "870426", "revid": "125620902", "url": "https://it.wikipedia.org/wiki?curid=870426", "title": "Pietro Fortunato Calvi", "text": "Biografia.\nInfanzia e giovinezza.\nNacque a Briana di Noale, allora in provincia di Padova, da Federico Pietro e da Angela Meneghetti. Il padre era commissario di polizia e fedele suddito dell'Austria (rappresentata dal regno lombardo-veneto) e quando venne trasferito a Padova port\u00f2 con s\u00e9 la famiglia. Pietro, che aveva gi\u00e0 cominciato gli studi con il parroco di Briana, prosegu\u00ec la sua educazione presso il ginnasio \"Santo Stefano\" (l'attuale \"Tito Livio\").\nIl 28 aprile 1830 fu ammesso a frequentare i 6 anni di corso della prestigiosa Accademia militare degli ingegneri di Vienna, grazie alla dotazione gratuita di una fondazione statale, espressamente istituita per il lombardo-veneto, in favore di 10 giovani del regno che avessero voluto accedervi; ne usc\u00ec a diciannove anni iniziando cos\u00ec la regolare carriera militare come alfiere (17 settembre 1836) presso il reggimento della fanteria di linea barone Wimpffen N\u00b0 13 (veneto con sede a Padova). Tenente nel 1840, fu promosso primo tenente solo poco prima dei rivolgimenti europei del 1848, mentre il reggimento era di guarnigione a Graz (comando, 1\u00ba e 2\u00ba battaglione), mentre il 3\u00ba battaglione, che fungeva da deposito a Venezia, venne sorpreso dalla ribellione.\nVenne a contatto con le correnti patriottiche mentre era di stanza a Venezia. Frequent\u00f2 segretamente diversi circoli, come quello dell'ufficiale dalmata Demetrio Mircovich, ma il comando austro-ungarico, sospettando che Calvi fosse legato alla massoneria, lo trasfer\u00ec a Graz nel 1846.\nMoti rivoluzionari del Cadore nel 1848.\nNell'aprile del 1848 abbracci\u00f2 appieno le idee risorgimentali e si dimise dall'esercito. Raggiunse cos\u00ec Venezia dove, il 23 marzo, era stata istituita la repubblica di san Marco ed entr\u00f2 nella milizia rivoluzionaria con il grado di capitano.\nInviato da Daniele Manin, Calvi pass\u00f2 in Cadore per organizzare la resistenza armata. Era questa una zona sensibile, al confine con l'Austria e porta d'accesso al Veneto. Il 14 aprile 1848 Calvi assumeva ufficialmente il comando e il 20 aprile giungeva a Pieve di Cadore. Riusc\u00ec a mettere in piedi una piccola armata di circa 4.600 unit\u00e0, costituita in massima parte da volontari inesperti ma valorosi i quali, spesso armati solo di falci, forche e sassi, riuscirono a tenere a bada il nemico tramite tecniche di guerriglia. Il modesto contingente riusc\u00ec cos\u00ec a respingere una colonna proveniente dalla valle del Boite (2 maggio) e poi a sconfiggere a Rivalgo di Ospitale di Cadore le truppe del generale Karl von Culoz. Seguirono altre vittorie a Rindemera, presso la Chiusa di Venas di Cadore e ancora a Rivalgo.\nI successi furono per\u00f2 effimeri: il 15 giugno, con l'intensificarsi degli attacchi nemici, il Calvi congedava la milizia e si metteva in salvo a Venezia.\nEsilio a Torino.\nCaduta Venezia e ripristinato il governo austriaco sul lombardo-veneto, Calvi - come molti altri rivoluzionari - fugg\u00ec in esilio, prima in Grecia presso Patrasso e poi a Torino. Qui entr\u00f2 in contatto con il cadorino Talamini Minotto e condusse tre anni di vita miserevole, grazie al povero sostentamento che il governo locale donava agli esuli, al lavoro saltuario di traduttore dal tedesco e alle donazioni del fratello Luigi. Alle difficolt\u00e0 economiche si aggiungeva anche l'interruzione di qualsiasi rapporto con il padre, che lo considerava un traditore. A Torino, tuttavia, ebbe modo di incontrare altri esuli ed entrare in contatto con due dei pi\u00f9 grandi rivoluzionari del tempo, Giuseppe Mazzini e l'ungherese Lajos Kossuth.\nLa nuova spedizione in Cadore, l'arresto e il processo.\nPer volere di Mazzini \u2013 che nonostante la delusione del 6 febbraio 1853 non aveva rinunciato alla lotta armata \u2013 Calvi fu inviato in Cadore per una nuova spedizione, da effettuarsi sul finire dell'estate del 1853, per accertarsi della possibilit\u00e0 o meno di portare nuovamente la rivoluzione. A questo scopo alla fine dell'agosto del 1853 scelse quattro compagni, tra cui il padovano Roberto Marin e dalla Svizzera, paese nel quale era stato costretto a rifugiarsi a causa del suo coinvolgimento nei moti di Milano del 6 febbraio, inizi\u00f2 il cammino verso il Veneto, non sapendo che la polizia austriaca, tramite una spia (l'amante di Demetrio Mircovich, nella cui casa Calvi aveva esposto il piano), conosceva il suo progetto e i suoi spostamenti.\nL'itinerario prevedeva di attraversare il Cantone dei Grigioni, la Valtellina, Bormio, il Corno dei Tre Signori e il Trentino per giungere in Cadore. Nei medesimi giorni il conte Ulisse Salis, patriota da anni impegnato nella causa risorgimentale, ebbe modo di leggere un carteggio della polizia distrettuale che dimostrava come gli austriaci conoscessero le tappe della spedizione. Tuttavia, per quanto avvertisse subito Maurizio Quadrio, era troppo tardi: Calvi si trovava gi\u00e0 in marcia.\nVarcato il confine austriaco nei pressi della Valtellina il gruppo era riuscito a far perdere le tracce alla polizia austriaca, ma a Cogolo, in Val di Sole, il 17 settembre 1853 i cinque rivoluzionari si fermarono in un'osteria dove i gendarmi, venuti a sapere che nel paesino si trovavano dei forestieri, scoprirono i passaporti falsi e una notevole quantit\u00e0 di armi, tale da giustificare il loro immediato arresto.\nDa qui furono trasferiti a Cles, Trento, Innsbruck, e infine Verona, per poi essere condotti nel castello di San Giorgio a Mantova dove vennero processati secondo due riti: il primo militare (Corte marziale) estremamente duro, durante il quale subirono torture; il secondo condotto dall'autorit\u00e0 civile (Corte Speciale di Giustizia). Durante entrambi i processi, Pietro Calvi dimostr\u00f2 una straordinaria forza d'animo, cercando di addossarsi tutte le responsabilit\u00e0 del piano rivoluzionario al fine di evitare ai quattro compagni la condanna a morte con l'accusa di \"alto tradimento\". Questo comportamento salv\u00f2 Morati, Chinelli, Fontana, Marin e Barozzi che furono condannati a qualche anno di carcere mentre a Calvi, reo confesso, fu negata la Grazia Sovrana e venne condannato alla pena di morte tramite impiccagione, eseguita il 4 luglio 1855 a Lunetta, localit\u00e0 del comune di Mantova, poco fuori dalla citt\u00e0 oltre il ponte di San Giorgio.\nDopo l'arresto, erano state inoltre trovate addosso a Calvi tre lettere da indirizzarsi, in caso di necessit\u00e0 a persone fidate. I tre destinatari erano Ulisse Salis, il caffettiere tiranese Antonio Zanetti e Gervaso Stoppani di Bormio. Furono arrestati anch'essi e in seguito condannati a scontare la pena nelle fortezze austriache.\nCalvi and\u00f2 incontro alla morte con dignit\u00e0, come si evince dalle parole consegnate al giudice austriaco nella dichiarazione che stil\u00f2 pochi giorni prima di salire al patibolo:\nPer l'esecuzione avvenuta nella stessa citt\u00e0 di Mantova, Calvi fu accomunato ai dieci patrioti trucidati a Belfiore, poco fuori le mura cittadine, entrando di diritto nel \"mito\" risorgimentale dei Martiri di Belfiore.\nAlla memoria.\nMolto benvoluto dai suoi uomini, a lui sono dedicati diversi monumenti, tra i quali:\nPietro Calvi inoltre \u00e8 il nome assegnato a due sommergibili, il primo dei quali ha prestato servizio nella Regia Marina e il secondo nella Marina Militare.\nAl patriota padovano sono dedicate alcune strofe dell'ode \"Cadore\" scritta da Giosu\u00e8 Carducci nel 1892.\nPadova gli ha dedicato l'omonimo istituto tecnico economico e una via del centro cittadino. \nIl comune di Torino gli ha intitolato una via nel quartiere Barriera di Milano.\nA Milano gli \u00e8 stata intitolata una via nel quartiere Risorgimento - XXII Marzo.\nA Mantova fu rinominata a P. F. Calvi una delle principali vie del centro storico.\nA Treviso gli \u00e8 stata intitolata una delle numerose porte d'accesso storiche alla citt\u00e0, nel settore nord-occidentale della cinta muraria medievale.\nA Sappada gli \u00e8 stato intitolato un rifugio sul Monte Peralba, alle sorgenti del fiume Piave, sacro alla Patria."}
{"id": "870427", "revid": "2212610", "url": "https://it.wikipedia.org/wiki?curid=870427", "title": "Potsdamer Platz", "text": "Potsdamer Platz \u00e8 un'importante piazza berlinese, posta nel quartiere Tiergarten, al confine con Mitte.\nPrende nome dalla citt\u00e0 di Potsdam, situata 25\u00a0km a sud-ovest, e si trova nel punto in cui la strada per Potsdam (denominata nel ventunesimo secolo come Bundesstra\u00dfe 1) oltrepassava la cinta doganale attraverso la \"Potsdamer Tor\".\nLa piazza ha avuto una storia travagliata, risentendo degli eventi che hanno trasformato Berlino durante il XX secolo: negli anni della repubblica di Weimar costituiva il maggiore centro commerciale, culturale e di trasporti della citt\u00e0; successivamente fu spodestata dall'area del \"Neuer Westen\" circostante Breitscheidplatz; devastata dalla guerra e segnata dall'erezione del Muro, ha costituito negli anni novanta il pi\u00f9 ambizioso progetto urbano della citt\u00e0 riunificata.\nPotsdamer Platz \u00e8 oggi il centro di un nuovo quartiere residenziale, direzionale e commerciale; costituisce un richiamo turistico e simboleggia la nuova Berlino. La piazza resta tuttavia separata dalla citt\u00e0 circostante e non \u00e8 riuscita ad imporsi come \"nuovo centro\" della citt\u00e0.\nFondamenti storici.\nLa nascita di Potsdamer Platz fu dovuta alla necessit\u00e0 di un centro, dal momento che l'area della piazza costituiva, come l'intera Berlino, un punto di passaggio dalla intensa attivit\u00e0 commerciale, situata un tempo al di fuori delle mura cittadine. La storia di Potsdamer Platz nasce, probabilmente, il 29 ottobre 1685, quando venne emesso l'Editto sulla tolleranza di Potsdam, in seguito al quale Federico Guglielmo, Grande Elettore di Brandeburgo e Prussia dal 1640 al 1688, permise a molti rifugiati religiosi, tra cui gli ebrei provenienti dall'Austria e gli Ugonotti espulsi dalla Francia, di insediarsi sul proprio territorio (infatti, per un certo periodo di tempo, il 20% dei berlinesi erano di lingua francese). Questo influsso ebbe altri due risultati. Per prima cosa, le fortificazioni medioevali di Berlino, ricostruite in stile olandese (1658-74) con grandi spese, divennero improvvisamente inutili; e, secondariamente, la citt\u00e0 gi\u00e0 sovrappopolata si congestion\u00f2 ulteriormente.\nMolti nuovi distretti vennero creati all'esterno del perimetro cittadino, subito fuori le vecchie mura. Il pi\u00f9 grande di questi fu Friedrichstadt, a sud-ovest del centro storico di Berlino, iniziata nel 1688, che deve il proprio nome al nuovo Elettore Federico Guglielmo III di Prussia, che in seguito divenne Re Federico I di Prussia. L'aspetto delle proprie strade seguiva lo stile barocco in voga a quei tempi, ed era basato su due assi principali: Friedrichstra\u00dfe (nord-sud) e Leipziger Stra\u00dfe (est-ovest). Tutti i nuovi sobborghi vennero assorbiti da Berlino intorno al 1709-10. A partire dal 1723 l'espansione verso ovest di Friedrichstadt venne ordinata da Re Federico Guglielmo II di Prussia, e venne completata nel 1732-34 dall'architetto Filippo Gerlach il Giovane (1679-1748). Durante l'espansione prese vita un nuovo asse nord-sud, Wilhelmstra\u00dfe.\nNegli anni 1735-7, dopo che l'espansione di Friedrichstadt fu completata, un muro lungo 8\u00a0km (l\"'Akzisemauer\") venne eretto intorno al nuovo perimetro di Berlino. Inizialmente era composto da pannelli in legno, in seguito rimpiazzati da mattoni e pietre, e costellato da 18 porte corrispondenti alle 18 strade entranti in citt\u00e0. Vennero aggiunti dazi per le merci in transito, soprattutto per carne e farina. La porta pi\u00f9 famosa era quella di Brandeburgo, anche se 1\u00a0km a sud un'altra porta stava guadagnando fama.\nQuesta strada era stata costruita nel Medioevo come collegamento verso il borgo rurale di Sch\u00f6neberg, ma in seguito venne sviluppata fino a far parte della strada che collegava Parigi a San Pietroburgo passando per Aquisgrana, Berlino e K\u00f6nigsberg. Nel 1660 il Grande Elettore aveva costruito la propria strada verso Potsdam, dove era situato il suo palazzo, ristrutturata. A partire dal 1754 una diligenza percorreva la tratta Berlino-Potsdam, nonostante fosse in pessime condizioni. Nel 1740 Federico il Grande divenne Re. Non era un grande amante di Berlino, per cui costru\u00ec un nuovo palazzo, il Sanssouci, a Potsdam nel 1744-7, seguito dal Neues Palais del 1763-9, rendendo la strada \"non all'altezza\" del passaggio di un re. Dopo una serie di migliorie, nel 1791-3, la strada venne inclusa nell'elenco delle migliori vie della Prussia. In seguito prese il nome di Potsdamer Stra\u00dfe; il suo punto d'ingresso in citt\u00e0 fu, ovviamente, la Porta di Potsdam, e fu intorno a questa porta che nacque Potsdamer Platz.\nI primi giorni.\nCome entit\u00e0 fisica, Potsdamer Platz nacque come accozzaglia di strade e vie che passavano per la porta di Potsdam. Secondo quanto riportato da una vecchia guida, non divenne mai una vera e propria piazza, bens\u00ec un incrocio a cinque strade che collegava i principali centri europei. Subito all'interno della porta c'era una grande area ottagonale, creata durante l'espansione di Friedrichstadt nel 1732-4 e tagliata in due da Leipziger Stra\u00dfe; questo luogo fu uno dei tanti usati da migliaia di soldati del Regno di Prussia per le parate. All'inizio era conosciuta con il nome di \"Achteck\" (Ottagono), il 15 settembre 1814 venne rinominata in Leipziger Platz dopo la sconfitta di Napoleone alla battaglia di Lipsia (16-19 ottobre 1813) che pose fine alla Guerra di Liberazione che proseguiva dal 1806. Potsdamer Platz e Leipziger Platz vengono spesso trattate come se fossero un'unica entit\u00e0. A quei tempi Leipziger Platz non era ancora utilizzata per le parate, ed i tentativi di stabilirvi la sede del mercato al fine di spostarvi il centro economico fallirono.\nNel 1828 venne sistemata a giardino, disegnato da Peter Joseph Lenn\u00e9.\nNel 1823-4 Karl-Friedrich Schinkel ricostru\u00ec la Porta di Potsdam. Quella che era stata poco pi\u00f9 di un buco nelle mura, venne rimpiazzata da un'opera mastodontica composta da due edifici in pietra che seguivano lo stile dorico, simili a piccoli templi, uno di fronte all'altro intorno a Leipziger Stra\u00dfe. L'edificio sul lato nord veniva utilizzato come dogana, mentre il suo gemello sul lato sud era la guardiola militare, il cui compito era impedire la diserzione dei soldati prussiani. I contadini non erano benvisti in citt\u00e0 per cui le porte venivano utilizzate anche per limitarne l'accesso. Ai popolani era permesso scambiare merci subito fuori dalle mura cittadine, specialmente della porta di Potsdam. La speranza era che questo avrebbe potuto incoraggiare lo sviluppo delle strade migliorandone la percorribilit\u00e0, trasformandole in una versione tedesca dei boulevard parigini - strade ampie, dritte e magnificenti, anche se l'obiettivo primario sarebbe stato quello di velocizzare lo spostamento delle truppe.\nNon assunse il nome moderno fino all'8 luglio 1831, anche se quest'area inizi\u00f2 il proprio sviluppo nei primi anni del 1800, sotto forma di quartiere tranquillo. Mentre Berlino cresceva e si congestionava, molti dei cittadini pi\u00f9 ricchi si spostarono all'esterno delle mura cittadine costruendo nuove case spaziose intorno alle stazioni di posta, lungo le nuove boulevard, e attorno al lato meridionale del Tiergarten. Questa nuova zona, subito ad ovest di Potsdamer Platz, schiacciata tra Tiergarten ed il lato settentrionale del Landwehrkanal, crebbe diventando un distretto residenziale di particolare importanza conosciuto come \"Il Quartiere dei Milionari\". Il punto focale di questa nuova area fu la St. Matth\u00e4uskirche (Chiesa di San Matteo), costruita nel 1844-6, un edificio in stile romanico con fasce alterne di mattoni rossi e gialli, opera di Friedrich August St\u00fcler (1800-65), pupillo di Schinkel. Questa chiesa, il solo edificio della zona sopravvissuto alla Seconda guerra mondiale ed alle successive demolizioni, \u00e8 compresa nel \"Kulturforum\".\nIn pi\u00f9, molti degli Ugonotti fuggiti dopo dalla Francia in seguito alle persecuzioni, ed i loro discendenti, si stabilirono nelle aree circostanti alle stazioni di posta. Notando che spesso si formavano code all'entrata della Porta di Potsdam per colpa dei controlli lenti, queste persone iniziarono ad offrire caff\u00e8, pane e torte dalle loro case, dando vita alla tradizione alimentaria del posto. Negli anni seguenti vennero creati insediamenti di dimensioni sempre maggiori, che a loro volta venivano soppiantati da altri ancora pi\u00f9 estesi. La tassazione della met\u00e0 degli anni 1860 rese inutili le mura, per cui nel 1866-7 la maggior parte venne demolita insieme alle porte. Solo due porte sopravvissero a questo intervento, la Porta di Brandeburgo e la Porta di Potsdam. Nonostante gli fosse stato tolta la loro funzione, i templi di Schinkel continuarono a vivere per altre otto decadi.\nLa rimozione delle mura permise alla strada che la attraversava di unirsi a quelle che confluivano in Potsdamer Platz, aumentandone il livello di traffico. Questa strada, sia a nord che a sud della piazza, prese il nome di K\u00f6niggr\u00e4tzer Stra\u00dfe dopo la vittoria prussiana sull'Austria nella Battaglia di Sadowa il 3 luglio 1866, durante la Guerra austro-prussiana.\nL'arrivo delle ferrovie.\nLa ferrovia arriv\u00f2 a Berlino nel 1838 con l'apertura del \"Potsdamer Bahnhof\", capolinea di un tratto di 26\u00a0km che univa la citt\u00e0 a Potsdam, inaugurata il 29 ottobre (nel 1848 la linea venne estesa fino a raggiungere Magdeburgo ed oltre). Dal momento che le autorit\u00e0 non permettevano ai treni di oltrepassare le mura, ancora in piedi a quei tempi, il terminale venne costruito in Potsdamer Platz, e fu questo fatto a dare il via ai cambiamenti che avrebbero trasformato la piazza.\nAll'inizio i terminali non erano sfruttati in modo intensivo ma, con il tempo, divennero pi\u00f9 grandi. Potsdamer Bahnhof venne riammodernata e riaperta il 30 agosto 1872.\nUna linea ferroviaria fu fatta passare attraverso la stessa Potsdamer Platz. Si trattava di un collegamento aperto nell'ottobre 1851 che fungeva da circonvallazione all'interno delle mura, incrociando numerose strade e piazze principali, ed il cui proposito era quello di permettere il trasporto delle merci tra le varie stazioni cittadine, creando un odioso traffico per oltre venti anni. Per quasi dieci volte al giorno Potsdamer Platz veniva bloccata per permettere il passaggio di un convoglio da 60 o 100 vagoni, preceduto da un capostazione che suonava una campana. La costruzione della \"Ringbahn\" attorno al perimetro della citt\u00e0, collegando le varie stazioni, permise nel 1871 di mettere in disuso la vecchia linea.\nNegli anni seguenti Potsdamer Platz venne servita da due linee ferroviarie locali. La prima linea della \"U-Bahn\" (successivamente chiamata U2), in arrivo da sud, costruita nel 1902, con una nuova stazione creata nel 1907, e la stessa linea estesa a nord e ad est nel 1908. Nel 1939 venne seguita dalla \"S-Bahn\".\nCuore della metropoli.\nBerlino crebbe ad alta velocit\u00e0 per un certo periodo di tempo, ma il suo sviluppo ebbe il picco massimo dopo la sua nomina a capitale tedesca il 18 gennaio 1871. Potsdamer Platz e la vicina Leipziger Platz cominciarono ad assumere l'aspetto definitivo. Si trovavano nel centro di una metropoli che aveva raggiunto i 4,4 milioni di abitanti (terza citt\u00e0 del mondo dopo Londra e New York). Grandi alberghi e centri commerciali, centinaia di piccoli negozi, teatri, sale da ballo, bar, ristoranti, birrifici ed enoteche, l'economia stava avendo un boom. Alcuni di questi posti ebbero addirittura una fama internazionale.\nInoltre, una grande presenza governativa con molti dipartimenti e sotto-dipartimenti ebbero sede in quest'area, portando alla costruzione di 26 palazzi e magioni aristocratiche a Leipziger Platz, Leipziger Stra\u00dfe e Wilhelmstra\u00dfe. Lo stesso Reichstag, il parlamento tedesco, occup\u00f2 l'ex casa del compositore Felix Mendelssohn (1809-47) a Leipziger Stra\u00dfe, prima di spostarsi nel 1894 nel nuovo edificio nei pressi della Porta di Brandeburgo, eretto da Paul Wallot (1841-1912). Il parlamento prussiano occup\u00f2 un'ex fabbrica di porcellane prima di spostarsi nella nuova sede costruita al posto dell'abitazione della famiglia Mendelssohn nel 1899-1904 da Friedrich Schulze Colditz (1843-1912). Questo edificio dava le spalle ad un edificio altrettanto grande nella vicina strada (Prinz-Albrecht Stra\u00dfe), anch'essa opera di Colditz, costruito per la camera bassa prussiana nel 1892-9.\nIl vecchio Quartiere dei Milionari, situato ad ovest di Potsdamer Platz, divenne il luogo perfetto per ospitare le ambasciate dei paesi stranieri. Per questo motivo assunse gradualmente il nome di \"Diplomatenviertel\".\nL'et\u00e0 dell'oro prima della guerra.\nL'et\u00e0 dell'oro di Potsdamer Platz fu negli anni venti e trenta. In questo periodo svilupp\u00f2 un intenso traffico nel centro Europa, e divenne il cuore della vita notturna di Berlino. Rappresent\u00f2 il centro geografico della citt\u00e0, punto di incontro delle cinque maggiori strade dell'intera Europa. Queste cinque vie erano:\nSi crede (nonostante qualcuno sollevi dubbi) che le prime linee elettriche stradali vennero installate a Potsdamer Platz nel 1882 dal gigante berlinese Siemens. Quello che \u00e8 indubbio \u00e8 che il primo semaforo venne creato qui il 20 ottobre 1924 nel tentativo di controllare il traffico imponente. Nel 1900 pi\u00f9 di 100.000 persone, 20.000 macchine e carrozze a cavalli oltre a migliaia di biciclette passavano quotidianamente nella piazza. Le prime quattro linee tranviarie apparvero nel 1880, divenendo 13 nel 1897, tutte trascinate da cavalli. Dopo l'elettrificazione avvenuta tra il 1898 ed il 1902 raggiunse il livello di 35 linee nel 1908 per poi attestarsi su 40, percorse da 600 tram ad ogni ora del giorno e della notte. I semafori, anche loro opera della Siemens, vennero montati su tutti e cinque i lati ad un'altezza di 8,5 metri. Un poliziotto sedeva in una piccola cabina in cima alla torre e regolava manualmente l'alternanza del traffico, fino alla loro automatizzazione avvenuta nel 1926. Il 26 settembre 1997 una copia esatta di questa torre venne eretta vicino a quella originale dalla stessa Siemens per festeggiare il suo 150\u00ba anniversario.\nAlle ore 20 dell'8 ottobre 1923 venne creata la prima stazione radiofonica tedesca che faceva uso di trasmettitori ad onde medie. Venne piazzata in un edificio (Vox-Haus) vicino a Potsdamer Stra\u00dfe. Nonostante i numerosi miglioramenti che ebbero luogo tra il dicembre 1923 ed il luglio 1924, il vicino Grand Hotel Esplanade ne impediva la trasmissione per cui, nel dicembre 1924, venne sostituita da una stazione pi\u00f9 moderna, ma la Vox-Haus \u00e8 ancora viva e detiene il record di prima stazione tedesca, Radiostunde Berlin, fondata nel 1923, rinominata in Funkstunde nel marzo 1924, trasferita in altro luogo nel 1931 ed infine chiusa nel 1934.\nLa seconda guerra mondiale e la guerra fredda.\nCome nel resto di Berlino, gran parte degli edifici andarono completamente distrutti o furono pesantemente danneggiati da raid aerei e bombardamenti d'artiglieria soprattutto nelle ultime fasi della seconda guerra mondiale. Le cose non vennero migliorate dalla vicinanza dell'enorme Cancellierato del Reich di Adolf Hitler costruito nei pressi di Vo\u00dfstra\u00dfe, e di molti altri edifici governativi. Potsdamer Platz fu uno dei principali obiettivi alleati.\nMentre la citt\u00e0 veniva divisa in settori durante l'occupazione degli alleati alla fine della guerra, la piazza venne a trovarsi sul confine dei territori reclamati da americani, inglesi e russi.\nCon il nascere della guerra fredda negli anni cinquanta, vennero posti limiti al transito tra settore russo (Berlino Est) e settore occidentale (Berlino Ovest). Trovandosi su questa invisibile frontiera, Potsdamer Platz perse il suo importante ruolo di accentramento dei berlinesi.\nCon la costruzione del Muro di Berlino, il 13 agosto 1961, lungo questa frontiera, Potsdamer Platz si trov\u00f2 divisa in due: quello che una volta era un centro trafficatissimo divent\u00f2 desolato. \nDopo aver abbattuto quanto rimaneva, la zona divenne un'area vuota di confine di una dozzina di ettari.\nDopo il muro.\nDopo la caduta del muro avvenuta il 9 novembre 1989, l'ex Pink Floyd Roger Waters organizz\u00f2 un immenso concerto di beneficenza, \"The Wall\", a cui parteciparono numerosi numerose superstar internazionali ma non la sua ex-band di cui era tra i fondatori. Il concerto si tenne il 21 luglio 1990 per commemorare la fine della divisione tra Repubblica Democratica Tedesca e Germania Ovest e venne organizzato proprio nella vuota Potsdamer Platz di fronte ad oltre 500.000 spettatori.\nDopo il 1990, la piazza ridivenne il fulcro dell'attenzione e torn\u00f2 ad essere argomento di discussione tra i migliori architetti europei. Il governo cittadino divise l'area in quattro parti, da vendere separatamente a quattro diversi investitori. Durante la ricostruzione la Potsdamer Platz era la pi\u00f9 vasta area edificabile d'Europa.\nLa pi\u00f9 ampia delle quattro zone and\u00f2 alla Daimler-Benz (ora parte della Daimler AG) che incaric\u00f2 l'architetto genovese Renzo Piano della pianificazione dell'opera. I singoli edifici vennero costruiti da singoli architetti basandosi sul piano generale, inclusi il Potsdamer Platz No.1 di Hans Kollhoff, ora sede di numerosi studi legali. Potsdamer Platz \u00e8 anche sede della Panoramapunkt, situata a 100 metri d'altezza, a cui si accede attraverso il pi\u00f9 veloce ascensore d'Europa. Dalla Panoramapunkt si possono vedere alcuni landmark come il quartiere \"Die Bahn\", la Porta di Brandeburgo, il Reichstag, la Cancelleria Federale, il palazzo Bellevue, la Cattedrale, il Gendarmenmarkt, il Memoriale agli ebrei uccisi in Europa e la Chiesa della Commemorazione.\nLa seconda sezione pi\u00f9 grande and\u00f2 alla Sony, la quale eresse i suoi nuovi uffici centrali europei. Il Sony Center venne progettato da Helmut Jahn ed \u00e8 considerato uno dei migliori pezzi di arte moderna di Berlino.\nL'intero progetto fu molto criticato fin dall'inizio dall'opinione pubblica e ci sono ancora critiche al metodo con cui venne venduto e ricostruito il sito. In ogni caso, la piazza attira migliaia di turisti al giorno, ed alcuni critici sono sorpresi dal suo successo. A qualsiasi ora del giorno la piazza \u00e8 viva. \u00c8 diventato una tappa obbligata per i visitatori, un'area in cui fare shopping, ed un centro culturale per gli amanti del cinema in lingua inglese con oltre 40 sale divise in tre cinema. Nella sottostante Marlene Dietrich Platz, creata dopo che Potsdamer Platz si \u00e8 ridotta per la costruzione dei molti edifici, si trova il Berlinale Palast dove ogni anno si svolge il Berlin International Film Festival, uno dei festival cinematografici pi\u00f9 importanti al mondo.\nAlcune scene del film \"Der Himmel \u00fcber Berlin\" (in italiano: \"Il cielo sopra Berlino\", film del 1987 di Wim Wenders) sono state girate quando la piazza era vuota, prima della caduta del Muro."}
{"id": "870429", "revid": "106908", "url": "https://it.wikipedia.org/wiki?curid=870429", "title": "Marco Cornelio Cetego", "text": "Biografia.\nDivenuto edile alla fine del 213 a.C., organizz\u00f2 i \"Ludi Romani\", insieme all'altro edile, Scipione Africano, con grande dispendio, tenendo conto delle scarse possibilit\u00e0 del momento. Essi vennero rinnovati per un solo giorno. Ad ogni \"vicus\" di Roma vennero concessi cento congi di olio (pari a 327 litri).\nCetego aveva al suo seguito il chiliarca ispanico Merico, che gi\u00e0 aveva preso parte alla conquista di Siracusa da parte del console Marco Claudio Marcello nel 212 a.C..\nNel 211 a.C., venne eletto pretore, ottenendo l'Apulia. Con il ritorno di Marcello a Roma verso la fine dell'estate di quell'anno, a Cornelio Cetego venne data disposizione di eseguire gli ordini che il senato romano aveva decretato in Sicilia: a Soside, che aveva fatto entrare i Romani in Siracusa di notte, e a Merico, che aveva consegnato Naso ed il suo presidio, vennero concessi il diritto di cittadinanza insieme a cinquecento iugeri di terra. A Soside venne donato il terreno nei pressi di Siracusa, che in passato era appartenuto ai re cittadini, oltre a una casa in citt\u00e0 che egli scelse tra quelle confiscate per diritto di guerra. A Merico ed agli Spagnoli, che con lui erano passati dalla parte dei Romani, venne deliberato di donare loro una citt\u00e0 con il suo territorio in Sicilia, fra quelle che avevano abbandonato l'alleanza con i Romani. Queste disposizioni vennero quindi messe in pratica dal pretore, Marco Cornelio Cetego. E sempre sullo stesso terreno vennero donati a Belligene, che aveva spinto Merico alla defezione, altri quattrocento iugeri.\nDopo la partenza di Marcello dalla Sicilia, la flotta cartaginese sbarc\u00f2 8.000 fanti e 3.000 cavalieri numidi. Le citt\u00e0 di Morgantina (\"Murgentia\") e di \"Ergentium\" passarono dalla parte dei Cartaginesi, seguite poi da Ibla (\"Hybla\") e \"Macella\", oltre ad altre citt\u00e0 minori. I Numidi si erano dati a saccheggiare ed incendiare i campi degli alleati del popolo romano, vagando per tutta la Sicilia. Contemporaneamente l'esercito romano, indignato sia perch\u00e9 non aveva potuto seguire Marcello a Roma, sia perch\u00e9 gli era stato proibito di svernare in citt\u00e0, trascurava il servizio militare al punto che, poco mancava che non si ribellasse, se solo avesse trovato un comandante all'altezza per prendere l'iniziativa. Fra tutte queste difficolt\u00e0, il pretore Cetego cerc\u00f2 di calmare l'animo dei soldati, a volte confortandoli, altre punendoli. Alla fine ridusse all'obbedienza tutte le citt\u00e0 che si erano ribellate, assegnando Morgantina agli Spagnoli, ai quali, per decreto del senato, doveva una citt\u00e0 ed un territorio.\nLa presenza delle truppe romane di questi anni \u00e8 testimoniata dai denari romani d'argento coniati nel periodo 240-220 a.C. e ritrovati nei siti archeologici di Morgantina.\nCetego ottenne il comando in Sicilia dopo Marcello per il 210 a.C., come propretore. Tito Livio racconta che Cetego, succeduto a Marcello nell'isola, aveva raccolto un gran numero di persone a Roma, per protestare contro il suo avversario Marcello e riempirlo di false denunce. Affermava, inoltre, che la guerra in Sicilia durava ancora, sempre per gettare discredito su Marcello. Quest'ultimo seppe per\u00f2 dimostrare un grande dominio di s\u00e9. Quando poi il console di quell'anno, Marco Valerio Levino, ottenne la provincia di Sicilia, lo stesso ebbe anche il compito dal senato, di congedare l'esercito che era stato comandato da Cetego.\nOttenne la censura nel 209 a.C. e il consolato nel 204 a.C..\nNominato proconsole nel 203 a.C. nella regione dell'\"Italia Superior\", ottenne una sostanziale vittoria contro Magone Barca, fratello di Annibale, sul territorio degli Insubri, costringendolo a ritirarsi oltre le Alpi.\nSi era costruito una grande fama di oratore, tanto che Ennio rifer\u00ec che i suoi concittadini lo chiamavano \"cervello della persuasivit\u00e0\" (\"suadae medulla\") e \"fiore prediletto del popolo\" (\"flos delibatus populi\"), e Orazio lo definiva un'autorit\u00e0 sull'uso del latino. Cetego viene anche citato da Livio nell'\"\""}
{"id": "870431", "revid": "124483178", "url": "https://it.wikipedia.org/wiki?curid=870431", "title": "Istituto nazionale del dramma antico", "text": "L'Istituto nazionale del dramma antico (conosciuto anche con l'acronimo INDA) \u00e8 una fondazione culturale sorta nel 1998, anche se le sue attivit\u00e0 prendono vita gi\u00e0 nel 1914. L'ente \u00e8 celebre per l'organizzazione del ciclo di rappresentazioni classiche presso il Teatro greco di Siracusa, giunto alla 56\u00aa edizione nel 2021.\nL'iniziativa culturale nacque per volont\u00e0 dell'aristocratico siracusano Mario Tommaso Gargallo, che nel 1913 costitu\u00ec un comitato promotore con l'ambizione di ridare vita al dramma antico presso il suo \"spazio naturale\", il Teatro Greco di Siracusa.\nStoria.\nIl primo ciclo di spettacoli classici fu inaugurato il 16 aprile 1914 con \"L'Agamennone\" di Eschilo. Gli allestimenti scenografici furono di Duilio Cambellotti.\nDopo l'interruzione degli spettacoli causata dalla prima guerra mondiale, le rappresentazioni classiche ritornarono sulla scena nel 1921 con le \"Coefore\" di Eschilo. Per l'occasione giunge a Siracusa anche Filippo Tommaso Marinetti che il 18 e il 19 aprile terr\u00e0 delle conferenze per ribadire la posizione progressista del Futurismo di fronte ad una rappresentazione del passato. Per l'occasione viene anche scritto il \"Manifesto futurista per le rappresentazioni classiche di Siracusa\" con cui si ribadisce la linea critica dei futuristi.\nNel 1924 Mussolini dopo aver assistito personalmente all'esibizione teatrale de \"I sette a Tebe\" e di \"Antigone\", rimase cos\u00ec entusiasta che decise di fare evolvere quegli spettacoli in un'istituzione nazionale, fu cos\u00ec che nacque con regio decreto n. 1767 il 7 agosto 1925 l\"'Istituto nazionale del dramma antico\" di Siracusa.\nNel 1928 non si raggiunge l'accordo per rappresentare la \"Fedra\" di D'Annunzio.\nNel dopoguerra resse l'INDA dal 1952, per un ventennio, Nino Sammartano, che organizz\u00f2 dieci cicli di rappresentazioni classiche nel teatro greco di Siracusa e la messa in scena, nei teatri greci della Sicilia e romani della penisola, di tragedie e commedie del mondo classico. A Siracusa diede vita nel 1963 al I Congresso Internazionale di studi sul Dramma Antico, che organizza ancora nel 1967 e 1969. Sempre a Siracusa si fece promotore di una Scuola superiore di Archeologia e di studi sul Dramma antico, sotto l'egida dell'Universit\u00e0 di Catania.\nNel 1978 l'INDA divenne ente pubblico non economico e, ai sensi della legge 70/75, fu riconosciuto come \u00abente necessario allo sviluppo sociale, civile, economico e culturale del paese\u00bb, conquistando cos\u00ec tutte le prerogative e responsabilit\u00e0 di una pubblica istituzione. Durante questo periodo fu, a lungo, diretto dal latinista Giusto Monaco.\nNel 1998 l'Istituto fu infine trasformato da ente pubblico in fondazione.\nCon le stagioni teatrali 2000 e 2001 la cadenza dei cicli di spettacoli classici pass\u00f2 da biennale ad annuale.\nIl 2001 \u00e8 stato funestato da una serie di scandali in seno all'INDA, a causa della rivelazione di indagini della magistratura, da cui si \u00e8 appurata l'influenza mafiosa all'interno dell'Istituto. La profonda eco, anche a livello nazionale, ha avuto come conseguenza quella di un cambio ai vertici e l'ovvia ricaduta negativa sull'immagine dell'Istituto e sull'affluenza di pubblico.\nIl 2002 vide la riedizione di \"Dioniso\", una rivista scientifica di studi sulla drammaturgia classica, la cui pubblicazione, pur intervallata da periodi di pausa, era iniziata nel 1931.\nLa stagione 2005 ha segnato un momento di svolta per la Fondazione INDA, nuovamente impegnata nella produzione diretta degli spettacoli. Le scene ed i costumi dei tre drammi in cartellone, ad esempio, sono stati interamente realizzati dall'Ente.\nNel 2014 gli spettacoli dell'INDA vengono replicati anche al teatro grande di Pompei.\nNel 2017 la stagione viene estesa in termini temporali e introdotta la possibilit\u00e0 di seguire le rappresentazioni in inglese grazie all'ausilio di una cuffia.\nNel 2018 gli spettacoli suscitano l'interesse della RAI e grazie ad un accordo con l'INDA sbarcano in tv in prima serata l\"'Eracle\" di Euripide con regia di Emma Dante, \"Le supplici\" con regia di Moni Ovadia e \"Le rane\" con Ficarra e Picone. e la regia di Giorgio Barberio Corsetti.\nNel 2020, a causa delle limitazioni imposte dalla pandemia di COVID-19, l'Inda ha lanciato il progetto \"Inda 2020 Per voci sole\" proponendo al pubblico, nel Teatro Greco di Siracusa, otto serate con alcuni tra i pi\u00f9 importanti attori, musicisti e artisti sulla scena nazionale e internazionale.\nOrganizzazione.\nLa Fondazione INDA \u00e8 gestita da un consiglio di amministrazione, composto da un presidente (indicato dal comune di Siracusa), un consigliere delegato (indicato dal ministero dei beni culturali), tre consiglieri (indicati da Regione Siciliana, ministero dell'Istruzione e soci privati). Il sovrintendente \u00e8 nominato dal ministero dei beni culturali su una rose di tre nomi indicati dal Cda.\nPresidenti.\nI presidenti e i commissari succedutisi nel tempo. Dal 2004 il presidente \u00e8 il sindaco pro tempore di Siracusa:\nSpazi scenici.\nSin dai primi anni, l'INDA non ha limitato la propria attivit\u00e0 al solo Teatro Greco di Siracusa. A partire dal 1929 infatti, la sfera di competenza dell'Istituto era stata estesa a tutto il territorio nazionale.\nDa allora numerose rappresentazioni hanno avuto luogo a cura dell'INDA anche in altri teatri greci e romani: Segesta, Palazzolo Acreide, Taormina, Tindari, Pompei, Benevento, Gubbio, Fiesole, Luni, Trieste e in altre sedi particolarmente suggestive: Agrigento, Selinunte, Paestum e Urbino.\nFra le sue finalit\u00e0 istituzionali come definite nello statuto (art. 2 comma 1 par. h) c'\u00e8 attivare le iniziative necessarie al coinvolgimento degli istituti scolastici per la realizzazione di spettacoli del teatro classico greco e latino, anche attraverso apposite rassegne curate dall'INDA o organizzate da terzi, tra le quali il Festival internazionale dei giovani di Palazzolo Acreide;\nA tal fine e nell'ottica di una piena valorizzazione del Teatro greco di Palazzolo Acreide, annualmente viene celebrato il Festival internazionale del teatro classico dei giovani. La manifestazione, rivolta agli Istituti superiori e alle universit\u00e0, permette la rappresentazione nell'antica cavea dei classici latini e greci, riletti secondo la sensibilit\u00e0 dei giovani.\nCritiche teatrali.\nQuando nel 1921 Marinetti giunse a Siracusa per parlare delle rappresentazioni classiche l'intera citt\u00e0 fu in subbuglio, dato che avrebbe inscenato una delle sue provocazioni futuriste. Franco Sgroj riporta i contenuti dell'intervento in questo modo: \nE ancora: \nDurante la stagione 1927 Elio Vittorini fu incaricato per la rivista La fiera letteraria di commentare le rappresentazioni. La sua fu una critica aspra: \nE ancora, sulle \"Nuvole\": .\nNel 2002 una delle rappresentazioni messe in scena da Ronconi (\"Le rane\"), fu oggetto di critiche da parte del governo nazionale, per la scelta deliberata di inserire in scena i volti di uomini politici. La contestazione si legava al clima di dissenso nei confronti del Governo Berlusconi II, creando un caso nazionale.\nPremio Eschilo d'oro.\nDal 1960 l'INDA assegna il premio \"Eschilo d'oro\" a \u00abpersonalit\u00e0 che si siano internazionalmente distinte nel campo degli studi e della prassi teatrale della classicit\u00e0 greca e latina\u00bb."}
{"id": "870441", "revid": "125823704", "url": "https://it.wikipedia.org/wiki?curid=870441", "title": "Mall of America", "text": "Il Mall of America (anche MOA, MoA, o MegaMall) \u00e8 un centro commerciale che si trova nelle Twin Cities, ovvero Minneapolis e Saint Paul, in Minnesota. Precisamente sorge a Bloomington, un sobborgo dell'area metropolitana di Minneapolis.\nDivenne il secondo centro commerciale pi\u00f9 grande negli Stati Uniti quando apr\u00ec nel 1992; non \u00e8 mai stato il pi\u00f9 grande del mondo: quando fu aperto era il secondo pi\u00f9 grande a livello mondiale. Centri commerciale pi\u00f9 grandi si possono trovare in Turchia (Cevahir Mall), Cina, India, Giappone, Canada (West Edmonton Mall), Filippine (Mall of Asia, SM North EDSA, SM Megamall), e Malaysia (Berjaya Times Square, Mid Valley Megamall). Comunque il Mall of America \u00e8 il centro commerciale pi\u00f9 visitato nel mondo, con oltre 40 milioni di visitatori all'anno (circa 8 volte la popolazione del Minnesota).\n\"Design\".\nIl \"Mall of America\" ha una superficie di 390\u00a0000 m\u00b2. Il centro commerciale \u00e8 una struttura simmetrica, con una forma quasi rettangolare. Pi\u00f9 di 520 negozi sono disposti in tre livelli; un altro quarto piano disposto lateralmente. Quattro negozi importanti (Nordstorm, Macy's, Sears e Bloomingdale's) sono localizzati agli angoli del centro commerciale. Il \"Mall of America\" ha assunto pi\u00f9 di 12\u00a0000 lavoratori.\nDue parcheggi vicini, a est e a ovest del centro commerciale, forniscono circa 13\u00a0000 posti auto disposti su 7 livelli. Parcheggi a nord e a sud della struttura, portano il totale numero di posti auto a 20.000.\nParco giochi.\nIl parco giochi \u00e8 un parco a tema interno, al centro del \"Mall\". Il parco offre tantissime attrazioni, ed \u00e8 il parco-giochi interno pi\u00f9 grande negli Stati Uniti.\nIl parco fu inizialmente chiamato \"Camp Snoopy\", e aveva come mascotte Snoopy e altri personaggi dei fumetti tratti dai \"Peanuts\". Durante la stagione autunnale viene chiamato \"Camp Spooky\" in onore di \"halloween\". Ma il 19 gennaio 2006 il campo perse i diritti di utilizzare i personaggi di \"Peanuts\", e cambi\u00f2 il nome in \"The Park at MOA\". Nel 2007 il centro commerciale annunci\u00f2 di aver firmato un contratto con Nickelodeon che porter\u00e0 nel parco nuove mascotte come SpongeBob SquarePants, Dora the Explorer e Jimmy Neutron."}
{"id": "870442", "revid": "129019", "url": "https://it.wikipedia.org/wiki?curid=870442", "title": "El Dorado", "text": "El Dorado (abbreviazione spagnola di El indio Dorado) \u00e8 un in cui vi sarebbero immense quantit\u00e0 di oro e pietre preziose, oltre a conoscenze esoteriche antichissime. In questo luogo, situato al di l\u00e0 del mondo conosciuto, i bisogni materiali sono appagati e gli esseri umani vivono in pace tra loro godendo della vita. Spesso viene associato al paradiso terrestre o all'Eden situato agli antipodi.\nStoria.\nLe spedizioni nel Nuovo Mondo.\nIn seguito alla scoperta europea delle Americhe il mito di un luogo leggendario e ricchissimo si rinforz\u00f2. Gli indigeni americani, che facevano largo uso di monili in oro fecero pensare agli spagnoli di essere giunti vicino ad un luogo mitico ricco di oro dove i bisogni materiali fossero appagati. Uno dei primi spagnoli a cercare un luogo mitico fu Juan Ponce de Le\u00f3n, che nel 1513 cerc\u00f2 in Florida la fonte dell'eterna giovinezza, leggenda che aveva le sue origini nel medievale \"Romanzo di Alessandro\". Furono proprio i tesori riportati in Spagna dai conquistadores a spingere i banchieri Welser di Augusta a farsi coinvolgere nella ricerca dell'Eldorado. I Welser avevano ottenuto dall'Imperatore Carlo V i diritti di sfruttamento delle risorse naturali della colonia del Venezuela chiamata dai tedeschi Piccola Venezia, a garanzia di un prestito di 141.000 ducati, necessari a omaggiare i Grandi elettori che lo elessero Imperatore del Sacro Romano Impero.\nQuando Sebastiano Caboto fu al comando, nel 1525, di una spedizione che aveva come scopo la ricerca del Bir\u00f9 (o Per\u00f9), i suoi luogotenenti, tra i quali Francisco Cesar, si inoltrarono nell'interno del Rio della Plata, e forse giunsero al confine dell'attuale Bolivia. Al loro ritorno si diffuse una leggenda, che narrava di una citt\u00e0 ricchissima, pavimentata in oro, che loro non erano riusciti a vedere per pochissimo. Questa citt\u00e0 fu chiamata \"Ciudad de los Cesares\". Pedro de Heredia depred\u00f2 l'oro dei Sin\u00f9 per lunghi anni e cerc\u00f2 una mitica miniera o citt\u00e0, che per lui era situata al confine tra l'attuale dipartimento di C\u00f3rdoba e Antioquia (Colombia). Diego de Ordaz risal\u00ec il Rio Orinoco nel 1531 alla ricerca di una citt\u00e0 d'oro, ma non la trov\u00f2, anche se alcuni indigeni gli dissero che pi\u00f9 avanti nella selva vi era una montagna di smeraldo.\nTra i finanziatori della spedizione di Caboto del 1525 c'era anche Ambrosius Dalfinger da Ulma (1500-1533) che in realt\u00e0 si chiamava Ambrosius Ehinger. Quando i Welser ottennero da Carlo V la concessione di sfruttamento mandarono Dalfinger a dirigere la colonia, col titolo di \"Governatore delle isole di Venezuela\". Questo perch\u00e9 i primi esploratori erano convinti che si trattasse di isole formanti un arcipelago, da cui anche il soprannome di Piccola Venezia, in spagnolo Venezuela. Dalfinger nei documenti spagnoli \u00e8 chiamato Cinger o Alfinger, e i coloni lo soprannominarono per comodit\u00e0 \"Micer\" (messere) Ambrosio. Si stabil\u00ec a Coro, allora l'unico insediamento della colonia che fu chiamata Nuova Asburgo. Nel 1529 guid\u00f2 una prima spedizione esplorativa verso il lago di Maracaibo. Qui, nei pressi della strozzatura che divide il lago dal golfo omonimo, fond\u00f2 la citt\u00e0 di Nuova Norimberga (oggi Maracaibo) e sul versante opposto la citt\u00e0 di Nuova Ulma. Col tempo Nuova Ulma \u00e8 scomparsa ma il posto \u00e8 chiamato Campo de Ambrosio. Dalle popolazioni rivierasche l'interprete e scrivano del gruppo Esteban Mart\u00edn seppe che una popolazione dell'interno, che viveva sugli altopiani, usava l'oro come merce, in cambio del cotone grezzo, dei coralli, delle perle e delle conchiglie giganti che gli indigeni usavano come trombe cerimoniali. Inoltre il loro territorio era ricco di pietre verdi che gli spagnoli supposero correttamente fossero smeraldi. Mart\u00edn confid\u00f2 le proprie idee a Pedro Limpias, e pare sia stato proprio quest'ultimo, al ritorno a Coro, a diffondere le voci sul mitico regno dell'oro. Furono complessivamente cinque le spedizioni partite dal Venezuela alla ricerca del mitico regno dell'oro.\nLa prima, guidata come detto da Dalfinger, dur\u00f2 dall'agosto 1529 al 18 aprile 1530, quando i resti decimati della spedizione ritornarono a Coro. Dalfinger, debilitato e febbricitante, prima di imbarcarsi per Santo Domingo nomin\u00f2 provvisoriamente nel giugno 1530 Nikolaus Federmann il Giovane da Ulma (1506-1541) vicegovernatore, \"capit\u00e1n general\" delle forze armate e \"alcalde mayor\" di Coro. Federmann, contravvenendo agli ordini di Dalfinger, che non gli aveva rivelato nulla del \"regno dell'oro\", allest\u00ec una propria spedizione di un centinaio di uomini. Versato nelle lettere, in italiano e spagnolo, fu autore di un saggio etnografico sulle popolazioni indigene conosciute durante il suo primo viaggio, di grande interesse dato che di quei popoli, sterminati di l\u00ec a poco, si conosce molto poco. Il saggio, \"Indianische Historia, Eine Sch\u00f6ne kurtz-weilige Historia\" fu pubblicato ad Hagenau nel 1557 dal cognato Hans Kiefhaber. La prima spedizione Federmann dur\u00f2 dal 16 settembre 1530 al 17 marzo 1531, senza approdare a nulla. Dalfinger, ritornato a Coro, quando seppe che Federmann si era addentrato nell'interno abbandonando la colonia, lo esili\u00f2 dal Venezuela per quattro anni. La seconda spedizione Dalfinger part\u00ec il 9 giugno 1531 da Coro e vi fece ritorno il 2 novembre 1533. Fu una delle pi\u00f9 drammatiche, al termine della quale Dalfinger stesso mor\u00ec, colpito da una freccia avvelenata.\nIl suo posto fu preso da Georg Hohermuth da Spira, ribattezzato dagli spagnoli Jorge de Espira, inviato dai Welser alla testa di un gruppo di coloni formato da spagnoli e tedeschi, oltre ad alcuni fiamminghi, inglesi, scozzesi e italiani. Hohermuth organizz\u00f2 una sua spedizione, forte di 500 uomini, partita nel giugno 1535 e terminata il 27 maggio 1538. Il diligente cronista di questa spedizione fu Philipp von Hutten, cugino del famoso poeta e umanista, il cavaliere Ulrich von Hutten. Gli esploratori percorsero ben 1500 miglia verso sud, raggiungendo il rio Guaviare presso l'odierna Bogot\u00e0, e passando molto vicino all'altopiano di Jerira abitato dalle trib\u00f9 Chibcha, all'origine della leggenda dell'Eldorado, ma senza trovare una via d'accesso. Anche questa spedizione, durante la quale mor\u00ec il veterano Esteban Mart\u00edn, che aveva partecipato a tutte le esplorazioni precedenti, si concluse in un disastro che cost\u00f2 trecento morti, tra cui Hohermuth stesso, che ricoverato a Santo Domingo non riusc\u00ec a riprendersi dalle traversie subite durante il viaggio.\nHohermuth, prima della partenza, terminati i quattro anni di esilio aveva permesso a Federmann di rientrare, dandogli l'incarico di esplorare le terre a ovest del lago di Maracaibo, per determinare i confini della concessione dei Welser e stabilirvi una fortezza. Federmann, dopo essersi scontrato con il governatore della colonia di Santa Marta, don Pedro Fernandez de Lugo, che rivendic\u00f2 la giurisdizione sulle terre a ovest di Maracaibo, era tornato a Coro nel dicembre 1536. Convinto che Hohermuth fosse morto, nell'autunno 1537 ripart\u00ec alla ricerca personale della valle di Jerira, soprattutto dopo aver saputo che Gonzalo Jimenez de Quesada stava approntando a Santa Marta una grandiosa spedizione per trovare le terre dell'Eldorado. La seconda spedizione Federmann per poco non incroci\u00f2 i superstiti del gruppo Hohermuth, convinti che Federmann si fosse mosso in loro soccorso, dopo che ebbero saputo del passaggio di un gruppo di conquistadores da parte degli indios.\nLo sparuto gruppo era in realt\u00e0 quanto rimasto della spedizione di Diego de Ordaz, che si riun\u00ec alla fine del 1537 con Federmann nei \"llanos\" tropicali. L'itinerario di Federmann si concluse nell'inverno 1539, con l'arrivo a Jerira, preceduto solo da poche settimane dalle spedizioni di Quesada e Belalcazar.\nLa leggenda dell'El Dorado era arrivata a un punto di svolta quando i conquistatori spagnoli Gonzalo Jim\u00e9nez de Quesada e Sebasti\u00e1n de Belalc\u00e1zar sentirono parlare di un capo indigeno che si immergeva in una laguna ricoperto di polvere d'oro e gettava delle offerte d'oro nelle profondit\u00e0 delle acque. Sarebbe stato proprio Belalcazar, sentendo nel 1536 il racconto di un mercante indigeno nativo di Llactalunga, a coniare per primo il termine \"El indio Dorado\", abbreviato in El Dorado, a indicare il sovrano indio coperto di polvere d'oro che gli era stato descritto. La laguna in cui compiva le abluzioni rituali era la laguna di Guatavita, nelle vicinanze della attuale citt\u00e0 di Bogot\u00e0, fondata da Quesada il 29 aprile 1539 con una breve cerimonia alla presenza degli altri due comandanti. Caso unico nella storia, ben tre \"conquistadores\" erano giunti contemporaneamente e per vie diverse nello stesso luogo, attirati dalla chimera dell'oro. Quesada era giunto per primo da nord-ovest, Belalcazar da sud e infine Federmann da nord-est.\nLa civilt\u00e0 che aveva dato origine alla leggenda dell'El Dorado era quella dei Chibcha. Fu depredata da Quesada e non resse all'urto della conquista, estinguendosi nel giro di pochi decenni, tanto che ancor oggi il suo nome \u00e8 poco noto e non viene mai annoverato tra le civilt\u00e0 precolombiane travolte dal contatto con gli europei. Il clamoroso equivoco in cui incorsero i \"conquistadores\" a proposito dell'El Dorado \u00e8 dovuto al fatto che i Chibcha non possedevano oro in proprio, ma lo ricavavano a loro volta da traffici con le popolazioni finitime. Questo fece credere agli spagnoli che la \"terra dell'oro\" all'origine delle incredibili leggende fosse un'altra, e non quella che avevano scoperto e abbondantemente razziato. I Chibcha possedevano invece miniere di sale e l'unico giacimento di smeraldi delle Americhe. L'oro, di origine alluvionale, abbondava lungo il corso del Cauca, e nella provincia dell'Ecuador settentrionale, al confine con la Colombia, chiamata Esmeraldas. Paradossalmente gli spagnoli chiamarono Esmeraldas la terra dove trovarono i primi smeraldi, provenienti dall'Eldorado, e chiamarono Eldorado la terra dove vi era l'oro proveniente dall'Esmeraldas.\nNel dicembre 1540, dopo la morte di von Speyer avvenuta nel giugno 1540, Filipp Von Hutten divenne governatore capitano generale del Venezuela. Poco dopo scomparve nell'entroterra, facendo ritorno solo dopo cinque anni di peregrinazioni per poi scoprire che uno spagnolo, Juan de Carvajal, era stato nominato governatore in sua assenza. Con uno dei suoi compagni di viaggio, Bartholomew Welser il Giovane, fu imprigionato da Carvajal nell'aprile 1546, ed entrambi furono poi giustiziati. Successivamente l'El Dorado fu cercato nelle profondit\u00e0 della selva amazzonica dall'esploratore estremegno Francisco de Orellana, ma non fu mai trovato. La leggenda dell'El Dorado fu viva anche nell'America settentrionale, in quanto Francisco V\u00e1zquez de Coronado cerc\u00f2 a lungo le sette citt\u00e0 di Cibola senza mai trovarle.\nNel 1560 il sanguinario Lope de Aguirre prese il comando, uccidendo Pedro de Urs\u00faa, di una spedizione nella selva amazzonica, e si proclam\u00f2 \"Re dell'Amazzonia\". La spedizione aveva come scopo la ricerca dell'El Dorado, ma fin\u00ec tragicamente: Lope de Aguirre fu giustiziato in Venezuela. \u00abEl Dorado fu anche il nome che gli Spagnoli dettero al principe chibcha che veniva unto con olio e cosparso di polvere d'oro e si trasformava quindi in un uomo dorato.\nFu El Dorado la calamita che attir\u00f2 avventurieri, esploratori, aristocratici e che indusse perfino certi banchieri europei a finanziare le migrazioni le quali muovevano alla scoperta del luogo in cui si celava questo uomo dorato.\u00bb (Victor Von Hagen, \"Introduzione a L'Eldorado. Alla ricerca dell'uomo d'oro\", Rizzoli, 1976)\nNel 1594 Sir Walter Raleigh e la regina Elisabetta I avevano fissato molti obiettivi per la spedizione inglese a Trinidad e Guayana e credeva di avere una reale possibilit\u00e0 di trovare la citt\u00e0 di El Dorado nel bacino del fiume Orinoco nell'attuale Venezuela, che sospettava essere una vera citt\u00e0 indiana chiamata Man\u00f5a. In secondo luogo, sperava di stabilire una presenza inglese nell'emisfero australe che potesse competere con quella spagnola. Il suo terzo obiettivo era creare un insediamento inglese nella Guayana, e cercare di ridurre il commercio tra i nativi e gli spagnoli.\nUna volta tornato in Inghilterra, pubblic\u00f2 \"The Discovery of Guiana\" (1596), un resoconto del suo viaggio che faceva affermazioni esagerate su ci\u00f2 che era stato scoperto. Il libro pu\u00f2 essere visto come un contributo alla leggenda di El Dorado. Il Venezuela ha depositi d'oro, ma nessuna prova indica che Raleigh abbia trovato delle miniere. A volte si dice che abbia scoperto il Salto Angel, ma queste affermazioni sono considerate inverosimili.\nRaleigh fu arrestato e imprigionato nella Torre di Londra il 19 luglio 1603, e il 17 novembre fu processato nella Grande Sala del Castello di Winchester per tradimento, a causa del suo coinvolgimento nella congiura contro re Giacomo I.\nNel 1617 Raleigh fu rilasciato per condurre una seconda spedizione in Venezuela alla ricerca di El Dorado. Durante la spedizione gli uomini di Raleigh, sotto il comando del suo amico di lunga data Lawrence Keymis, attaccarono l'avamposto spagnolo di Santo Tom\u00e9 de Guyana (San Tom\u00e9) sul fiume Orinoco in violazione dei trattati di pace con la Spagna.\nAl ritorno di Raleigh in Inghilterra, l'oltraggiato ambasciatore spagnolo conte Gondomar chiese a re Giacomo I il ripristino della condanna a morte di Raleigh. Egli fu quindi condotto a Londra da Plymouth da sir Lewis Stukeley, e rinunci\u00f2 a numerose opportunit\u00e0 di fuga. Fu decapitato nel cortile del palazzo di Westminster.\nLe spedizioni nel continente Antico.\nL'idea di un luogo leggendario situato al di l\u00e0 del mondo conosciuto fu viva fin dal medioevo quando a lungo si cerc\u00f2 il regno del Prete Gianni. Furono i portoghesi a cercare a lungo il regno del Prete Gianni, con le spedizioni di Pero da Covilla e Afonso da Paiva.\nLe spedizioni dei secoli successivi.\nNel 1920 l'inglese Percy Harrison Fawcett cerc\u00f2 a lungo l'El Dorado nella selva dell'alto Xingu in Brasile, scrisse in un rapporto la scoperta della \"citt\u00e0 perduta di Z\" e in una seconda spedizione nel Mato Grosso con suo figlio non fece mai pi\u00f9 ritorno. Nella seconda met\u00e0 del secolo XX, molti esploratori cercarono la citt\u00e0 di Paititi. Secondo la leggenda gli Incas si sarebbero nascosti in una citt\u00e0 sotterranea, quando Francisco Pizarro giunse nel Per\u00f9, e ancora li vivrebbero. Negli anni '70 del ventesimo secolo la leggenda fu ravvivata dopo la pubblicazione del libro \"La cronaca di Akakor\" di Karl Brugger.\nLe spedizioni contemporanee.\nA partire dall'inizio del XX secolo sono state portate a termine una serie di spedizioni che hanno avuto come scopo la ricerca del Paititi, da alcuni individuato come il vero El Dorado. La prima di queste spedizioni fu quella intrapresa dall'esploratore inglese Percy Fawcett, nel 1925. Nel 2001 l'archeologo Mario Polia ha scoperto, negli archivi della Citt\u00e0 del Vaticano delle lettere datate 1600 del missionario Andrea Lopez. Il missionario scriveva di una citt\u00e0 ricchissima e nascosta nella selva a circa dieci giorni di cammino da Cusco, vicino ad una cascata che veniva chiamata Paititi. \nNel corso dei primi anni del ventunesimo secolo, vari archeologi e geografi si sono posti alla ricerca di resti di una civilt\u00e0 antichissima nella selva peruviana. Uno di questi \u00e8 il polacco Jacek Palkiewicz, nella sua spedizione del 2002. Nel 2006 lo statunitense Gregory Deyermenjian e il peruviano Paulino Mamani hanno intrapreso una spedizione nella selva di Pantiacolla (Amazzonia peruviana). In pi\u00f9, un'altra ipotesi sostiene che esistano molteplici citt\u00e0 d'oro, anche se in luoghi diversi. Comunque, le registrazioni pi\u00f9 comuni di esse sono situate in coordinate pari alle Ande centro settentrionali o addirittura nello Yucatan. Nel 2010 grazie allo studio di immagini satellitari e fotografie aeree sono state scoperte, al confine tra Brasile e Bolivia, un insieme di geoglifi subito additati come i resti di El Dorado.\nInfluenze culturali.\nMusica.\nNeil Young, cantautore canadese nel 1989 pubblic\u00f2 il singolo \"Eldorado\". "}
{"id": "870444", "revid": "599013", "url": "https://it.wikipedia.org/wiki?curid=870444", "title": "Glioblastoma", "text": "Il glioblastoma (noto anche come glioblastoma multiforme o con la sigla \"GBM\", meno comunemente come glioblastoma polimorfo) \u00e8 il tumore pi\u00f9 comune e pi\u00f9 maligno tra le neoplasie della glia. Il suo nome \u00e8 stato stabilito dallo standard WHO-2000 e confermato dallo standard WHO-2007.\nComposto da un eterogeneo insieme di cellule tumorali astrocitiche scarsamente differenziate, il glioblastoma colpisce soprattutto gli adulti, e si presenta solitamente negli emisferi cerebrali; meno frequentemente al tronco cerebrale o al midollo spinale. Come tutti i tumori cerebrali, salvo rarissimi casi, non si espande oltre le strutture del sistema nervoso centrale.\nIl glioblastoma pu\u00f2 svilupparsi da un astrocitoma diffuso (grado II) o da un astrocitoma anaplastico (grado III) (in tal caso \u00e8 detto \"secondario\", vedi pi\u00f9 oltre), ma pi\u00f9 frequentemente si manifesta \"de novo\", senza alcuna evidenza di precedente neoplasia (\u00e8 allora detto \"primario\"). Il trattamento del glioblastoma include chirurgia, radioterapia e chemioterapia. \u00c8 difficile da curare e sono pochi i casi di sopravvivenza oltre i tre anni.\nClassificazione.\nStando alla penultima classificazione dei tumori del sistema nervoso centrale (2007) il glioblastoma fa parte dei tumori astrocitari, insieme con altri sei tipi di neoplasie: nella colonna a destra viene riportata la denominazione ufficiale del WHO-2007, insieme al codice ICD-O (\"International Classification of Diseases for Oncology\": Classificazione Internazionale delle Malattie per l'Oncologia). Viene poi aggiunto il \"grading\", come \"WHO grade\" seguito da numerazione romana. Della definizione italiana si riporta la versione pi\u00f9 comunemente usata in letteratura. Altre, eventualmente presenti, sono in parentesi quadra. Le varianti sono indicate in corsivo.\nStoria.\nNella prima met\u00e0 del XIX secolo il glioblastoma era considerato di origine mesenchimale e quindi definito con il termine di \"sarcoma\". \nNel 1863 Rudolf Virchow ne stabil\u00ec l'origine gliale. F.B. Mallory, in una memoria del 1914, propone il termine \"glioblastoma multiforme\". \nSi deve per\u00f2 attendere il 1925 per una descrizione compiuta della neoplasia, da parte di J.H. Globus e I. Strass. \nA quest'epoca la denominazione pi\u00f9 comune del tumore \u00e8 \"spongioblastoma multiforme\". Nel 1926 una pubblicazione di P. Bailey e H. Cushing ripropone con successo la dizione di Mallory. \nLa Classificazione WHO del 2000 dei Tumori del sistema nervoso fissa infine il nome a \"glioblastoma\". \n(Per un resoconto storico pi\u00f9 dettagliato si rimanda a K.J. Z\u00fclch e a D.S. Russell e L.J. Rubinstein).\nNello sviluppo del concetto che il glioblastoma talvolta emerge per progressione e malignizzazione di una lesione di grado pi\u00f9 basso, un ruolo determinante hanno avuto gli studi di H.J. Scherer (1940) e J.W. Kernohan \"et al.\" (1949). Questo punto di vista ha ricevuto un forte sostegno dagli studi di genetica molecolare, i quali hanno mostrato che esiste una caratteristica accumulazione sequenziale di alterazioni geniche dagli astrocitomi diffusi di grado II al glioblastoma (Vedi pi\u00f9 oltre, sezione Patogenesi, Tabb. 1 e 2).\nEpidemiologia.\nIl glioblastoma \u00e8 il tumore cerebrale pi\u00f9 frequente, coprendo approssimativamente il 12-15% di tutte le neoplasie intracraniche e il 50-60% di tutti i tumori astrocitari (Vedi Classificazione).\nNella maggior parte dei paesi europei e del Nord America, l'incidenza \u00e8 di 2-3 nuovi casi all'anno su 100 000 abitanti.\nIl glioblastoma pu\u00f2 manifestarsi a qualsiasi et\u00e0, ma di preferenza si presenta negli adulti, con un picco tra i 45 e i 70 anni. Circa i due terzi dei pazienti (70%) ha un'et\u00e0 compresa nell'intervallo suddetto. L'et\u00e0 media \u00e8 di circa 53 anni, con un rapporto Maschi/Femmine pari a 1,5:1. Questi ultimi dati provengono da un lavoro relativo a 1003 biopsie per glioblastoma, a cura dell'Ospedale Universitario di Zurigo. Sono citati in P. Kleihues \"et al.\" (2000). Dati simili sono riportati da altri autori.\nIn un lavoro relativo a 488 casi, G.J. Dohrman e altri hanno evidenziato che sono pediatrici l'8,8% dei glioblastomi. Rari sono invece i casi di glioblastomi congeniti, anche se diagnosi di glioma maligno tramite ecografia in utero hanno mostrato che il glioblastoma prenatale pu\u00f2 manifestarsi anche a 29 settimane di gestazione.\nI glioblastomi si presentano pi\u00f9 spesso nella materia bianca subcorticale degli emisferi cerebrali.\nI siti pi\u00f9 frequentemente affetti sono il lobo temporale (31%), il lobo parietale (24%), il frontale (23%) e l'occipitale (16%). La combinazione fronto-temporale \u00e8 tipica. La neoplasia sovente si estende per infiltrazione alla corteccia adiacente, ai gangli della base e quindi all'emisfero controlaterale. Questi dati provengono da un rapporto relativo a 987 glioblastomi, a cura dell'Ospedale Universitario di Zurigo. Sono citati in P. Kleihues \"et al.\" (2000).\nGlioblastomi intraventricolari sono eccezionali, mentre glioblastomi del tronco encefalico sono poco frequenti, anche se spesso riguardano i bambini. Il cervelletto e la colonna vertebrale raramente sono affetti da questa neoplasia.\nEziologia.\nVisione tradizionale.\nI tumori si formano in seguito a una crescita anormale e sregolata di cellule. Una volta che il cervello umano completa il suo sviluppo, subito dopo la nascita, la vasta maggioranza delle sue cellule entra in uno stato di quiescenza, nel quale non si dividono pi\u00f9. Unica eccezione a questa regola si ha quando si sviluppa un tumore.\nLe cellule cerebrali tumorali riprendono il \u201cciclo cellulare\u201d a causa di alterazioni in alcuni dei numerosi geni che controllano la divisione cellulare e la crescita. Bench\u00e9 molto sia noto sulle alterazioni di questi geni nei tumori cerebrali, la ragione prima per la quale insorgono le alterazioni attualmente \u00e8 sconosciuta.\nEreditariet\u00e0.\nSi osservi che quando si parla di geni, \"non\" vuol dire che i tumori cerebrali siano ereditari. Bench\u00e9 ci siano delle sindromi nelle quali tali tumori presentano familiarit\u00e0, queste situazioni (neurofibromatosi, sindrome di Turcot, sindrome di Li-Fraumeni, ecc.) sono molto rare e normalmente note in famiglia prima che si sviluppi un tumore in un membro familiare.\nFattori di rischio.\nLa radiazione ionizzante \u00e8 l'unico inequivocabile fattore di rischio che sia stato identificato per le neoplasie gliali e meningee. L'irradiazione del cranio, anche a basse dosi, pu\u00f2 aumentare l'incidenza di tumori gliali di un fattore da 3 a 7 e di meningiomi di un fattore 10, con un periodo di latenza da 10 a pi\u00f9 di 20 anni dopo l'esposizione.\nNessun'altra situazione ambientale o comportamento da parte del paziente \u00e8 stata chiaramente identificata come fattore di rischio. Viene da pi\u00f9 parti riportato che uso di telefoni cellulari, vicinanza a cavi di alta tensione, uso di coloranti per capelli, trauma cranico, alimentazione contenente \"N\"-nitrosammine, ovvero altri fattori nutrizionali, tutti incrementano il rischio di tumori cerebrali; \ntuttavia tali dati sono giudicati in conflitto e non convincenti.\nL'associazione tra tipo di occupazione professionale e comparsa di glioblastomi \u00e8 stata oggetto di numerosi studi. Lavoratori cronicamente esposti al cloruro di vinile, composti con base fenolica e idrocarburi aromatici sono risultati soggetti pi\u00f9 a rischio.\nCellule staminali neoplastiche del cervello.\nA partire dagli anni novanta studi prima sugli animali e poi sull'uomo hanno mostrato che all'interno del cervello c'\u00e8 una continua produzione di nuove cellule. In particolare nel giro dentato dell'ippocampo e nella zona subventricolare dei ventricoli laterali sono state individuate delle cellule staminali neuronali multipotenti, in grado cio\u00e8 di produrre nuove cellule indifferenziate (staminali) e cellule mature, quali neuroni, astrociti e oligodendrociti. \nSono anche capaci di auto-rinnovamento, in tal modo fanno s\u00ec che il numero totale delle cellule rimanga costante.\nD'altra parte, un filone della ricerca ha scoperto, a partire dal 2002, che nei tumori cerebrali, in particolare nei glioblastomi, esiste una gerarchia di cellule tumorali. Nel senso che una (piccola) parte del tumore \u00e8 fatta da cellule che hanno le stesse caratteristiche delle staminali neuronali, talch\u00e9 gli autori hanno coniato il nome di cellule staminali neoplastiche del cervello (\"brain tumor stem cells\").\nSono queste il motore del tumore: riproducono in continuazione cellule staminali tumorali e cellule tumorali (non staminali). E sono solo le ultime a essere soggette agli attacchi delle terapie. Le staminali neoplastiche sono di fatto refrattarie a radioterapia e chemioterapia, in quanto capaci di auto-riparare in tempo i danni effettuati dalle terapie tradizionali, prima che i danni divengano irreversibili e tali da rendere inattiva la cellula. \n \nBasta quindi che una sola staminale cerebrale neoplastica sfugga alla chirurgia, perch\u00e9 si rimetta in moto il meccanismo e si abbia una ripresa di malattia.\nSi ipotizza che l'esistenza di queste cellule staminali neoplastiche del cervello emerga da un errore nella autoregolazione delle staminali neuronali (auto-rinnovamento), di cui si \u00e8 detto prima.\nLo schema concettuale qui riportato in forma molto succinta, in letteratura prende il nome di \"Ipotesi delle cellule staminali neoplastiche\". Tale schema \u00e8 seguito dalla stragrande maggioranza dei ricercatori. Ciononostante esiste una piccola ma agguerrita minoranza che tende a dare una spiegazione differente dei fenomeni descritti o a inserirli in una cornice concettuale diversa. \nPatogenesi.\nNel seguito viene riportata schematicamente la sequenza di alterazioni genetiche che conducono al glioblastoma, come descritta nelle due ultime edizioni della classificazione WHO dei tumori del SNC. \nDistinguiamo due tipi di alterazioni:\nLa Tabella 1 (P. Kleihues e H. Ohgaki, 1999, \ncome riportata in P. Kleihues \"et al.\", 2000, con modifiche grafiche) \u00e8 tratta dalla classificazione WHO del 2000 e \nmostra le mutazioni che avvengono da cellule sane al glioblastoma.Nella parte a sinistra si pu\u00f2 vedere l'attivazione delle lesioni intermedie (astrocitoma diffuso e astrocitoma anaplastico) prima di giungere al glioblastoma cosiddetto \"secondario\" (questo aggettivo qui \"non\" ha il significato solito di \"metastatico\" bens\u00ec di \"derivato da precedenti lesioni\"). Nella parte a destra la tabella mostra le mutazioni che dalle cellule sane portano direttamente (\"de novo\") al glioblastoma, detto quindi \"primario\".\nLa Tabella 2 (da P. Kleihues \"et al.\", 2007, con modifiche grafiche) \u00e8 tratta dalla Classificazione WHO del 2007. Sono riassunti ulteriori anni di studi e di approfondimento.\nSi osservi che l'asterisco (*) segnala alterazioni genetiche che sono significativamente differenti in frequenza tra glioblastomi primari e secondari. \nI collegamenti tra le due tabelle si possono desumere esaminando i riferimenti bibliografici indicati.\nUn fatto per\u00f2 \u00e8 necessario evidenziare. Un esame, anche superficiale di queste tabelle, porta alla conclusione che i glioblastomi primari e secondari sono due malattie \"distinte\" (anche se istologicamente poco distinguibili), che colpiscono gruppi di pazienti diversi per et\u00e0 e sesso e che si sviluppano attraverso cammini genetici diversi, con diversi profili di espressione proteica e mRNA. Queste differenze sono importanti, specialmente in quanto possono influenzare la risposta del tumore alla radio- e chemio-terapia e possono costituire il \"target\" di futuri approcci terapeutici.\nComplicanze.\nSi riporta nel seguito un elenco sommario delle complicanze legate al glioblastoma, distinguendo quelle dovute alla malattia da quelle pi\u00f9 legate alle terapie.\nMolte di tali complicanze \"non\" sono comuni e un numero significativo di esse pu\u00f2 essere tenuto sotto controllo terapeuticamente in modo efficace.\nAnatomia patologica.\nEsame macroscopico.\nNonostante la breve durata dei sintomi, i glioblastomi sono spesso di grandi dimensioni al momento della presentazione e possono occupare pi\u00f9 di un lobo. \nLa lesione \u00e8 in genere monolaterale, ma quelle del tronco cerebrale e del corpo calloso possono essere bilateralmente simmetriche. Il tumore occupa la stessa posizione nei due emisferi e si presenta con un aspetto \"a farfalla\".\nL'estensione sopratentoriale bilaterale \u00e8 dovuta a una rapida crescita lungo le strutture mielinizzate, in particolare attraverso il corpo calloso e lungo i fornici verso i lobi temporali.\nI confini della massa neoplastica, che non \u00e8 mai capsulata, sono ovunque sfumati.\nIl colorito \u00e8 grigiastro, ma si possono reperire abbondanti variegazioni, provocate da necrosi \no da emorragie pi\u00f9 o meno recenti, per cui sullo sfondo grigio compaiono aree giallastre, per degenerazione grassa o per necrosi e aree rossastre o nerastre dovute alle emorragie.\nLa zona periferica di tessuto tumorale ipercellulare appare come una rima morbida e grigia.\nIl tessuto necrotico pu\u00f2 anche bordare strutture cerebrali adiacenti senza una zona intermedia tumorale macroscopicamente rilevabile.\nLa necrosi centrale pu\u00f2 occupare pi\u00f9 dell'80% della massa totale del tumore.\nI glioblastomi sono tipicamente punteggiati di macchie di color rosso e marrone per le emorragie, le quali a volte sono abbastanza ampie da provocare sintomi simili al colpo apoplettico, che pu\u00f2 costituire il primo segno clinico del tumore.\nCisti macroscopiche, quando presenti, contengono un fluido torbido proveniente da tessuto tumorale necrotico liquefatto, nettamente in contrasto con le ben delineate cisti di ritenzione degli astrocitomi diffusi di grado II.\nLa maggior parte dei glioblastomi degli emisferi cerebrali \u00e8 chiaramente intraparenchimale, con epicentro nella sostanza bianca.\nQualche volta la neoplasia si presenta come ampiamente superficiale e in contatto con leptomeningi e dura madre e pu\u00f2 essere scambiata per un carcinoma metastatico ovvero per una lesione extra-assiale come il meningioma.\nEsame microscopico.\nIl glioblastoma \u00e8 una neoplasia anaplastica della glia costituita da cellule tumorali astrocitiche scarsamente differenziate, polimorfe, con marcate atipie nucleari e una intensa attivit\u00e0 mitotica. Caratteristiche peculiari ai fini diagnostici sono pure la cospicua proliferazione microvascolare e la presenza di necrosi.\nCome suggerisce l'aggettivo \u201cmultiforme\u201d del sinonimo pi\u00f9 comune, la morfologia istologica del glioblastoma \u00e8 estremamente variabile, con cellule rotondeggianti, a forma di fuso, di dimensioni piuttosto piccole o molto grandi.\nMentre alcuni glioblastomi mostrano un alto grado di polimorfismo cellulare e nucleare, con numerose cellule giganti plurinucleate, altri presentano una conformazione caratterizzata da intensa cellularit\u00e0, ma piuttosto ripetitiva.\nLa natura astrocitica della neoplasia pu\u00f2 risultare abbastanza facile da identificare, almeno localmente, in alcuni tumori, ma difficile da riconoscere in altri, a causa dell'alto grado di anaplasia. L'eterogeneit\u00e0 da regione a regione del glioblastoma \u00e8 rilevante e rende un'impresa difficile effettuarne la diagnosi su campioni limitati quali quelli ottenuti tramite biopsia stereotassica (Si veda l'illustrazione nella sezione Chirurgia.).\nQuantunque prevalga la presenza di cellule scarsamente differenziate, in alcuni punti possono essere distinguibili astrociti neoplastici pi\u00f9 differenziati. Questo \u00e8 particolarmente vero nei casi di glioblastoma derivante da progressione di un astrocitoma diffuso (Grado II della scala WHO). La transizione tra aree che ancora posseggono differenziazione astrocitica riconoscibile e aree ad alta anaplasia cellulare pu\u00f2 essere continua o repentina. Una brusca variazione nella morfologia riflette di solito la comparsa di un tumore diverso, nato per acquisizione di una o pi\u00f9 alterazioni genetiche aggiuntive.\nNel contesto della neoplasia si osservano vaste aree di necrosi, circondate da nuclei disposti parallelamente tra loro, costituendo tipiche \u201cpalizzate\u201d. Si riscontra una marcata proliferazione di cellule endoteliali con formazione di numerosi vasi, alle volte con aspetto simile ad ammasso o gomitolo. Alcuni hanno parete ialina e altri sono trombizzati. La proliferazione endoteliale comunque non \u00e8 diffusa, ma \u00e8 focalizzata in alcuni punti. Attorno alla neoplasia si possono rinvenire aree di astrociti gemistocitici (astrocitomi diffusi di grado II).\nClinica.\nSegni e sintomi.\nLa storia clinica della malattia normalmente \u00e8 breve (meno di 3 mesi, in pi\u00f9 del 50% dei casi), a meno che il tumore non si sviluppi per progressione da un astrocitoma di basso grado (\"glioblastoma secondario\"; vedi pi\u00f9 sopra la sezione Patogenesi).\nI sintomi del glioblastoma sono quelli aspecifici di una massa in espansione all'interno del cranio, quindi di una crescente pressione endocranica. Comuni sono cefalea, nausea, vomito, dilatazione dei vasi cerebrali con alterazioni della retina fino al papilledema, emiparesi, emianestesia, emianopsia, diplopia, afasia e crisi convulsive.\nLa percentuale di pazienti soggetti ad attacchi epilettici arriva sino a un terzo. Da segnalare infine sintomi neurologici non specifici quali l'obnubilamento della coscienza e modifiche della personalit\u00e0.\nDiagnostica per immagini e tumori cerebrali.\nLa presenza di una neoplasia cerebrale pu\u00f2 essere efficacemente rivelata attraverso la tomografia computerizzata (TAC) e la risonanza magnetica nucleare (RM).\nLa RM presenta una maggiore sensibilit\u00e0 rispetto alla TAC nella identificazione delle lesioni; tuttavia non \u00e8 sempre di facile accesso per il paziente e presenta alcune controindicazioni: non pu\u00f2 essere effettuata in portatori di pacemaker, di protesi incompatibili con il campo magnetico, di clips metalliche ecc. La TAC resta la metodica di elezione nella rivelazione di calcificazioni interne alle lesioni o di erosioni ossee della teca o della base cranica.\nL'uso del mezzo di contrasto (iodato in caso di TAC, paramagnetico in caso di RM (gadolinio)), permette l'acquisizione di informazioni sulla vascolarizzazione e sull'integrit\u00e0 della barriera emato-encefalica, una migliore definizione del nodulo tumorale rispetto all'edema cerebrale circostante e consente di avanzare ipotesi sul grado di malignit\u00e0.\nL'esame radiologico permette inoltre di valutare gli effetti meccanici (e le conseguenti modificazioni dei rapporti delle strutture encefaliche) derivanti dalla presenza della massa \u201cestranea\u201d: idrocefalo ed ernie, i cui effetti possono anche risultare letali.\nL'esame, infine, in vista dell'intervento chirurgico, precisa la sede della lesione e la vicinanza (o addirittura il coinvolgimento) del tumore in zone del cervello assolutamente vitali (aree cosiddette \u201celoquenti\u201d). A questo scopo la RM risulta superiore alla TAC per il fatto che \u00e8 in grado di fornire immagini tridimensionali.\nPrima di chiudere questa sezione \u00e8 utile richiamare l'attenzione su alcuni concetti e termini che risulteranno utili per la comprensione di sezioni successive.\nAspetto radiologico del tessuto neoplastico.\nSi vuole mettere in evidenza il fenomeno di \"alterazione\" dal punto di vista radiologico del tessuto neoplastico rispetto al normale parenchima cerebrale (modificazioni della \"densit\u00e0 elettronica\" dei materiali in caso di TAC e dell\"'intensit\u00e0 di segnale\" per la RM).\nCome la maggior parte dei tessuti patologici, anche i tumori sono caratterizzati da un maggiore accumulo di acqua intracellulare. Alla TAC appaiono ipodensi, ovvero di densit\u00e0 inferiore al parenchima cerebrale, alla RM appaiono ipointensi nelle immagini T1-pesate e iperintensi in quelle DP- e T2-pesate. (Cfr. le voci Tomografia computerizzata e Imaging a risonanza magnetica).\n\"Contrast enhancement\" (aumento di segnale di contrasto).\nIn una lastra radiografica la zona di cervello sano non dovrebbe segnalare particolari luminescenze. \u00c8 naturale quindi che si ponga attenzione alle porzioni di maggior segnale di contrasto.\nNel tumore, in genere, la maggior quota di \u201ccontrast enhancement\u201d \u00e8 dovuta alla particolare barriera emato-tumorale, che permette il passaggio di iodio (TAC) e di gadolinio (RM) nello spazio interstiziale extravascolare intratumorale: aumenta cos\u00ec il segnale (densit\u00e0 o intensit\u00e0) del tumore.\nSi faccia comunque attenzione al fatto che il \u201ccontrast enhancement\u201d \"non\" delimita con certezza il tumore dall'edema perilesionale: in effetti nei gliomi infiltranti maligni (quali, ad es., il glioblastoma e l'astrocitoma anaplastico) il reperto anatomo-patologico mostra tessuto neoplastico persino oltre l'edema vasogenico (quello cio\u00e8 causato dalla distruzione della barriera emato-encefalica da parte del tumore), cosa questa che non \u00e8 facilmente dimostrabile attraverso le immagini radiografiche.\nControllo post-chirurgico.\nIl controllo post-chirurgico tramite RM (o TAC) ai fini della determinazione della radicalit\u00e0 della rimozione di un tumore \u00e8 ritenuto \"opinabile\" nella letteratura: l'esame dovrebbe essere eseguito entro 24 ore dalla chirurgia, prima cio\u00e8 che si instaurino le alterazioni della barriera emato-encefalica sostenute dai fenomeni fibrotici-cicatriziali; in altre parole, la cicatrice fisiologica ha un \u201ccontrast enhancement\u201d che pu\u00f2 facilmente confondersi con un residuo o con una ricrescita di tumore.\nAnche dopo trattamento radio-chirurgico, una radionecrosi (vedi pi\u00f9 sotto la sezione omonima) pu\u00f2 presentare caratteristiche di \u201cimaging\u201d e di \u201ccontrast enhancement\u201d con aspetto quasi sovrapponibile a quello di un glioma maligno. Solo mediante metodiche funzionali come la tomografia a emissione di positroni (PET) con fluorodesossiglucosio (FDG-PET), la quale dimostra una pi\u00f9 elevata captazione di glucosio da parte del tumore rispetto al tessuto sano, \u00e8 possibile valutare l'assenza di metabolismo nelle necrosi rispetto alla recidiva tumorale, (anche se \u00e8 possibile che necrosi e recidiva coesistano).\nIn alternativa alla PET si pu\u00f2 utilizzare l\"'analisi spettroscopica mediante RM\" (Vedi Spettroscopia di risonanza magnetica nucleare e Risonanza magnetica funzionale): nella \u201cmappa\u201d dei metabolici di tale metodica \u00e8 presente il picco della colina (Cho) che \u00e8 associato alla sintesi delle membrane cellulari: un alto picco \u00e8 indicativo di elevato turnover cellulare, come si verifica nei tumori.\nDiagnostica per immagini e glioblastoma.\nLa TAC evidenzia una lesione di morfologia irregolare, prevalentemente ipodensa, fortemente disomogenea per la presenza di vaste aree necrotiche di pi\u00f9 netta ipodensit\u00e0 e di aree solide iperdense. Queste ultime sono espressione di un rapido accrescimento e conseguentemente di una elevata malignit\u00e0.\nFrequenti le zone emorragiche, variabili da piccoli foci a vaste aree ematiche che possono coinvolgere l'intera lesione.\nCaratteristica \u00e8 la morfologia a \"farfalla\" se presente l'interessamento di entrambi gli emisferi attraverso il corpo calloso.\nDopo contrasto compaiono grossolani cercini di impregnazione intorno alle aree necrotiche.\nAlla RM la parte solida appare ipointensa in T1 e iperintensa in T2 con zone di segnale pi\u00f9 elevato nelle parti a pi\u00f9 forte cellularit\u00e0. Le aree necrotiche, sempre iperintense in T2, possono presentarsi ipo-, iso- o iperintense in T1 in funzione del contenuto proteico o di prodotti di degradazione dell'emoglobina.\nL\"'enhancement\" dopo mezzo di contrasto \u00e8 in genere intenso e irregolare alla periferia del tumore e identifica soprattutto la componente cellulare \u201cproliferativa\u201d della neoplasia.\nComuni le aree puntiformi e serpiginose di assenza di segnale da flusso connesse alla presenza della ricca neovascolarizzazione. Questi vasi patologici neoformati sono privi di barriera ematoencefalica: ci\u00f2 spiega sia l'impregnazione abbondante e grossolana sia l'edema vasogenico perilesionale (vedi la sezione precedente) dovuto al passaggio di liquido in sede extracellulare.\nDiagnosi differenziale.\nLa diagnosi differenziale si pone con: metastasi, emorragie cerebrali spontanee, ascessi, forme atipiche di sclerosi multipla, danno di barriera secondario a radioterapia.\nDiagnostica per immagini. Conclusioni.\nSi pu\u00f2 concludere arguendo che \"il primo passo\" da considerare nella valutazione di un paziente nel quale si sospetti una neoplasia cerebrale \u00e8 la risonanza magnetica.Tale esame sarebbe altres\u00ec da consigliare a \"ogni\" paziente che soffra di crisi epilettiche, per le quali \"non\" vi siano \"immediate e plausibili giustificazioni\".\nNormalmente la risonanza rivela senza particolari difficolt\u00e0 la presenza del glioblastoma quale causa dei sintomi lamentati e non sono necessari ulteriori esami.\nTrattamento.\nNel trattamento del glioblastoma, come per qualunque altro tumore cerebrale, distinguiamo le terapie di supporto dalle terapie curative.\nTerapie di supporto.\nIl trattamento di supporto ha come scopo di alleviare i sintomi e di migliorare le funzioni neurologiche del paziente. Gli agenti di supporto primari sono i farmaci antiepilettici e i corticosteroidi.\nFarmaci antiepilettici.\nI farmaci antiepilettici vengono somministrati a circa il 25% dei pazienti che hanno avuto crisi epilettiche alla presentazione della malattia. La fenitoina (300\u2013400\u00a0mg/d) \u00e8 il farmaco pi\u00f9 comunemente usato, ma carbamazepina (600-1 000\u00a0mg/d), fenobarbital (90\u2013150\u00a0mg/d) e acido valproico (750-1 500\u00a0mg/d) sono ugualmente efficaci. Le dosi di tutti questi anticonvulsionanti devono essere adattate ai livelli che si riscontrano poi nel sangue del paziente, per fornire la massima protezione.\nSimilmente efficaci sono gli antiepilettici di nuova concezione, quali levetiracetam, gabapentin, lamotrigina e topiramato. La maggior parte di questi nuovi principi attivi ha il vantaggio di causare scarsi effetti collaterali di tipo cognitivo e, per il fatto che non inducono il sistema epatico microsomiale, non alterano il metabolismo dei chemioterapici. Questi nuovi anticonvulsivi stanno rapidamente sostituendo i farmaci classici nella terapia antiepilettica di prima linea.\nProfilassi.\nLe sperimentazioni cliniche di tipo prospettico hanno dato risultati negativi nel tentativo di mostrare l'efficacia di un uso profilattico dei farmaci antiepilettici in caso di pazienti di tumori cerebrali che non avevano mai lamentato crisi epilettiche.Di conseguenza, la letteratura medica ne sconsiglia l'uso per questo scopo eccetto che per il periodo relativo all'intervento chirurgico, quando il loro utilizzo pu\u00f2 ridurre l'incidenza di crisi epilettiche post-operatorie.Nei casi quindi di pazienti che non hanno mai avuto crisi \u00e8 consigliabile che gli anticonvulsivi non siano pi\u00f9 somministrati entro le 2 settimane dall'intervento.\nCorticosteroidi.\nI farmaci a base di corticosteroidi sono in grado di ridurre l'edema peritumorale, diminuendo l'effetto massa della neoplasia e riducendo la pressione endocranica. Come effetto immediato si ottiene un sollievo al mal di testa e un miglioramento dei segni \u201clateralizzanti\u201d (vedi la sintomatologia descritta alla voce epilessia).Il corticosteroide di elezione \u00e8 il desametasone, a motivo della sua minima attivit\u00e0 mineralcorticoide. \nLa dose di partenza \u00e8 di circa 16\u00a0mg/d. Tale quantit\u00e0 pu\u00f2 essere aumentata o diminuita fino a raggiungere la minima dose necessaria per tenere sotto controllo la sintomatologia neurologica.\nL'uso prolungato di corticosteroidi \u00e8 associato a ipertensione, diabete mellito, stato iperglicemico iperosmolare non chetosico (affezione a pericolo di vita), miopatia, aumento di peso, insonnia e osteoporosi. Talch\u00e9 nel paziente di tumore cerebrale la dose steroidea dev'essere ridotta gradualmente \u201cil pi\u00f9 rapidamente possibile\u201d, una volta che sia iniziato il trattamento curativo.\nPer la maggior parte dei pazienti si cessa la somministrazione dei corticosteroidi quando hanno completato la radioterapia.\nAi pazienti sotto steroidi per pi\u00f9 di 6 settimane si consiglia una profilassi antibiotica per la polmonite da pneumocystis carinii, cura che dovrebbe continuare per 1 mese dalla cessazione della somministrazione di corticosteroidi.\nTerapie curative.\nLe terapie curative dei tumori cerebrali includono essenzialmente chirurgia, radioterapia e chemioterapia.\nIl primo passo \u00e8, se possibile, di stendere un piano terapeutico generale che permetta di abbozzare la sequenza e i singoli elementi del trattamento multidisciplinare.\nChirurgia.\nL'approccio chirurgico dev'essere scelto accuratamente, allo scopo di ottenere la massima asportazione possibile del tumore, preservando le strutture vitali del cervello e minimizzando il rischio di deficit neurologico postoperatorio.\nGli obiettivi dell'intervento chirurgico sono:\nUn'asportazione maggiore del 98% del volume del tumore (resezione \u201ctotale\u201d) aumenta la sopravvivenza rispetto a una resezione subtotale o parziale. La resezione subtotale \u201cestesa\u201d non sembra conferire alcun vantaggio di sopravvivenza rispetto alla biopsia o alla resezione parziale.\nIn caso di ripresentazione della malattia (e questo avviene nella quasi totalit\u00e0 dei glioblastomi), o di espansione della parte di tumore rimasta dall'operazione chirurgica, o di radionecrosi (sia la ripresa di malattia sia la radionecrosi causano effetto massa ed edema e, come detto in precedenti sezioni, non sono distinguibili alla risonanza classica) si ricorre a un secondo intervento, per ridurre gli effetti della massa neoformata sul parenchima cerebrale.\nIn situazione di ricorrenza difficilmente si ottiene la guarigione, comunque ne consegue di solito un miglioramento della qualit\u00e0 della vita e una modesta estensione di sopravvivenza media.\nIn generale, un secondo intervento viene escluso in pazienti con indice di Karnofsky (KPS) inferiore o uguale a 60 o in quei pazienti che non sono candidabili a terapie adiuvanti successive alla chirurgia.\nPrima di concludere questa sezione val la pena di accennare a studi clinici che prevedono durante l'operazione chirurgica la somministrazione intratecale di chemioterapici o immunoterapici ovvero di liquidi radianti. Questi studi sono nella fase di prima sperimentazione.\nIl posizionamento sul letto operatorio di \u201cwafers\u201d impregnati di carmustina \u00e8 l'unico caso di chemioterapia intracavitaria attualmente (settembre 2008) approvata dalla FDA (Food and Drug Administration) per il caso di glioblastoma.\nNegli anni 2010, l'intervento chirurgico si \u00e8 evoluto andando a rimuovere il tumore del pazienze \"in awake\", ovvero \"da sveglio\". Grazie a tale operazione si pu\u00f2 sondare se una determinata parte del cervello si pu\u00f2 rimuovere senza che il paziente ne possa subire conseguenze dopo la sua operazione. Si elettro-stimolano specifiche zone del cervello per comprendere se il paziente risponde man mano a una psicologa la quale comunica con i chirurghi per capire fino a quando \u00e8 possibile rimuovere il tumore.\nRadioterapia.\nLa radioterapia, che normalmente viene effettuata dopo l'operazione chirurgica, riguarda la parte di encefalo interessata dall'intervento oltre a un leggero margine esterno, e ha lo scopo di danneggiare il DNA di eventuali cellule tumorali rimaste dopo l'operazione e sfuggite al chirurgo perch\u00e9 non visibili al microscopio (in quanto infiltratesi pi\u00f9 o meno distanti dalla zona dell'operazione).\nSe la radioterapia riesce a danneggiare tali cellule prima che esse abbiano la possibilit\u00e0 di riparare il DNA e di riprendere la moltiplicazione cellulare, il paziente ne guadagna in sopravvivenza.\nSperimentazioni cliniche sui gliomi di alto grado (astrocitoma anaplastico, oligodentroglioma anaplastico, oligostrocitoma anaplastico, glioblastoma) effettuate dal BTSG (Brain Tumor Study Group) statunitense hanno mostrato che la radioterapia postoperatoria a dosi superiori a 50 Gy fornisce un miglioramento della sopravvivenza rispetto a nessun trattamento postoperatorio e che 60 Gy danno come risultato una sopravvivenza significativamente pi\u00f9 lunga rispetto ai 50 Gy.\nQuesta quantit\u00e0 di radiazione corrisponde a una dose appena al di sopra di quella necessaria alla formazione di radionecrosi, perci\u00f2 si \u00e8 scelto come standard il trattamento radioterapico di 60 Gy complessivi somministrati in 30-33 frazioni, una al giorno.\nPazienti di glioblastoma di oltre 60 anni con una terapia abbreviata di 40 Gy in 15 frazioni mostrano sopravvivenza identica a quella ottenuta col regime standard. Perci\u00f2 \u00e8 ragionevole per tali pazienti l'uso di tale trattamento ridotto.\nCirca la met\u00e0 dei pazienti con astrocitoma anaplastico \u201crisponde\u201d alla radioterapia con 60 Gy (dato verificabile tramite evidenza radiografica); la percentuale si riduce al 25% per i pazienti con glioblastoma. Per entrambe le neoplasie casi di guarigione completa per radioterapia sono molto rari.\nNel tentativo di migliorare i risultati sunnominati, sono stati messi a punto un certo numero di nuovi approcci, quali la radioterapia iperfrazionata (HFRT), la brachiterapia (utilizzo di aghi radioattivi depositati direttamente), la radiochirurgia. Quest'ultima ha goduto nel recente passato di un certo interesse, in quanto trattasi di procedura non invasiva, da poter essere effettuata in certi casi anche in situazione di day-hospital. Richiede una selezione molto accurata dei pazienti, in quanto, tra l'altro, necessita che la neoplasia non sia estesa bens\u00ec altamente focalizzata.\nA parte casi particolari, queste nuove tecniche non hanno mostrato di migliorare significativamente la sopravvivenza globale del paziente.\nRadionecrosi.\nSi \u00e8 gi\u00e0 accennato in precedenti sezioni alla necrosi radioindotta. Questa complicanza \u00e8 prodotta soprattutto dalla brachiterapia e dalla radiochirurgia e determina la sintomatologia da effetto massa, pi\u00f9 sopra descritta, in circa il 50% dei pazienti di glioma maligno. Con il trattamento con corticosteroidi si riesce spesso a controllare l'edema circostante l'area radio-necrotica. Ci\u00f2, a lungo andare, a sua volta produce per\u00f2 dipendenza dagli steroidi, con tutte le complicazioni dell'uso prolungato a cui si \u00e8 fatto cenno (nella sezione dei Corticosteroidi). Nei casi pi\u00f9 gravi occorre far ricorso alla operazione chirurgica per rimuovere la massa necrotica.\nChemioterapia.\nAnche la chemioterapia ha lo scopo di danneggiare l'organizzazione del DNA delle cellule tumorali, eventualmente rimaste dopo l'operazione chirurgica e sfuggite alla radioterapia. Se il chemioterapico riesce a scardinare tale DNA, la cellula tumorale passa in fase di \"morte programmata\" (apoptosi).\nLa chemioterapia apporta benefici limitati ai pazienti di glioblastoma. Nelle sperimentazioni cliniche l'uso di nitrosuree non ha allungato significativamente la sopravvivenza media in tutti i pazienti, ma un sottogruppo di essi pare beneficiare di una sopravvivenza prolungata con l'aggiunta di chemioterapia alla radioterapia. Fattori prognostici quali l'et\u00e0, l'indice di Karnofsy, ecc. non riescono a predire quali pazienti trarranno vantaggi dalla chemioterapia. (Vedi per\u00f2, pi\u00f9 oltre, il caso della temozolomide).\nIn una larga sperimentazione di fase III, i pazienti (con diagnosi di glioblastoma e senza alcun trattamento radio- chemio-terapico precedente) sono stati \u201crandomizzati\u201d per ricevere sola radioterapia (gruppo A) oppure radioterapia con contemporanea somministrazione giornaliera del farmaco temozolomide, seguita da somministrazione mensile sempre di temozolomide (gruppo B).\nSul totale di 573 pazienti la sopravvivenza media \u00e8 passata da 12,1 mesi (gruppo A) a 14,6 mesi (gruppo B). Ma, cosa ancor pi\u00f9 significativa, la sopravvivenza a due anni \u00e8 pi\u00f9 che raddoppiata, passando da 10,4% del gruppo A a 26,5% per il gruppo B.\nIl trattamento in combinata radioterapia-temozolomide \u00e8 risultato mediamente ben tollerato e con una tossicit\u00e0 aggiuntiva minimale, talch\u00e9 questo protocollo \u00e8 diventato lo standard terapeutico di elezione per di tutti i nuovi pazienti di glioblastoma.\nCome prodotto collaterale dello studio di cui si diceva, \u00e8 stata individuata una proteina tumorale (MGMT) in grado di predire, con un'approssimazione utile nella pratica, quali pazienti beneficeranno del protocollo combinato. Questa metodica \u00e8 ancora in fase di prova da parte della comunit\u00e0 scientifica e qui viene solo citata per informazione.\nCannabinoidi.\nUn discorso a parte meritano i cannabinoidi. Dei derivati della cannabis \u00e8 nota l'efficacia in oncologia (attraverso capsule di tetraidrocannabinolo (THC) ovvero l'analogo sintetico nabilone), da un lato per combattere la nausea e il vomito indotti dalla chemioterapia, dall'altro per stimolare l'appetito e attenuare il senso di angoscia ovvero il dolore vero e proprio.\nDimostrata \u00e8 la loro capacit\u00e0 di inibire la crescita e l'angiogenesi nei gliomi maligni.\nI risultati di uno studio pilota relativo all'uso di THC su pazienti (in fase terminale) affetti da glioblastoma ricorrente sono apparsi meritevoli di approfondimento.\nMa estremamente interessante \u00e8 la scoperta (per ora confermata su animali) che i cannabinoidi sono in grado di attaccare le \"cellule staminali neoplastiche\" del glioblastoma, col risultato da un lato di indurre la loro differenziazione in cellule pi\u00f9 mature (e quindi pi\u00f9 \u201ctrattabili\u201d) e dall'altro di inibire la tumorigenesi.\nRicorrenza.\nNonostante i (limitati) successi iniziali delle terapie, praticamente tutti i glioblastomi si ripresentano.In tale situazione il paziente pu\u00f2 essere sottoposto a una seconda operazione (se \u00e8 nelle condizioni previste) ovvero pu\u00f2 beneficiare di tecniche radioterapiche focalizzate (radiochirurgia, se la neoplasia risponde ai requisiti visti prima. Si osservi che, di solito, non \u00e8 possibile effettuare un secondo ciclo di radioterapia standard a 60 Gy.), oppure gli possono essere somministrati chemioterapici diversi dalla temozolomide (a cui il paziente \u201dnon risponde pi\u00f9\u201d).\nTipici chemioterapici di ricorrenza sono la procarbazina, le nitrosuree, il melphalan, il carboplatino e altri.In studi clinici recenti hanno mostrato un'attivit\u00e0 antitumorale di interessante significativit\u00e0 l'utilizzo di mitoxantrone e il combinato di idrossiurea con imatinib mesilato.\nAltre sperimentazioni cliniche suggeriscono l'impiego di inibitori dei recettori del fattore di crescita dell'epidermide o l'utilizzo di agenti anti-angiogenesi, ovvero di terapie combinate di radiofarmaci iniettati localmente insieme a chemioterapici pure iniettati localmente.\nTutti questi studi e protocolli sono al vaglio della comunit\u00e0 scientifica.\nUn obiettivo comunque inseguito \u00e8 l'individuazione di una metodica pratica per caratterizzare le classi di pazienti per le quali un protocollo dia i risultati migliori, in modo che assegnando il particolare paziente alla classe pi\u00f9 opportuna gli venga praticato il protocollo di maggior efficacia, utilit\u00e0 e minimo impatto.\nPrognosi.\nSperimentazioni cliniche \u201crandomizzate\u201d del 1978 mostravano che la sopravvivenza media dopo la chirurgia, per pazienti in cura con soli corticosteroidi, era di 14 settimane, che salivano a 38 dopo la radioterapia. La chemioterapia allunga la sopravvivenza. Pazienti trattati con chirurgia, radioterapia e chemioterapia avevano una sopravvivenza media di circa 1 anno, salita a 15-18 mesi nel 2015.. Uno studio del 1998 riguardante 279 pazienti, che avevano ricevuto un trattamento completo aggressivo, riporta che solo 5 di essi (l'1,8%) sono sopravvissuti oltre i 3 anni.\nIn realt\u00e0 ogni paziente reagisce in modo diverso alle terapie, talch\u00e9 per il singolo le probabilit\u00e0 di sopravvivenza (nel caso di trattamento completo, comprensivo di gestione della ricorrenza) risultavano nel 2008 pari al 57% a un anno, 16% a due anni e 7% a tre anni.. Dati del 2014 confermano una scarsa sopravvivenza oltre i 2,5 anni, con solo il 5% dei pazienti trattati che sopravvive a 5 anni dalla diagnosi, mentre per i pazienti non trattati la sopravvivenza media \u00e8 di tre mesi dalla diagnosi. Dopo i 3 anni in letteratura si parla di \"lunga sopravvivenza\".\nLa sopravvivenza dopo 3 anni \u00e8 rara, pi\u00f9 frequente nel glioblastoma secondario. Un caso limite di lunga sopravvivenza (11 anni) \u00e8 costituito dal famoso medico psichiatra francese David Servan-Schreiber, sopravvissuto prima 8 anni ad astrocitoma di IV stadio e poi 11 anni a glioblastoma secondario di I stadio da esso derivato, per un totale di 19 anni di vita in buona qualit\u00e0, dopo la diagnosi di tumore che nel 1992 gli aveva lasciato pochi mesi. Grazie a cure sperimentali, sopravvisse 1 anno al glioblastoma di IV stadio ai lobi frontali, in discrete condizioni (2010-2011).\nUn dato importante deriva da uno studio del 2003: la probabilit\u00e0 di sopravvivere \"per un altro anno\", \"essendo gi\u00e0 sopravvissuti\" uno, due, tre, quattro o cinque anni dopo la craniotomia \u00e8, rispettivamente, del 64,8%, 58,7%, 85,7%, 80,0%, 75,0%."}
{"id": "870469", "revid": "767487", "url": "https://it.wikipedia.org/wiki?curid=870469", "title": "Hooligans (film 2005)", "text": "Hooligans (\"Green Street\") \u00e8 un film del 2005 diretto da Lexi Alexander.\nTrama.\nMatt Buckner, brillante studente di giornalismo ad Harvard, viene espulso dall'universit\u00e0 per colpa del suo compagno di stanza (Jeremy Van Holden, figlio di una ricca e potente famiglia) il quale \u00e8 un tossicodipendente e una volta scoperto dalla scuola fa in modo che tutte le colpe ricadano su Matt, al quale offre dei soldi come \"ricompensa\", che in primo momento vengono rifiutati; Van Holden li lascia quindi sul tavolo ed esce dalla stanza. Matt quindi, disilluso e sconfitto, li prende e decide di andare a Londra da sua sorella Shannon, dove fa amicizia con il fratello di suo cognato, Pete Dunham, che \u00e8 il leader degli hooligans del West Ham United, la \"Green Street Elite\" (GSE, che si ispira all'Inter City Firm).\nMatt \u00e8 un ragazzo debole, insicuro e senza certezze, ma successivamente all'entrata nel gruppo, partecipando attivamente al ritorno alla \"vecchia fama\" della GSE con scontri violenti con altre tifoserie, diventa molto sicuro di s\u00e9 e comincia a vedere il mondo da un'altra prospettiva.\nMatt, noto come \"lo Yankee\" comincia a essere benvoluto dalla GSE e soprattutto da Pete, guadagnandosi per\u00f2 il rancore di Bovver, il \"vice\" di Pete, che inizia a esser geloso di lui. La situazione degenera quando, nella F.A. Cup, il West Ham deve incontrare il , storica squadra rivale londinese: il gruppo viene a scoprire che Matt studiava giornalismo negli Stati Uniti (cosa che aveva omesso a Pete) e lo accusa di essere in realt\u00e0 un giornalista del \"Times\" infiltrato, creando un clima di sfiducia e tensione all'interno della GSE; Bovver \u00e8, naturalmente, tra i pi\u00f9 ostili a Matt. In sua difesa accorre il cognato Steve, alias \"The Major\", ex-capo della GSE, che convince Pete a dare fiducia a Matt.\nBovver, sconvolto dalla gelosia e dal risentimento, si rivolge allora a Tommy Hatcher, violento capo degli acerrimi rivali del Millwall, dicendo che un giornalista infiltrato avrebbe creato problemi anche a loro: per incentivarlo ad intervenire contro Matt e gli altri membri del gruppo, Bovver confida ad Hatcher che nel loro pub, assieme allo Yankee, c'\u00e8 \"The Major\", col quale ha un conto in sospeso: dieci anni prima il figlio dodicenne di Tommy, infatti, mor\u00ec partecipando, in casa del Millwall, ad uno scontro con la GSE guidata allora da \"The Major\", e fu proprio a causa di quella tragedia che Steve Dunham si ravvide, abbandonando il mondo del tifo violento e del calcio.\nHatcher e i suoi, grazie alla delazione di Bovver, attaccano allora il pub dei tifosi del West Ham, e nella micidiale rissa che segue Tommy ferisce gravemente Steve, che finisce all'ospedale. La moglie Shannon, sconvolta, accusa ingiustamente Pete di essere la causa delle condizioni del marito e di aver plagiato il fratello, con il quale decide di tornare negli Stati Uniti, insieme al proprio figlio di pochi mesi.\nPete organizza per il giorno dopo una resa dei conti definitiva con quelli del Millwall, mentre Matt sembra fare i preparativi per tornare negli Stati Uniti, ma la mattina dopo si unisce agli altri compagni. Shannon, preoccupata, lo va a cercare, recandosi sconsideratamente con il figlioletto proprio sul luogo della sfida.\nDurante lo scontro tra le due tifoserie, Pete si sacrifica, rimanendo ucciso per salvare la famiglia del fratello da Hatcher, reso come folle dall'odio e intenzionato a procurare a \"The Major\" il dolore causato dalla perdita del figlio.\nBovver cerca una sorta di redenzione, partecipando al violento scontro e aiutando Matt a mettere in salvo Shannon e il figlio. Con la morte di Pete, ucciso da Hatcher durante lo scontro, Matt decide di tornare negli Stati Uniti. Ma ora non \u00e8 pi\u00f9 il ragazzo debole e insicuro che compare all'inizio del film bens\u00ec, grazie agli insegnamenti di Pete e all'esperienza maturata sostenendo il West Ham e lottando accanto ai propri compagni, \u00e8 diventato un uomo che sa affrontare la vita e combattere per i propri diritti. Affronta il suo vecchio compagno di stanza van Holden e riesce a fargli confessare le sue colpe, incidendole su un registratore che nascondeva su di s\u00e9, cosa che gli consentir\u00e0 di essere riammesso ad Harvard.\nNella scena finale del film Matt si allontana, nel silenzio notturno, lungo una strada, intonando ad alta voce l'inno del West Ham United \"I'm forever blowing bubbles\", tornando a respirare l'atmosfera tipica dei tanti \"pre-partita\" vissuti assieme ai compagni di tifo.\nProduzione.\nNella scena iniziale in cui i ragazzi della GSE incontrano i tifosi rivali del Tottenham in metropolitana vengono inquadrati i due gruppi: i tifosi del West Ham hanno tutti le scarpe bianche mentre gli avversari non vengono inquadrati a quell'altezza.\nQuando verso la fine Bovver picchia Matt al pub e Pete li divide, si sente Pete che dice \"Non puoi picchiare uno della gang\"; questa traduzione \u00e8 sbagliata poich\u00e9 lui dovrebbe dire \"Non puoi picchiare un uomo a terra\". Questo spiegherebbe il motivo per il quale non ha detto niente quando lo hanno picchiato all'inizio della scena.\nLe immagini della prima partita a cui Matt assiste si riferiscono a West Ham-Gillingham 3-1, disputata il 23 ottobre 2004 per la quindicesima giornata della Football League Championship (nelle immagini compaiono chiaramente i giocatori Danny Spiller e Leon Johnson). A dispetto di ci\u00f2, i dialoghi fanno pensare che l'avversario sia il Birmingham City. La scelta, del resto, non deve essere stata casuale, poich\u00e9 nella sua storia spesso il Birmingham City ha utilizzato in trasferta una seconda maglia con blu e nero, stessi colori esibiti dal Gillingham nel film.\nJeremy Van Holden \u00e8 interpretato dal cantante Terence Jay che ha anche inciso la colonna sonora del film, da cui \u00e8 stato estratto il singolo One Blood.\nIn Italia, il film \u00e8 stato vietato ai minori di 18 anni per la violenza cruda e le numerose sequenze splatter, ripercorrendo la maggior parte del film."}
{"id": "870470", "revid": "547992", "url": "https://it.wikipedia.org/wiki?curid=870470", "title": "Giulio Berruti", "text": "Biografia.\nNasce a Roma da padre oculista e madre avvocato ed ex funzionario della Presidenza della Repubblica.\nDopo aver conseguito la maturit\u00e0 classica presso il Liceo Ginnasio Statale T. Lucrezio Caro e il diploma professionale di odontotecnico, si iscrive all'Universit\u00e0 degli Studi di Roma Tor Vergata, e nel 2010 consegue la laurea in odontoiatria e protesi dentaria. Successivamente ha intrapreso la specializzazione in ortodonzia, che ha conseguito nel 2015.\nNe frattempo si dedica anche alla recitazione e frequenta corsi, tra cui il corso di Anne Strasberg e il Workshop intensivo per attori professionisti di Ivana Chubbuck.\nCome attore comincia da piccoli ruoli, interpreta il ruolo di \"Roberto\" nel film \"Melissa P.\" (2005), regia di Luca Guadagnino.\nIn seguito ha un cameo nel film \"Scrivilo sui muri\", con Primo Reggiani e Cristiana Capotondi. Nel 2006 interpreta il ruolo di \"Thomas\" nella miniserie tv \"La freccia nera\".\nTuttavia la notoriet\u00e0 e il successo arrivano nel 2007 grazie alla serie \"La figlia di Elisa - Ritorno a Rivombrosa\", regia di Stefano Alleva, su Canale 5, dove interpreta il ruolo del protagonista, il marchese Andrea Van Necker.\nDal 2008 \u00e8 Vicepresidente e testimonial dell'associazione culturale no profit ONLUS EFFEMERIDI che si occupa di sensibilizzazione sul tema ambientale, sanitario e dei diritti degli animali.\nNel 2014 \u00e8 testimonial di #unamoredilibro, un'iniziativa del Corriere della Sera.\nNel 2016 \u00e8 uno dei protagonisti sia nella serie \"Matrimoni e altre follie\" nel ruolo del cuoco Rocco Borgia e sia in \"Squadra antimafia - Il ritorno del boss\" dove interpreta il ruolo di Carlo Nigro, il nuovo vice-questore della Duomo e diventa protagonista, sostituendo Marco Bocci.\nSempre nel 2016 \u00e8 testimonial per Marevivo.\nDue anni dopo, nel 2018, Berruti risalta ancora una volta grazie alla vittoria del talent show \"Dance Dance Dance\" insieme all'attrice Cristina Marino.\nNel 2019, Berruti entra nel cast del film \"Gabriel's Inferno\", adattamento cinematografico tratto dal primo libro della trilogia omonima scritta da Sylvain Reynard. L'attore veste i panni del protagonista, il professor Gabriel Emerson. Il film \u00e8 prodotto dalla nuova piattaforma americana Passionflix, ed \u00e8 uscito il 29 maggio 2020.\nVita privata.\n\u00c8 stato legato prima all'attrice Anna Safroncik, in seguito all'attrice Marianna Di Martino, dal 2014 a Maria Sole De Angelis e dal 2017 all'attrice Francesca Kirchmair. Attualmente \u00e8 legato alla politica Maria Elena Boschi."}
{"id": "870475", "revid": "120727579", "url": "https://it.wikipedia.org/wiki?curid=870475", "title": "Famiglie genovesi", "text": "Nei secoli in cui la storia di Genova prese la fondamentale svolta dell'autonomia - prima giuridica, poi politica ed economica - la citt\u00e0 crebbe d'importanza. \nLa comunit\u00e0 genovese ha ospitato a partire da tempo immemore genti provenienti dai luoghi pi\u00f9 lontani e disparati, tanto che fra le varie teorie che si sono formulate sull'origine del nome Genova, una in particolare sostiene come l'origine sia da ricercare nella lingua greca, da \"xenos\" (straniero), fino ad arrivare a quel fatidico 958, anno delle concessioni di Berengario II d'Italia e poi fino alla fine dell'avventura comunale-repubblicana nel 1815.\nLa nascita di una classe dirigente di nobili, mercanti, politici, fu dunque condizionata anche dall'emigrazione in terra genovese: non stupisce pertanto trovare fra le famiglie nobili genovesi nomi che possono suonare bizzarri e/o di origini lontane.\nTipologia dei nomi.\nCos\u00ec fu per dinastie di area tedesca, come i Fieschi o di origine greca, come i Cybo (o Cibo), i Lomellini (dalla Lomellina), i cognomi Tartaro (mutato poi in Imperiale) e Durazzo (dall'omonima citt\u00e0 albanese). Tali nomi suggeriscono il luogo lontano di provenienza e cos\u00ec pure accade per quelli di molte altre famiglie che nei secoli vennero successivamente ascritte alla nobilt\u00e0 genovese.\nNon mancano certo riferimenti alle zone della citt\u00e0 come Voltaggio (Italia) dall'omonima Voltaggio (famiglia), la Soxilia, De Porta o Della Porta, De Castro o Di Castello, Staglieno - Soziglia, Porta e Castello sono antichi sestieri della citt\u00e0, e Staglieno un popoloso quartiere cittadino - e della Liguria come Chiavari, Struppa, Murta.\nL'attivit\u00e0 svolta come mercanti sul mare condizion\u00f2 i De Mari o gli Usodimare ma anche Pevere (da pepe) o Safrano (da zafferano); ancora legati al mondo dei mestieri i cognomi Streggiaporco (letteralmente striglia maiali) e Porco, che per\u00f2 si riunirono assumendo il cognome omnicompresivo di Salvaghi (\"selvatici\", in genovese \"sarv\u00e6ghi\").\nCerte situazioni sono sintomatiche peraltro di come nell'ordinamento sociale della Genova dell'epoca non vi erano caste chiuse e chiunque poteva aspirare e venire a far parte del patriziato cittadino, esempi lampanti sono i Durazzo, il cui capostipite fu addirittura fatto schiavo e i Streggiaporco.\nNon era raro, nella Genova medievale e rinascimentale riunire pi\u00f9 famiglie sotto il cognome della pi\u00f9 importante per motivi di affari, dinastici e di mutuo aiuto; questa forma di consorteria veniva chiamata Albergo.\nVi \u00e8 poi una sostanziale distinzione da fare tra famiglie nobili di origine viscontile come i Grillo o gli Spinola, di origine feudale come i Carmandino o i conti di Ventimiglia o gli Staglieno e le famiglie di estrazione popolare come gli acerrimi nemici Fregoso e Adorno.\nGenova, inoltre, era una repubblica che dominava anche zone infeudate a cittadini genovesi, come i Doria ad Oneglia o i Fieschi a Lavagna o i Pastorino a Masone, o ancora, gli Spinola nell'entroterra (fino all'Oltregiogo); altre famiglie invece (o altri rami delle stesse famiglie), creditrici per grosse somme di denaro di sovrani stranieri, vennero investite di titoli in tutta Italia e in Europa: cos\u00ec avvenne per i Lercari in Sicilia, ove fondarono la citt\u00e0 di Lercara Friddi; dei Doria nominati Duchi di Tursi e Principi di Melfi (titolo tenuto da Andrea Doria al quale si deve il nome del suo palazzo a Genova); dei Grillo duchi di Mondragone e marchesi di Estoublon; dei Gattilusio a Mitilene, degli Zaccaria a Chio o degli Embriaci a Biblo.\nLe famiglie di dignit\u00e0 Consolare.\nSono considerate famiglie di Dignit\u00e0 Consolare quelle che hanno avuto almeno un Console Maggiore o del Comune, o un Nobile o Rettore nei periodi in cui il potere era affidato ad un Podest\u00e0.\nL'elenco delle Famiglie Consolari di Genova \u00e8 tratto dall'opera dell'Olivieri data alle stampe nel 1861, seguendo la regola che per Consoli si intendono esclusivamente quelli detti Consoli Maggiori o del Comune, o Nobili o Rettori nei periodi in cui il potere era affidato ad un Podest\u00e0.\nNel medioevo i cognomi non erano pi\u00f9 utilizzati e spesso si confondevano con i luoghi di provenienza; le particelle de, della, dalla, largamente utilizzate dopo il nome di battesimo, erano fonte di ulteriore incertezza. In questo elenco i cognomi sono indicati come furono trascritti nell'anagrafe del Regno d'Italia; tra parentesi sono state riportate le forme originali o latine con cui compaiono nei documenti antichi.\nElenco Alfabetico\nA\nAlberici (de o degli \u2013 Albericus, Albericis), Antiochia (de), Avvocato (i) o Avogadro (Advocatus)\nB\nBarca, Battigatto (i- o Battigattus ), Bombello o Mobello (Bonobello), Boggiano (i) o Bogiana, Bufferio (i) o Bufferia (Bufferius), Boterico o Bottaro (Botericus o Botarius), Brusco o Bruschi (Bruscus), Bulgaro\nC\nCaffaro (Cafarus), Camilla (de), Cancelleri (Cancellarius), Canella o Cannella, Capra, Carmandino (de), Castello (de) o Castro (de), Cicala, Contado o Gontardo (Gontardus), Crespino o Crispino (Crespinus), Croce (de Cruce)\nD\nDellach\u00e0, Domoculta o Democulta (Domuscultae o de Domoculta), Doria (de Auria, Auriae, d'Oria)\nE\nEmbriaco (Embriacus o Embriaci),\nF\nFornari (Fornarius o Fornarii),\nG\nGaraldo (de), Garrio (Garrius), Getio (Getius), Giudice o Judice (Judex, de Judicibus), Grillo (Grillus o Grilli), Grimaldi (Grimaldus), Guelfo (i), Guercio (Guercius o Guercii), Guidone (de),\nL\nLercari (Lercarius), Longo o Longhi (Longus), Lusio o Lussio (Lusius),\nM\nMalabito (Malabitus), Malfante (Malfanti), Mallone o Maloni (Mallonus), Malocello (Malusaucellus), Maraboto o Marabotto (de Maraboto), Mari (de), Mauro o Del Moro (de Mauro), Medolico (de), Modiferro (Modiusferri), Musso o Moso, Negrone (de Nigrone), Negro (Niger de Nigro),\nP\nPedicula o Pedegula, Pelle o Pelo (Pellis), Piazzalunga o Platealonga, Piccamiglio (Piccamilius),Picio o Pico (Picius), Piper, Porco o Porcello (Porcus, Porcellus, Porconus), Porta (de),\nR\nRecalcato (Recalcatus), Richerio (Richerius), Rodolfo (de Rodulpho), Roza (de Rocius, Ro\u00e7a), Rufo o Ruffo o Roffo (Rufus), Rustico ( de Ri\u00e7o, Eriso),\nS\nSardena, Savignone (de), Schiappapietra (Speza Petra, Spezapreda, Spe\u00e7iapetra), Scotto (Scotus), Spinola (Spinula, Espinula), Stralando,\nT\nTetoica (de), Tornello (Tornellus), Torre (Turri, Turris), Turca (de),\nU\nUsodimare (Ususmari),\nV\nVento (Ventus), Vetulo (Vetulus), Volta (de , della , de Vulta),\nLe famiglie ascritte alla nobilt\u00e0.\nCon Andrea Doria, attraverso la Riforma Costituzionale e le leggi del 1528 del 1548 e del 1575, fu inaugurata una repubblica aristocratica, che sarebbe durata fino al 1797, quando fu occupata dalle armate napoleoniche e trasformata in Repubblica Ligure. Con la riforma costituzionale del 1528, l'appartenenza ad un Albergo divenne da facoltativa ad obbligatoria, trasformandoli di fatto gli Alberghi in liste di iscrizione alla nobilt\u00e0 cittadina riconosciute dal governo. La riforma prescriveva che i cittadini pi\u00f9 ricchi che possedevano sei o pi\u00f9 case originassero un distinto Albergo. In tale occasione, si determin\u00f2 di costituire un unico Ordine di cittadini nobili, altrimenti detti Nobili Antichi o Vecchi, ripartito in ventitr\u00e9 Alberghi antichi e gi\u00e0 preesistenti e cinque nuovi furono creati per l'occasione. Queste associazioni dovevano prevenire il rinascere di antiche ostilit\u00e0 e proteggere la ricchezza e il potere delle famiglie pi\u00f9 benestanti.\nMolte furono le esclusioni clamorose, come quelle degli Adorno e dei Fregoso che tanto avevano dedicato alla conduzione ed al governo della citt\u00e0 gi\u00e0 dal 1400. Altre famiglie furono escluse perch\u00e9 non abitavano pi\u00f9 la citt\u00e0, ma si erano trasferite o nelle Podesterie della Riviera, come gli Spezapietra, o anche in altre aree al di fuori del controllo genovese.\nNel Libro d'oro della nobilt\u00e0 genovese ogni anno potevano essere inseriti 10 uomini di estrazione plebea, purch\u00e9 avessero solide garanzie economiche, definendo cos\u00ec una classe dirigente \"Nobiliare per censo\".\nLa \"Nobilt\u00e0 genovese\" prima del XVI secolo era una oligarchia molto ristretta, che nei secoli precedenti aveva intrapreso coraggiose iniziative sul mare - come la partecipazione alle Crociate, i commerci marittimi e la gestione delle colonie genovesi nel Vicino Oriente -, ma che era stata sempre divisa da fazioni e rivalit\u00e0, troppo spesso in competizione tra di loro.\nDopo il 1500, il comportamento del \"Patriziato Genovese\" vide il conflitto tra i Vecchi ed i Nuovi nobili nella attribuzione delle cariche pubbliche, si stabilirono anche nuove regole per la nomina del Consiglio, dei Magistrati e dei Consoli, dando met\u00e0 delle cariche ai Nobili Antichi o Vecchi e l'altra met\u00e0 alla fazione popolare o Nobili Nuovi o semplicemente Nuovi.\nQuello che segue \u00e8 un elenco alfabetico delle famiglie ascritte alla nobilt\u00e0 genovese nel corso dei secoli, alcune famose, alcune meno famose o pi\u00f9 caratteristiche di zone diverse ma, essendo stata Genova nei secoli passati un'importante piazza economica e commerciale \u00e8 facile comprendere che dovesse attirare molti mercanti entro le sue mura.\nLe famiglie pi\u00f9 importanti.\nCerto \u00e8 che per ogni secolo Genova ha potuto esprimere, con alcuni dei suoi figli pi\u00f9 illustri, l'elite della nobilt\u00e0 europea, sono qui schematizzate per secoli le famiglie che hanno avuto una particolare rilevanza nella storia e nella geopolitica europea e genovese.\nNumerosi e importanti furono i rami di famiglie trasferitisi all'estero e l\u00ec stabilitisi, come ad esempio Tomaso Marino, finanziere genovese che pose la propria residenza a Milano facendo costruire il palazzo che oggi ne ospita il municipio, o i fratelli Matteo e Vincenzo Giustiniani il cui palazzo di Roma ospita alcuni uffici del Senato della Repubblica, fra i quali quello di rappresentanza del presidente del senato e dei senatori a vita, e nella biblioteca del quale venne firmata la costituzione italiana. Il palazzo fu acquistato dal padre Giuseppe da Francesco Vento, esponente di un'antica dinastia genovese. Altri esempi eccellenti furono i Doria dei quali, sempre a Roma, si trovano il palazzo (sede della Galleria Doria Pamphilj) e la villa, edifici storici fra i pi\u00f9 grandi e belli della citt\u00e0; Pieter Adorno a Bruges fece costruire la Jerusalem Kerk e dove tutt'oggi sopravvive la \"genoese lodge\", \"loggia dei genovesi\", edificio dal quale i mercanti genovesi esercitavano il loro potere.\nA.\nAssereto (famiglia) - 1500"}
{"id": "870477", "revid": "281901", "url": "https://it.wikipedia.org/wiki?curid=870477", "title": "Mullus barbatus barbatus", "text": "Mullus barbatus barbatus comunemente conosciuto come triglia di fango, \u00e8 un pesce osseo marino della famiglia Mullidae.\nDistribuzione e habitat.\nLa triglia di fango \u00e8 diffusa nel Mar Nero, nel Mediterraneo e nell'Oceano Atlantico, dalla Manica (molto raramente a nord fino alla Norvegia) al Senegal e alle Azzorre. Gli adulti popolano fondali sabbiosi, fangosi e ghiaiosi fino a 300-500 metri di profondit\u00e0 mentre i giovanili si possono trovare in acque basse.\nDescrizione.\nQuesta specie \u00e8 molto simile alla triglia di scoglio da cui si distingue solo per alcuni particolari anatomici (oltre che per l'habitat completamente diverso). La testa ha un profilo verticale, nella triglia di scoglio invece ha un profilo pi\u00f9 appuntito. Come in tutti i mullidi sono presenti due barbigli posti sotto il mento, dotati di funzioni sensoriali, usati per scovare le prede nel sedimento. La prima pinna dorsale \u00e8 in genere incolore, mentre nella congenere di scoglio porta delle strisce scure. Altro particolare che la distingue da \"M. surmuletus\" sono le due grosse squame presenti sotto l'occhio, precedute da una di dimensioni pi\u00f9 ridotte, che nella triglia di scoglio invece sono solo due (manca la squama pi\u00f9 piccola). La colorazione generale \u00e8 rosea sul dorso e biancastra nella parte ventrale, spesso una striscia rossiccia longitudinale \u00e8 presente tra l'occhio ed il peduncolo caudale. In certe situazioni il ventre pu\u00f2 essere marmorizzato di scuro. La dimensione massima \u00e8 di oltre 20 cm.\nBiologia.\nComportamento.\nSvolge una vita di gruppo, stando sui fondali profondi e nuotando vicino al substrato. Ricerca continuamente l'alimento con i barbigli, che sono provvisti di recettori tattili e gustativi.\nAlimentazione.\nSi nutre di invertebrati bentonici. \nRiproduzione.\nSi riproduce durante la primavera, quando gli adulti si spostano per la riproduzione in acque meno profonde del solito. Dalle uova nascono larve che raggiungeranno i 4-5 cm (stadio giovanile), durante queste fasi viene svolta una vita pelagica; il pesciolino \u00e8 privo di barbigli, molto allungato e di colore azzurro-argenteo. Quando raggiungono alcuni cm di lunghezza si spostano verso le acque basse costiere, spesso in vicinanza delle foci e iniziano a vivere sul fondo. Sempre in questo periodo di vita la livrea da azzurra passa al rosa-rosso dell'adulto. Nell'inverno successivo infine migrano a profondit\u00e0 maggiori.\nPesca.\nLa triglia di fango rappresenta una della specie demersali di maggior importanza per la pesca commerciale mediterranea. Viene catturata soprattutto con la pesca a strascico, viste le alte profondit\u00e0 a cui vivono gli adulti. Le carni sono ottime, molto delicate ma facilmente deperibili. Viene di solito fritta o cucinata con olio, pomodoro fresco, aglio e prezzemolo (triglie alla livornese)."}
{"id": "870480", "revid": "1602064", "url": "https://it.wikipedia.org/wiki?curid=870480", "title": "Programma nucleare militare giapponese", "text": "Il programma nucleare militare giapponese, noto come Genzai Bakudan, si svilupp\u00f2 in due differenti progetti: uno sotto l'egida della Marina imperiale giapponese e l'altro sotto l'egida dell'Esercito imperiale giapponese ma entrambi non arrivarono a compimento prima della sconfitta del Giappone nella seconda guerra mondiale.\nOrigine del programma.\nGli sforzi in Giappone da parte di gruppi di scienziati per sviluppare un'arma atomica iniziarono gi\u00e0 nel 1937. Gli scienziati formarono un collegio per spingere sia l\u2019esercito che la marina a finanziare lo sviluppo di tali armi. Durante gran parte della Seconda Guerra Mondiale vi erano due squadre giapponesi che lavoravano isolate per creare l'arma. Nel 1944 queste squadre furono unite per razionalizzare gli sforzi. Ci\u00f2 diede origine ad affermazioni, postbelliche, secondo cui il programma dell\u2019esercito giapponese di Yoshio Nishina fu abbandonato, cess\u00f2 a tutti gli effetti ma gli sforzi furono ripresi da un programma successivo. Questi due progetti iniziali erano guidati dalle due forze armate contrapposte dall'esercito imperiale e dalla marina, le quali guidavano i progetti separatamente. I progetti della marina iniziarono successivamente alle disfatte nel Mar dei coralli mentre il programma dell'esercito era pi\u00f9 precoce essendo iniziato nel 1940. \nProgramma della Marina Imperiale giapponese.\nIl programma fu denominato \"F-Go\" (dove \"F\" indicava la \"fissione\") e fu diretto dal professor Bunsaku Arakatsu e comprendeva nel suo staff anche Hideki Yukawa, il primo giapponese a ricevere il Premio Nobel nel 1949; programma incominciato a Kyoto nel 1942 che mirava a ottenere una fonte di energia alternativa e indipendente dal petrolio e dal carbone che scarseggiavano in Giappone. \nProgramma dell'Esercito Imperiale giapponese.\nIl programma fu denominato \"Ni-Go\" e fu diretto dal professor Yoshio Nishina (che era amico di Niels Bohr), con fini prettamente militari. Questo programma si era iniziato nel luglio del 1941 nel RIKEN (che era l'Istituto per le ricerche sulla fisica e la chimica istituita fin dal 1931) ed era ubicato a Tokyo. Tuttavia, i bombardamenti su Tokyo danneggiarono gravemente l'Istituto tanto che fu necessario trasferirlo presso Konan (ora H\u016dngnam) nella Corea del nord, dove esistevano delle miniere di materiale radioattivo, anche se non in quantit\u00e0 sufficiente.\nRitrovamenti statunitensi a fine guerra.\nDopo la resa del Giappone, gli americani ritrovarono 5 ciclotroni (destinati alla produzione di combustibile nucleare), che furono demoliti e i pezzi furono gettati nella baia di Tokyo. Dal momento che furono i sovietici ad arrivare per primi nella Corea del Nord, non fu possibile per gli statunitensi avere dati certi sulle ricerche effettuate a H\u016dngnam.\nRicerche effettuate dopo la fine della guerra.\nParecchi anni dopo la fine del conflitto, incominciarono a comparire documenti declassificati dove si indicava un presunto esperimento atomico nipponico effettuato il 12 agosto 1945 nel mare davanti a H\u016dngnam. Si citava una strana esplosione avvenuta su una nave bersaglio la quale affond\u00f2 insieme con tutte le altre presenti nella baia oggetto dell'esperimento."}
{"id": "870481", "revid": "6066", "url": "https://it.wikipedia.org/wiki?curid=870481", "title": "Nosografia", "text": ""}
{"id": "870489", "revid": "7216068", "url": "https://it.wikipedia.org/wiki?curid=870489", "title": "Acidosi organica", "text": ""}
{"id": "870490", "revid": "56818", "url": "https://it.wikipedia.org/wiki?curid=870490", "title": "Niemann-Pick", "text": ""}
{"id": "870491", "revid": "56818", "url": "https://it.wikipedia.org/wiki?curid=870491", "title": "Malattia di Niemann Pick", "text": ""}
{"id": "870492", "revid": "187240", "url": "https://it.wikipedia.org/wiki?curid=870492", "title": "Anemia di Blackfan-Diamond", "text": ""}
{"id": "870493", "revid": "56818", "url": "https://it.wikipedia.org/wiki?curid=870493", "title": "Malattia di Von Willebrand", "text": ""}
{"id": "870494", "revid": "155634", "url": "https://it.wikipedia.org/wiki?curid=870494", "title": "Porta Caelimontana e Porta Querquetulana", "text": "Le Porte Caelimontana e Querquetulana sono due porte che si aprivano nel tracciato delle mura serviane di Roma; solo la prima \u00e8 tuttora esistente.\nStoria.\nSolo in tempi recenti (pur persistendo ancora qualche dubbio), si \u00e8 finalmente giunti a stabilire che, delle due porte che si aprivano sul lato orientale del colle Celio, la Porta Caelimontana era quella pi\u00f9 occidentale, mentre la Porta Querquetulana era quella situata pi\u00f9 ad est.\nFino a pochi anni fa, infatti, le dotte argomentazioni di alcuni studiosi tendevano a sostenere l'esatto contrario, in base a considerazioni di carattere toponomastico oltre che archeologico. In mancanza di precisi indizi provenienti da fonti classiche (le cui citazioni in proposito sono pressoch\u00e9 inesistenti), i presupposti a sostegno dell'ipotesi si basavano sul fatto che entrambe le porte derivavano il loro nome da quello del colle su cui si trovavano. \"Querquetulum\" (coperto di boschi di querce) era infatti l'antica denominazione di quello che solo successivamente venne chiamato \"Caelius\"; si poteva pertanto supporre che le due porte potessero essere state aperte in tempi successivi: prima la Querquetulana e poi - forse su un ampliamento del tracciato serviano, quando ormai le querce non c'erano pi\u00f9 - la Caelimontana. Gli unici reperti rimasti appartengono alla porta pi\u00f9 occidentale, che \u00e8 tuttora esistente, trasformata in quello che \u00e8 attualmente noto come arco di Dolabella e Silano, e consistono di blocchi risalenti all'inizio del IV secolo a.C., epoca della costruzione delle prime mura repubblicane: ne consegue che quella doveva essere la Querquetulana. Una conferma indiretta a questa conclusione (sebbene la deduzione sia un po' debole) la fornisce Livio, che cita per la prima volta la porta Caelimontana (XXXV, 9) per riferire di un fulmine che la colp\u00ec nel 193 a.C..\nNonostante qualche dubbio residuo, oggi \u00e8 pi\u00f9 accreditata l'ipotesi che pone la Querquetulana verso est - all'interno del perimetro dell'attuale ospedale di San Giovanni, nella zona di confluenza tra via dei Santi Quattro e via di S. Stefano Rotondo - e la Caelimontana pi\u00f9 a ovest, all'inizio dell'attuale via San Paolo della Croce, sul tracciato dell'antico \"clivus Scauri\".\nQuesta inversione di tendenza rispetto al posizionamento delle due porte \u00e8 dovuto non tanto a un'argomentazione ritenuta non pi\u00f9 valida, quanto piuttosto a un'errata trasposizione temporale, che aveva fatto ritenere quella del IV secolo la cinta muraria pi\u00f9 antica del colle. La porta Querquetulana, infatti, come anche la Viminale, l'Esquilina e la Collina, risale effettivamente a un periodo molto antico, circa un paio di secoli precedente a quello della costruzione delle mura serviane: sembra che le quattro porte originarie si possano far risalire all'ampliamento della citt\u00e0 operato dal re Servio Tullio, che comprese nel territorio dell'Urbe, oltre alle alture gi\u00e0 inserite tra gli iniziali \"sette colli\", anche il Quirinale (\"Collis Quirinalis\"), il Viminale, l'Esquilino e il \"Querquetulanus\". Della stessa epoca \u00e8 ovviamente anche il primo baluardo difensivo che le collegava tra di loro, con l\u2019\"agger\" lungo tutto il tratto dei circa 1.300 m dalla Porta Collina all'Esquilina. Un altro indizio dell'antichit\u00e0 di queste porte, a conferma dell'ipotesi gi\u00e0 riportata, \u00e8 fornito, secondo gli studiosi, anche dal loro nome, che deriva direttamente da quello dell'altura cui davano accesso, anzich\u00e9 essere l'aggettivazione di qualche elemento monumentale (templi, altari ecc.) l\u00ec presente, che non pu\u00f2 che essere successiva all'inglobamento dell'area nel perimetro urbano. Pertanto, non sembra che la Querquetulana e la Caelimontana possano essere contemporanee.\nNon vi sarebbero, inoltre, indizi sufficienti a provare un ampliamento delle mura serviane, nell'area del Celio, rispetto a quelle precedenti.\nl'arco di Dolabella e Silano.\nSe per la porta Querquetulana non \u00e8 praticamente possibile riferire alcun'altra notizia, mancando reperti sia letterari che archeologici, della Caelimontana si sa che venne restaurata, come molte altre porte della cinta serviana, in epoca augustea. L'attuale arco di travertino sostitu\u00ec nel 10 d.C. la vecchia porta in blocchi di tufo, ancora in parte visibili sulla destra, a seguito di un restauro (o ricostruzione) effettuato per decreto del Senato dai Consoli in carica, come \u00e8 possibile leggere sulla lapide apposta sull'attico della facciata esterna dell'arco:\nA seguito di un successivo intervento di restauro del 211, all'epoca di Caracalla, l'arco venne utilizzato per sostenere le grandi arcate, ancora oggi visibili, dell'acquedotto Neroniano, ramo secondario dell'acquedotto Claudio.\nL'arco \u00e8 sovrastato da una finestra, dietro la quale c'\u00e8 un piccolo ambiente visitabile, in cui secondo la tradizione visse - dal 1209 fino alla morte avvenuta nel 1213 - San Giovanni del Matha, fondatore dell'Ordine dei Trinitari, a cui ancora appartiene la chiesa di San Tommaso in Formis adiacente all'arco."}
{"id": "870497", "revid": "339392", "url": "https://it.wikipedia.org/wiki?curid=870497", "title": "Sindrome di Kearns Sayre", "text": ""}
{"id": "870498", "revid": "56818", "url": "https://it.wikipedia.org/wiki?curid=870498", "title": "Disturbo di Rett", "text": ""}
{"id": "870499", "revid": "138642", "url": "https://it.wikipedia.org/wiki?curid=870499", "title": "Malattia di Kugelberg Welander", "text": ""}
{"id": "870504", "revid": "287204", "url": "https://it.wikipedia.org/wiki?curid=870504", "title": "Atollo di Ari", "text": "Latollo di Ari \u00e8 un atollo dell'arcipelago delle Maldive, fra i pi\u00f9 noti e frequentati per le attivit\u00e0 subacquee.\nSuddivisione amministrativa.\nAmministrativamente \u00e8 diviso in due porzioni, la settentrionale \u00e8 l'Atollo Alif Alif, la meridionale \u00e8 l'Atollo Alif Dhaal.\nGeografia umana.\n\u00c8 composto da 82 isole, 18 delle quali abitate da un totale di 14.819 abitanti. Le terre emerse coprono 8,30\u00a0km\u00b2 su una superficie totale di 2.271,75\u00a0km\u00b2 dell'atollo che si estende da nord a sud per 89\u00a0km in lunghezza e 30\u00a0km in larghezza circa.\nL'atollo \u00e8 servito dall'Aeroporto Internazionale Villa Maamigili, situato presso l'abitato di Maamigili."}
{"id": "870505", "revid": "729019", "url": "https://it.wikipedia.org/wiki?curid=870505", "title": "Sindrome di Kawasaki", "text": "La sindrome di Kawasaki o sindrome linfonodale muco-cutanea \u00e8 una vasculite infantile delle arterie di media e piccola dimensione che colpisce soprattutto le arterie coronarie. \u00c8 una malattia autoimmune caratterizzata da febbre prolungata, esantema, congiuntivite, mucosite, linfoadenopatia cervicale e poliartrite di gravit\u00e0 variabile. Se non diagnosticata in tempo pu\u00f2 portare all'infarto del miocardio. La sindrome prende il nome dal pediatra giapponese Tomisaku Kawasaki.\nEpidemiologia.\nLa sindrome di Kawasaki \u00e8 una patologia che colpisce prevalentemente i bambini d'et\u00e0 inferiore ai 5 anni con un picco al secondo anno. \u00c8 diffusa in tutto il mondo con andamento endemico e riaccensioni ogni 2-3 anni e picco in inverno e in primavera. \u00c8 la seconda vasculite pi\u00f9 frequente nel bambino dopo la porpora di Sch\u00f6nlein-Henoch. In Italia la sindrome di Kawasaki colpisce 14 bambini ogni centomila e non \u00e8 noto se sia sempre esistita o se abbia origini pi\u00f9 recenti. La sindrome di Kawasaki si presenta con sintomi aspecifici e molto comuni nelle malattie pediatriche e proprio per questo motivo risulta subdola e difficile da diagnosticare. Il pediatra deve sapere eseguire una diagnosi precoce e soprattutto nel pi\u00f9 breve tempo possibile.\nCause.\nSi suppone una eziologia tossinfettiva e immunomediata che coinvolga superantigeni streptococcici e stafilococcici con successiva attivazione linfocitaria. Spesso la sindrome di Kawasaki esordisce dopo patologie virali non gravi.\nClinica.\nLa clinica \u00e8 caratterizzata da tre fasi principali di malattia:\nNon essendo disponibili test di laboratorio specifici, la sindrome di Kawasaki viene diagnosticata in base ai criteri clinici e, se presenti, all'osservazione degli aneurismi coronarici mediante ecocardiografia o angiografia coronarica.\nComplicanze.\nGeneralmente la sindrome si risolve in maniera spontanea. Tuttavia, il 5-10% dei pazienti sviluppa complicanze gravi e l'1% \u00e8 afflitto da complicanze letali. Le complicanze pi\u00f9 importanti sono rappresentate dall'infiammazione cardiaca, principalmente dall'arterite coronarica. Le manifestazioni cardiache di solito incominciano intorno al decimo giorno quando la febbre, l'eruzione e gli altri sintomi acuti precoci cominciano a regredire. L'infiammazione delle arterie coronarie con dilatazione e formazione di aneurismi si verifica nel 5-20% dei casi e talvolta si associa a miocardite acuta con insufficienza cardiaca, aritmie e pericardite e, raramente, a tamponamento cardiaco, trombosi o infarto.\nDurata.\nLa malattia pu\u00f2 durare da 2 a 12 settimane di norma; in rari casi ha durata maggiore.\nDiagnosi.\nPer fare diagnosi di sindrome di Kawasaki devono essere soddisfatti almeno 5 dei 6 criteri seguenti:\nEsami di laboratorio.\nLa VES (velocit\u00e0 di eritrosedimentazione) \u00e8 un indice infiammatorio di scarsa specificit\u00e0, ma serve comunque a capire se l'organismo \u00e8 in buona salute oppure no, \u00e8 il primo campanellino d'allarme. Le principali cause di VES alta sono malattie infettive, autoimmuni, reumatologiche e tutto ci\u00f2 che aumenta lo stato di infiammazione dell'organismo.\nLa proteina C-reattiva o PCR (CRP dall'inglese C Reactive Protein) \u00e8 una proteina di fase acuta, e viene sintetizzata dal nostro organismo durante uno stato infiammatorio. Solitamente le cause di PCR alta sono infezioni batteriche e fungine, malattie reumatologiche, immuno-ematologiche e neoplastiche (tumorali).\nGli enzimi transaminasi ALT e AST sono particolarmente concentrati nel fegato e nel muscolo cardiaco. In clinica medica sono importanti perch\u00e9 un incremento del loro valore nel siero pu\u00f2 accompagnarsi a necrosi delle cellule striate del miocardio con conseguente infarto. Insieme con altri marcatori di rischio cardiovascolare come la proteina C-reattiva (PCR) vengono usati per calcolare il rischio del paziente di sviluppare una malattia cardiovascolare.\nIl fibrinogeno, o fattore I della coagulazione, \u00e8 una glicoproteina plasmatica sintetizzata dal fegato con lo scopo di favorire l'emostasi (coagulazione del sangue). L'aumento nel sangue dei livelli di questa proteina \u00e8 associato a un rialzo del rischio cardiovascolare. Pi\u00f9 fibrinogeno in circolo significa infatti una maggiore tendenza del sangue a coagulare, e viceversa.\nPrognosi.\nSegni prognostici negativi comprendono:\nTerapia.\nIl trattamento consiste in un unico ciclo di immunoglobuline per via endovenosa e aspirina.\nSe avviato durante la fase acuta della malattia, il trattamento riduce la frequenza delle lesioni alle arterie coronariche a meno del 5%. Alcuni pazienti che non rispondono alla terapia standard possono essere trattati alternativamente con Infliximab.\nRicerche.\nUna ricerca scientifica condotta dal Dipartimento di Informatica Biomedica della Columbia University di New York ha individuato una correlazione statistica tra sindrome di Kawasaki e autismo, utilizzando tecniche di data mining applicate a un insieme eterogeneo di dati, tra cui cartelle cliniche elettroniche e articoli di PubMed e Wikipedia.&lt;ref name=\"urlPubMed Central, Figure 3: PLoS One. 2011; 6(6): e21132. Published online 2011 June 23. doi: 10.1371/journal.pone.0021132\"&gt;&lt;/ref&gt;"}
{"id": "870517", "revid": "1543377", "url": "https://it.wikipedia.org/wiki?curid=870517", "title": "Luigi Campolonghi", "text": "Primi anni.\nFiglio di Agostino Campolonghi e Marianna Agnoloni, crebbe in una facoltosa famiglia patriarcale e fu iscritto dal padre presso il collegio Maria Luigia di Parma, da cui venne poi espulso nel 1894 per avervi condotto attiva propaganda rivoluzionaria; a quell'espulsione ne seguirono altre due, sempre per lo stesso motivo. In quegli anni a Pontremoli si erano costituiti un Circolo operaio, nel 1887, e successivamente una Cooperativa di produzione e di lavoro cui aveva aderito con entusiasmo un gruppo di militanti socialisti guidati dall'avvocato Pietro Bologna: tra essi vi erano lo stesso Campolonghi, Azeglio e Angiolino Cortesi, Tito Bassignani, Vittorio Carloni, Pietro Ferrari, Orlando e Pirro Orlandini, Alceste De Ambris e Giovanni Sardella, tutti attivamente impegnati in un'opera di propaganda politica e sociale.\nDa questa esperienza nacque nel 1898 il giornale socialista locale \"La Terra\", un periodico apertamente schierato in difesa di quella popolazione rurale che la povert\u00e0 del territorio pontremolese aveva da sempre costretto ad una vita di fatiche e di miseria o all'emigrazione; Direttore del giornale fu nominato Luigi Campolonghi che, in quello stesso 1898, diede anche alle stampe un suo volume di poesie, \"Dolore\", presso la Tipografia Meoni di Colle Val d'Elsa. La vita del giornale \"La Terra\" fu per\u00f2 di breve durata: a maggio di quello stesso anno, a causa dello stato d'assedio proclamato nella provincia di Massa, dopo appena otto numeri, le pubblicazioni furono interrotte.\nPer ordine del generale Heusch, tutte le sezioni socialiste furono sciolte e i loro dirigenti, tra cui lo stesso Bologna, imprigionati. Il ventunenne Campolonghi, per sfuggire all'arresto, fu cos\u00ec costretto a lasciare l'Italia e a rifugiarsi a Marsiglia, dove conobbe Jean Jaur\u00e8s, Fr\u00e9d\u00e9ric Mistral, Amilcare Cipriani e Garzia Cassola: e proprio di quest'ultimo, nel 1900, spos\u00f2 la figlia, Ernestina, e una cui sorella, a sua volta, aveva sposato Leonida Bissolati, all'epoca Direttore de \"L'Avanti!\".\nL'esilio, i giornali, la guerra.\nIn Francia Luigi Campolonghi rimase tre anni adattandosi ad esercitare i mestieri pi\u00f9 disparati per guadagnarsi da vivere, ma continuando al tempo stesso nella sua azione di propaganda delle idee socialiste, soprattutto fra i lavoratori italiani. Proseguendo cos\u00ec nella sua attivit\u00e0 di giornalista, fond\u00f2 il foglio socialista \"L'Emigrante\" e inizi\u00f2 a scrivere sul \"Petit Proven\u00e7al\" di Marsiglia, collabor\u00f2 all\u2019\"Avanti!\" e divenne corrispondente del \"Secolo\" di Milano e dei due giornali genovesi \"Il Caffaro\" e il \"Giornale\". In quel periodo, inoltre, scrisse anche due romanzi di ispirazione populista, \"La Zattera\" e \"Vita d'esilio\".\nLa battaglia da lui condotta sui giornali in difesa dell'organizzazione sindacale degli scaricatori di porto in occasione dello sciopero di Marsiglia del 1901 gli cost\u00f2 alla fine l'espulsione dalla Francia per attivit\u00e0 sovversiva. Dopo un breve periodo in Spagna, a Barcellona, rientr\u00f2 quindi in Italia e si stabil\u00ec a Savona, dove assunse la carica di Segretario della prima Camera del Lavoro cittadina (carica che tenne dall'aprile 1901 al novembre 1902) e di Direttore del giornale \"La Voce dei Lavoratori\" e poi de \"Il Diritto\". Trasferitosi nel 1904 a Genova, divenne dapprima redattore responsabile del giornale \"Il Lavoro\", che era stato fondato a giugno del 1903 (molti suoi articoli vennero da lui firmati con lo pseudonimo di Farandole), e poi, nel 1907, Direttore della rivista anticlericale \"La Fionda\".\nNel 1908 pubblic\u00f2 a Genova il volume di novelle \"Il Popolo (Il libro della povera gente)\" e nel 1909 a Piacenza il romanzo \"La Nuova Israele\", imperniato sullo sciopero generale di Parma; in quel periodo scrisse anche un dramma, \"Il Seminatore\". A Firenze Campolonghi inizi\u00f2 a scrivere per \"Il Nuovo Giornale\" e per \"Il Popolo\" e in questo periodo fu iniziato in Massoneria nella Loggia \"Lucifero\", del Grande Oriente d'Italia. Nel 1910 riprese la collaborazione con il \"Secolo\" di Milano, che lo invi\u00f2 dapprima a Barcellona per seguire il processo all'anarchico Francisco Ferrer (poi fucilato solo perch\u00e9 colpevole di essere un pedagogista anticlericale), e poi a Parigi, come corrispondente sia per quel giornale che per il \"Messaggero\" di Roma.\nA Parigi Luigi Campolonghi inizi\u00f2 anche a collaborare al \"Petit Parisien\", perfezionando la conoscenza della lingua francese. Nella capitale d'Oltralpe egli fiss\u00f2 definitivamente la sua residenza a partire dal 1915. Con lo scoppio della Prima guerra mondiale, incoraggiato da Leonida Bissolati, si occup\u00f2 attivamente del comitato \"France-Italie\", svolgendo opera di sensibilizzazione a favore dell'alleanza tra Francia e Italia e per sostenere la causa interventista compiendo una serie di conferenze in tutta la penisola.\nIn quel periodo scrisse anche alcune biografie di militanti rivoluzionari, come Amilcare Cipriani e Francisco Ferrer, e il libro di memorie \"Nella tormenta\", il suo diario di inviato sul fronte belga nel 1914. Fino all'avvento del fascismo, rest\u00f2 in contatto con D'Annunzio, Prezzolini, Ungaretti e altri intellettuali italiani che in seguito avrebbero appoggiato il regime di Mussolini. Al contrario, invece, Campolonghi, dopo il 1922, assunse una netta posizione antifascista, tanto che, anni dopo, il poeta Eugenio Montale avrebbe dichiarato che Luigi Campolonghi era stato uno dei rari membri dell'intellighenzia italiana che avevano avuto il coraggio di opporsi al nascente fascismo.\nIn quel periodo, a Parigi, Aline M\u00e9nard-Dorian gli apr\u00ec le porte del suo salotto politico-letterario e, grazie a lei, egli pot\u00e9 frequentare alcuni degli uomini pi\u00f9 importanti di quel tempo, da Clemenceau a Briand, da L\u00e9on Blum a Kerenski e a Vandervelde, da Miguel de Unamuno ad Anatole France, ai critici di \"Com\u0153dia\". A Parigi Campolonghi fond\u00f2 \"Don Quichotte. Quotidien d'action latine\", un giornale che usc\u00ec dal 21 febbraio 1920 fino al 31 dicembre di quell'anno e che incontr\u00f2 il grande interesse di Ungaretti.\nDall'avvento del fascismo al rientro in Italia.\nNel 1922, con l'aiuto dell'inseparabile moglie e di un gruppo di amici (Ferdinando Bosso), fond\u00f2 la \"Ligue italienne des Droits de l'Homme\" (L.I.D.U.), divenendone il Segretario, con Alceste De Ambris Presidente. Nel 1923 Campolonghi rientr\u00f2 in Italia per dare le dimissioni dal \"Secolo\" e dal \"Messaggero\", ormai sotto il pieno controllo del regime fascista, e torn\u00f2 per l'ultima volta, a Pontremoli, la citt\u00e0 che gli aveva dato i natali.\nRientrato in Francia, si ritir\u00f2 in Guascogna, nell'esilio di una fattoria nei pressi del castello di Douazan, presso N\u00e9rac, da dove inizi\u00f2 a combattere una strenua battaglia antifascista: un luogo che, durante il Ventennio mussoliniano, fu meta di molti fuoriusciti italiani, tra cui Giorgio Amendola, Aldo Natoli, Silvio Trentin, Domizio Torrigiani. A Mandelieu, inoltre, Luigi Campolonghi fond\u00f2 la \"Fratellanza Franco-Lunigianese\".\nIn quel periodo scrisse poi \"Una cittadina italiana fra l'80 e il 900\", un romanzo autobiografico in cui rievoc\u00f2 magistralmente il piccolo mondo pontremolese della sua giovinezza, e le liriche \"Esilio\". Nel 1939 Campolonghi si impegn\u00f2 per la costituzione di un Comitato Nazionale Italiano volto ad organizzare una legione di combattenti pronti a lottare contro il fascismo: un'iniziativa, questa, che fu vista con sospetto dalle autorit\u00e0 francesi. Nel 1940 fu colto da una grave forma di emiplegia. A Bordeaux si recarono a fargli visita, tra gli altri, Levi, Giuseppe Saragat e Randolfo Pacciardi. Nel 1943, Luigi Campolonghi rientr\u00f2 in Italia, trovando rifugio a Settimo Vittone, in Valle d'Aosta, dove mor\u00ec il 21 dicembre 1944."}
{"id": "870519", "revid": "123176916", "url": "https://it.wikipedia.org/wiki?curid=870519", "title": "Forza centrale", "text": "In meccanica classica, una forza centrale \u00e8 una forza diretta lungo la congiungente del punto di applicazione e un punto fisso, detto centro della forza, e tale che in ogni momento il modulo sia funzione esclusivamente del raggio vettore tra il punto di applicazione della forza e il centro.\nPer convenzione, il verso della forza si intende verso l'esterno rispetto al centro di forza. Per tale motivo, se la forza \u00e8 uscente dal centro di forza essa \u00e8 detta repulsiva, al contrario, se \u00e8 entrante allora essa \u00e8 detta attrattiva:\nLe forze centrali sono dette a simmetria sferica se il modulo della forza dipende unicamente dalla distanza tra il punto di applicazione e il centro O e non dall'orientazione del raggio vettore che congiunge i due punti:\nEsempi di forze centrali sono:\nMomento meccanico.\nIn un campo di forze centrali, il momento meccanico rispetto al polo O \u00e8 ovunque nullo:\nA causa di ci\u00f2 si conserva il momento angolare:\nPer un punto materiale il momento angolare \u00e8 definito come formula_5; siccome formula_6 \u00e8 perpendicolare al piano in cui giace la traiettoria (individuato da formula_7 e formula_8) ed \u00e8 costante, segue che l'intera orbita giace su un piano costante, ovvero che il moto avviene su un piano.\nInoltre ci\u00f2 comporta che la velocit\u00e0 areolare \u00e8 costante\nConservativit\u00e0.\nLe forze centrali a simmetria sferica sono anche forze conservative. Questo si pu\u00f2 mostrare verificando esplicitamente che il lavoro non dipenda dalla curva su cui \u00e8 stato calcolato. Consideriamo una forza formula_9 centrale e un qualsiasi percorso formula_10 di estremi A e B. Poich\u00e9 per ipotesi:\ndove formula_12 \u00e8 il versore relativo al vettore posizione, si ha:\nSiccome in coordinate polari il vettore spostamento elementare \u00e8 formula_14, abbiamo:\nQuindi il lavoro compiuto dalla forza dipende solo dalle distanze di partenza e di arrivo del punto di applicazione. Se la \"f\" \u00e8 integrabile abbiamo esplicitamente una funzione potenziale ed un'energia potenziale associate. L'energia potenziale \u00e8\ncon formula_17 posto arbitrariamente uguale a formula_18 per forze nulle all'infinito.\nIn quanto conservativi, per i campi a forze centrali vale la seguente relazione: formula_19. Preso il generico campo di forze centrali \ncon formula_21versore di direzione radiale e formula_22, si definisce la funzione di energia potenziale:\nDunque, calcoliamo \nDal sistema segue che \nEssendo formula_26, si ha:\nSi pu\u00f2 anche mostrare che una forza centrale \u00e8 irrotazionale: si pu\u00f2 verificare che il rotore di una forza centrale \u00e8 nullo ovunque (\u00e8 necessario che \"f\"(\"r\") sia una funzione continua e derivabile nel suo dominio di definizione):\nL'irrotazionalit\u00e0 del campo \u00e8 necessaria per la sua conservativit\u00e0 ma non basta: la funzione deve essere definita su un dominio semplicemente connesso (per esempio le forze gravitazionale e di Coulomb)."}
{"id": "870522", "revid": "183694", "url": "https://it.wikipedia.org/wiki?curid=870522", "title": "Jurij Michajlovi\u010d Baturin", "text": "Studi e carriera.\nBaturin si \u00e8 diplomato presso l'Istituto di Fisica e Tecnologia di Mosca nel 1973.Il 13 agosto 1998 \u00e8 partito dal cosmodromo di Baikonur alla volta della stazione spaziale russa Mir con la missione Sojuz TM-28 in qualit\u00e0 di cosmonauta ricercatore. \u00c8 rientrato con la Sojuz TM-27 il 25 agosto. Nel 2001 \u00e8 tornato nello spazio nella Stazione Spaziale Internazionale, \u00e8 partito il 28 aprile con la Sojuz TM-32 ed \u00e8 rientrato sulla Terra il 6 maggio con la Sojuz TM-31.\nSuccessivamente Baturin \u00e8 stato a capo della Sicurezza Nazionale Russa; \u00e8 autore di opere nel campo del Diritto costituzionale."}
{"id": "870526", "revid": "237256", "url": "https://it.wikipedia.org/wiki?curid=870526", "title": "Yuri Baturin", "text": ""}
{"id": "870527", "revid": "78273", "url": "https://it.wikipedia.org/wiki?curid=870527", "title": "Mondiali di calcio 1958", "text": ""}
{"id": "870529", "revid": "78273", "url": "https://it.wikipedia.org/wiki?curid=870529", "title": "Mondiali di calcio 1962", "text": ""}
{"id": "870531", "revid": "6923", "url": "https://it.wikipedia.org/wiki?curid=870531", "title": "National Security Strategy", "text": "La National Security Strategy (NSS, \"Strategia di Sicurezza Nazionale\") \u00e8 un documento stilato periodicamente dal ramo esecutivo del governo degli Stati Uniti d'America che indica in linea generale la politica di sicurezza nazionale del Paese.\nIl documento \u00e8 volutamente astratto nel contenuto, a differenza della Strategia Nazionale Militare. Un tempo era segreto per anni dal momento del rilascio, ma recentemente il governo statunitense ha cambiato politica in merito e il documento viene reso pubblico appena completato.\nNSS 2002.\nLa Strategia di sicurezza nazionale pubblicata il 17 settembre 2002 \u00e8 stata preceduta dalle polemiche riguardanti la dottrina del presidente George Bush sulla Guerra preventiva (la cosiddetta dottrina Bush).\nNSS del 17 settembre 2006.\nLa Strategia resa nota il 16 marzo 2006. Contiene un approccio pi\u00f9 favorevole al multilateralismo, pur ribadendo l'impegno americano nel sostegno delle democrazie e nella lotta al terrorismo."}
{"id": "870533", "revid": "647919", "url": "https://it.wikipedia.org/wiki?curid=870533", "title": "Frati minori cappuccini", "text": ""}
{"id": "870535", "revid": "88740", "url": "https://it.wikipedia.org/wiki?curid=870535", "title": "Ivan Bella", "text": "Bella si diplom\u00f2 all'Universit\u00e0 dell'aviazione militare, nel 1983 ottenne la licenza di volo ed \u00e8 stato pilota di MiG-21 e Su22. \u00c8 sposato ed ha due figli. \u00c8 stato il primo slovacco ad andare nello spazio.\nIl 23 marzo 1998 si \u00e8 trasferito in Russia per seguire l'addestramento dei cosmonauti ed \u00e8 stato selezionato nell'agosto dello stesso anno. Il 20 febbraio 1999 \u00e8 partito dal cosmodromo di Baikonur verso la stazione spaziale russa Mir con la missione Sojuz TM-29 ed \u00e8 rientrato dopo 7 giorni, 21 ore e 56 minuti con la Sojuz TM-28."}
{"id": "870536", "revid": "120563500", "url": "https://it.wikipedia.org/wiki?curid=870536", "title": "Mauro Ramos", "text": "Ritenuto da Gianni Brera il miglior libero nella storia del calcio, ha legato la propria carriera al S\u00e3o Paulo e al Santos, totalizzando oltre 800 presenze (con una sola rete, realizzata durante la militanza nel Santos).\nCon la Nazionale brasiliana ha collezionato 20 presenze, partecipando al Mondiale 1954 e vincendo le edizioni 1958 e 1962, quest'ultima da capitano."}
{"id": "870541", "revid": "2074539", "url": "https://it.wikipedia.org/wiki?curid=870541", "title": "Texas (gruppo musicale)", "text": "I Texas sono un gruppo musicale pop rock scozzese formatosi nel 1986 a Bearsden vicino a Glasgow su iniziativa di Johnny McElhone (basso), in precedenza membro degli Altered Images e degli Hipsway, la cantante Sharleen Spiteri e il chitarrista Ally McErlaine. Il loro nome \u00e8 un omaggio al film Paris, Texas di Wim Wenders.\nTra i loro massimi successi, i singoli \"I Don't Want a Lover\" del 1989 (remixato poi nel 2001) e \"Inner Smile\" dell'estate 2001 inserito nella colonna sonora di Sognando Beckham.\nBiografia.\nEsordirono nel 1989 con l'album \"Southside\", legato alla tradizione roots americana, per il successivo \"Mothers Heaven\" del 1991 vennero aggiunti elementi synth pop, strada proseguita anche per \"Ricks Road\" del 1993.\nIl loro album di maggior successo fu \"White on Blonde\" del 1997 che fu certificato sei volte disco di platino nel Regno Unito e inserito dal mensile Q all'86\u00ba posto tra i migliori album di sempre, e nel quale il gruppo vira decisamente verso un pop da classifica abbandonando quasi del tutto la tradizione roots e country."}
{"id": "870542", "revid": "304077", "url": "https://it.wikipedia.org/wiki?curid=870542", "title": "Rubinetteria", "text": "Nell'attivit\u00e0 subacquea per rubinetteria si intende tipicamente un sistema di regolazione del flusso d'aria proveniente da una bombola (subacquea), e si riferisce alla parte sovrastante il cilindro della bombola.\nTipi di attacco.\nLa rubinetteria pu\u00f2 avere uno o due rubinetti montati, collegati poi all'erogatore tramite il primo stadio di quest'ultimo, che con una frusta, collega a sua volta il secondo stadio che permette la respirazione. Del primo stadio ne esistono due tipi: attacco INT (o a staffa, in inglese \"A-clamp\" o \"yoke\") o attacco DIN (o \"a vite\"). La bombola ha di regola l'attacco predisposto INT, ma nelle moderne rubinetterie con una semplice brugola si pu\u00f2 facilmente svitare questo per permettere poi l'assemblaggio dell'attacco DIN, come specificato meglio in seguito. \nLe pi\u00f9 moderne e versatili rubinetterie sono realizzate con due attacchi \"DIN\" all'interno dei quali sono avvitati degli adattatori da \"DIN-INT\", detti anche \"caramelle\" o \"pastiglie\", che sono facilmente estraibili mediante l'uso di una chiave a brugola da 6 o da 8 mm, cosicch\u00e9 il subacqueo pu\u00f2 scegliere la configurazione che preferisce."}
{"id": "870544", "revid": "1573940", "url": "https://it.wikipedia.org/wiki?curid=870544", "title": "Franco Lavoratori", "text": "Biografia.\nCon la nazionale italiana di pallanuoto maschile vinse la medaglia d'oro alle Olimpiadi di Roma 1960 con la squadra italiana composta, oltre dallo stesso Lavoratori, da Danio Bardi, Giuseppe D'Altrui, Salvatore Gionta, Giancarlo Guerrini, Amedeo Ambron, Gianni Lonzi, Luigi Mannelli, Rosario Parmegiani, Eraldo Pizzo, Dante Rossi e Brunello Spinelli.\n&lt;br&gt;\nNelle file della Pro Recco vinse tredici titoli italiani, e la Coppa dei Campioni nel 1964."}
{"id": "870548", "revid": "1791", "url": "https://it.wikipedia.org/wiki?curid=870548", "title": "Tcxo", "text": ""}
{"id": "870550", "revid": "287204", "url": "https://it.wikipedia.org/wiki?curid=870550", "title": "Francisella tularensis", "text": "Il Francisella tularensis (o Pasteurella tularensis) \u00e8 il microrganismo conosciuto pi\u00f9 infettante. Si tratta di un batterio appartenente alla famiglia \"Francisellaceae\" che causa la tularemia, un'antropozoonosi.\n\u00c8 un coccobacillo gram -, aerobio stretto, immobile, asporigeno, capsulato, ossidasi e catalasi positivo, parassita intracellulare facoltativo di lagomorfi (come conigli e lepri) e di alcuni roditori (scoiattoli), che possono contagiare l'uomo attraverso \"vettori\", come gatti, zecche, insetti e altri parassiti, e \"veicoli\" come acqua, carni contaminate o inalazioni di aerosol.\nStoria.\nVenne isolata nel 1912 da McCoy da scoiattoli morti da una malattia al tempo sconosciuta simile alla peste nella contea Tulare in California da cui prende il nome.\nMorfologia.\nPiccolissimo bacillo 0,2\u00d70,7\u0265 in coltura diventa pi\u00f9 grande, gram- \u00e8 dotato di notevole pleiomorfismo nelle colture vecchie, mentre in quelle fresche e nei tessuti ha un aspetto pi\u00f9 uniforme.\nNei tessuti patologici i batteri sono rivestiti da una sottile capsula.\nColtivazione.\nUn'importante caratteristica metabolica del batterio e l'esigenza nel mezzo culturale di cisteina o di composti solfidrilici in notevole quantit\u00e0, per tale motivo i terreni pi\u00f9 adatti sono all'agar di sangue glucosato e addizionato di cisteina e il terreno di Dorset all'agar con tuorlo d'uovo coagulato.\nSui terreni solidi si formano in 2-5 giorni piccole colonie viscose, se il batterio \u00e8 in fase s, o rugose se \u00e8 in fase r.\nSull'agar di sangue le piccole colonie sono circondate da un sottile alone verde di emolisi.\nPer la sua coltivazione \u00e8 indispensabile prendere le misure necessarie legate al rischio del laboratorista.\nEpidemiologia.\nNella Francisella tularensis si distinguono ceppi di 2 tipi quello A e il B; il primo \u00e8 tipico del Nord America e risulta spesso letale per il topo e l'uomo mentre il B provoca solo una lieve malattia ed \u00e8 stato isolato nei roditori in Europa, Asia e Nord America.\nLa malattia si contrae per l'ingestione di acque o cibi infetti.\nAltri vettori son insetti come zecche, tabanidi o pulci o raramente per via inalatoria.\nPatogenesi.\nLa malattia assume manifestazioni a seconda della localizzazione e della modalit\u00e0 di trasmissione. \nSe l'infezione \u00e8 trasmessa per via gastroenterica si ha una malattia simile all'infezione tifoidea.\nSe l'ingresso dell'infezione \u00e8 la cute o le mucose si hanno lesioni similari a quelle della necrosi centrale circondate da un alone infiammatorio e accompagnate da una linfoadenite regionale, segue batteriemia transitoria con formazione di granulomi.\nCome per la peste possiamo avere una polmonite tularemia secondaria ad invasione ematica o primitiva qualora la malattia sia contratta per via inalatoria.\nSe la porta d'ingresso \u00e8 la congiuntiva si ha una grave congiuntivite con adenite regionale.\nDiagnosi.\nLa francisella pu\u00f2 essere isolata nelle congiuntive delle linfoghiandole e dall'escreato dei polmoni coltivandola nell'apposito terreno.\nMolto utile \u00e8 la prova biologica nella cavia.\nLa diagnostica pi\u00f9 frequente \u00e8 l'agglutinazione con doppia campionatura.\nTrattamento.\nIl farmaco di prima scelta \u00e8 la streptomicina, altri farmaci utili sono gli amminoglucosidi come la gentamicina o le tetracicline ma quest'ultime possono dare ricadute.\nVaccino.\nI vaccini uccisi non hanno dato i risultati sperati quindi si utilizzano batteri attenuati che possono dare qualche effetto collaterale; sono usati solo da ricercatori che per ragioni di ricerca sono a rischio."}
{"id": "870554", "revid": "1315817", "url": "https://it.wikipedia.org/wiki?curid=870554", "title": "Francesco Brioschi", "text": "Francesco Brioschi fu un uomo politico, illustre matematico e idraulico. Ricopr\u00ec nel corso della sua vita le cariche di rettore dell'Universit\u00e0 degli Studi di Pavia e segretario generale del Ministero della Pubblica Istruzione, lavorando in particolare col Ministro Carlo Matteucci, celebre fisico; fu presidente del Consiglio direttivo dell'Accademia Scientifico-Letteraria, nucleo originario della futura Universit\u00e0 degli Studi, e fondatore e direttore dell'Istituto Tecnico Superiore (che poi sar\u00e0 ribattezzato Politecnico di Milano), il secondo Politecnico d'Italia.\nBiografia.\nDopo aver studiato nel Liceo Classico Cesare Beccaria di Milano, si laure\u00f2 a Pavia dove fu alunno dell'Almo Collegio Borromeo nel 1847.\nA Pavia fu allievo di Antonio Maria Bordoni, di cui in seguito divenne collaboratore.\nNel 1848 partecip\u00f2 all'insurrezione delle Cinque giornate di Milano.\nFece parte della commissione che elabor\u00f2 la Legge Casati del 1859, che riform\u00f2 in modo organico l'intero ordinamento scolastico del Regno di Sardegna, prima di essere adottata dal Regno d'Italia dopo l'unificazione.\nNel 1860 divenne socio dell'Accademia nazionale delle scienze.\nNel 1861 fu eletto deputato del Regno d'Italia nella circoscrizione di Todi. Era allora politicamente legato (e lo sar\u00e0 per tutta la vita) alla Destra storica.\nFu nominato direttore del neonato Politecnico di Milano (che ai tempi si chiamava Regio istituto tecnico superiore), fondato nel 1863. Fu direttore di quest'ultimo fino alla morte. Gli succedette Giuseppe Colombo, suo fidato collaboratore.\nFu grazie all'impegno di Brioschi che il Politecnico di Milano pot\u00e9 disporre di locali, laboratori e docenti di buona qualit\u00e0.\nInoltre insistette affinch\u00e9 il Politecnico di Milano potesse fornire l'intera educazione superiore: fino al 1875, erano ammessi solo studenti che avessero frequentato almeno due anni in un'altra universit\u00e0.\nTra i suoi allievi figurano Eugenio Beltrami, Giuseppe Colombo e Luigi Cremona.\nNel 1865 fu nominato senatore dell'IX legislatura del Regno d'Italia.\nNel 1867 diresse la rivista \"Il Politecnico - Repertorio mensile di studi applicati alla prosperit\u00e0 e coltura sociale\".\nNel 1872 fece un primo aggiornamento delle mappe cartografiche del Po. Solo nel 1887 si otterr\u00e0 un'opera cartografica pi\u00f9 completa del fiume, quando Brioschi realizz\u00f2 una nuova mappa a stampa da Moncalieri fino al delta. La mappa \u00e8 in un'unica tavola (730x9000 mm) in scala 1:50.000. Questa mappa \u00e8 ancora oggi utilizzata per gli aggiornamenti e la rappresentazione del fiume.\nMor\u00ec il 13 dicembre 1897. Riposa nella Cripta del Famedio del Cimitero Monumentale di Milano.\nCuriosit\u00e0.\nLa fondazione di istituti di istruzione superiore a Milano caus\u00f2 una diminuzione degli studenti dell'Universit\u00e0 di Pavia. Brioschi fu duramente attaccato da molti, tra cui Antonio Maria Bordoni, di cui Brioschi era stato collega e collaboratore. I due rimasero in cattivi rapporti fino alla morte di Bordoni. Quando questa sopraggiunse, Brioschi si prese l'incarico di scrivere un elogio funebre. Per questo si fece consegnare alcuni documenti del defunto. Non li restitu\u00ec mai pi\u00f9 e ancora oggi sono custoditi al Politecnico di Milano."}
{"id": "870555", "revid": "93556", "url": "https://it.wikipedia.org/wiki?curid=870555", "title": "Ordine dei frati minori", "text": "L'Ordine dei frati minori () \u00e8 un istituto religioso maschile di diritto pontificio. I frati di questo ordine mendicante, detti francescani, pospongono al loro nome la sigla O.F.M..\nL'ordine deriva da quei gruppi (detti della regolare osservanza) sorti all'interno del primitivo ordine francescano subito dopo la morte del fondatore e caratterizzati dall'aspirazione a una vita pi\u00f9 ritirata e da un pi\u00f9 rigoroso controllo sull'uso dei beni: entrati in conflitto con i frati che accettavano il possesso comunitario dei beni (detti frati della comunit\u00e0 e poi conventuali) vennero costituiti in ordine autonomo da papa Leone X (bolla \"Ite vos\" del 1517).\nL'ordine \u00e8 nato formalmente nel 1897 (bolla \"Felicitate quadam\"), a opera di papa Leone XIII, dall'unione delle quattro famiglie in cui erano divisi i frati della regolare osservanza (osservanti, riformati, recolletti, alcantarini): a questi spetta il primato storico-giuridico e la precedenza d'onore (accordata da Leone X e confermata da Leone XIII) sugli altri gruppi del primo ordine francescano (conventuali e cappuccini).\nStoria.\nOrigini.\nIl fondatore.\nFrancesco nacque ad Assisi nel 1181 (1182) dal ricco mercante Pietro di Bernardone e da Giovanna, di origine provenzale. Trascorse una giovinezza mondana, partecipando alla guerra tra Assisi e Perugia: prendendo parte alla spedizione delle truppe pontificie contro Gualtiero di Brienne, mentre si recava in Puglia, cadde malato e durante la convalescenza ebbe l'ispirazione di tornare ad Assisi per consacrarsi alla preghiera, alla penitenza e alle opere di misericordia.\nSuper\u00f2 gli ostacoli oppostigli dal padre restituendogli, dinanzi al vescovo di Assisi, anche le proprie vesti e visse per alcuni anni come eremita, restaurando le chiese di San Damiano, San Pietro e Santa Maria degli Angeli. Per la festa di San Mattia del 1208, ud\u00ec il Vangelo sulla missione degli apostoli che lo ispir\u00f2 ad abbandonare la rigida pratica dell'ascetismo eremitico e a dedicarsi alla diffusione di un messaggio di purezza evangelica attraverso l'esempio di una comunit\u00e0 di discepoli viventi in povert\u00e0. Cominci\u00f2 a predicare raccogliendo i primi discepoli, come Bernardo di Quintavalle, Pietro Cattani ed Egidio d'Assisi. Mor\u00ec a Santa Maria degli Angeli nel 1226.\nL'ideale francescano.\nL'ideale di Francesco e dei suoi compagni era quello dell'imitazione degli apostoli, di \"seguire nudi il Cristo nudo\" mediante la predicazione itinerante del messaggio evangelico. Il loro annuncio era incentrato sulla povert\u00e0 vista come essenza della vita evangelica. La predicazione di Francesco e dei suoi compagni trovava sintesi nel motto \"pace e bene\" annunciato agli uomini di tutte le classi sociali e delle varie fazioni in lotta tra loro, e nell'invito al rinnovamento spirituale, alla conversione e alla penitenza.\nMentre il monachesimo tradizionale imponeva ai religiosi solo la povert\u00e0 personale e consentiva il possesso collettivo di tesori, terre e rendite, Francesco e i suoi compagni rifiutarono anche la propriet\u00e0 comune dei beni terreni e scelsero di affidarsi alla provvidenza e di mantenersi mediante il lavoro manuale e la questua; per i primi frati, vivere secondo il Vangelo significava accettare la precariet\u00e0 economica e condividere la condizione degli ultimi (lebbrosi e vagabondi).\nMentre per i domenicani, sorti negli stessi anni, la povert\u00e0 era vista come strumento per la lotta all'eresia, per i francescani il rifiuto di beni e potere rappresentava l'opzione fondamentale.\nLa loro esperienza nacque nello stesso ambiente di forte fermento sociale di altre correnti pauperistiche poi condannate come eretiche dalla Chiesa (i valdesi, gli arnaldisti): condividevano l'aspirazione a far coincidere la vita quotidiana con l'ideale evangelico di povert\u00e0 e si radicarono negli ambienti popolari e nelle zone urbane, ma Francesco e i suoi seguaci si contraddistinsero per la totale fedelt\u00e0 alle gerarchie ecclesiastiche.\nOltre che per la mendicit\u00e0 (attivit\u00e0 che diede il nome agli ordini sorti nel Duecento) i francescani si caratterizzavano per la sollecitudine verso il prossimo e l'estrema apertura verso il mondo che contraddistingueva il loro apostolato; inoltre, i frati non erano tenuti alla stabilit\u00e0 come i monaci (ovvero, non erano legati a vita a un singolo monastero) ma potevano essere trasferiti da un convento all'altro in base alle esigenze della popolazione locale.\nLa nascita dell'ordine minoritico.\nNell'aprile 1209 o 1210 papa Innocenzo III ricevette a Roma Francesco d'Assisi e i suoi seguaci, approv\u00f2 oralmente la loro forma di vita (la \"Formula vitae\" o \"proto-Regola\") e diede loro il permesso di predicare la penitenza e di condurre vita comune in povert\u00e0.\nTornato ad Assisi, si stabil\u00ec con i suoi compagni alla Porziuncola, che divenne il centro del francescanesimo. Ricevette in dono per i suoi frati il monte della Verna. Francesco non aveva ancora in mente di iniziare un nuovo ordine, il che spiega l'indeterminatezza e la precariet\u00e0 dell'organizzazione canonica delle origini. Il movimento francescano si allargava fino a superare i confini d'Italia. Incominci\u00f2 allora a raccogliere i suoi frati in capitoli generali alla Porziuncola, per discutere l'organizzazione dell'ordine: il capitolo del 1217 lo suddivise in province (tra il 1217 e il 1219 vennero istituite dodici province, comprendenti case anche in Palestina e Marocco). Ma urgeva una nuova organizzazione dell'ordine, straordinariamente ampliatosi e guardato ora con maggior sospetto dalla curia.\nIl capitolo generale del 1219, il cosiddetto capitolo \"delle stuoie\", codific\u00f2 gli obblighi dei frati minori ed elabor\u00f2 una nuova regola, detta \"Regola prima\" o \"non bollata\", comprendente ventitr\u00e9 capitoli e ricca di citazioni bibliche e stimoli spirituali. Successivamente il testo, sotto la supervisione di Ugolino dei Conti di Segni, cardinale protettore dell'ordine, venne rielaborato, sensibilmente abbreviato (pass\u00f2 a dodici capitoli) e redatto in formule pi\u00f9 giuridiche: la nuova versione, la cosiddetta \"Regola bollata\", venne approvata da papa Onorio III con la bolla \"Solet annuere\" del 29 novembre 1223.\nIntanto Francesco, aspirando a una vita pi\u00f9 ascetica, si stacc\u00f2 dalla guida della sua comunit\u00e0 e l'affid\u00f2 al vicario Pietro Cattani, al quale successe poco dopo Elia da Cortona. Sentendosi vicino alla fine volle essere trasportato alla Porziuncola dove, fattosi spogliare delle vesti e deporre sulla nuda terra, come segno di suprema povert\u00e0, mor\u00ec nella notte fra il 3 e il 4 ottobre 1226. Prima di morire aveva dettato il proprio testamento nel quale, coerentemente con tutto il suo insegnamento e sentendo intorno a s\u00e9 prevalere un certo lassismo, insistette sul carattere assoluto della povert\u00e0: bench\u00e9 Francesco avesse ordinato che il testamento fosse considerato come supplemento della regola, papa Gregorio IX lo dichiar\u00f2 non vincolante (bolla \"Quo elongati\" del 30 settembre 1230).\nLa \"normalizzazione\" dell'ordine.\nAlla morte del fondatore l'ordine minoritico era gi\u00e0 straordinariamente diffuso e nei decenni successivi giunsero anche in Irlanda, Scozia, nelle regioni balcaniche e scandinave. La rapida diffusione dell'ordine andava di pari passo con il processo di urbanizzazione in atto nel Duecento. Con la morte di Francesco, l'Ordine dei frati minori dovette affrontare una grave crisi d'identit\u00e0. L'ordine conobbe una fase di progressiva normalizzazione che port\u00f2 all'accentuazione del carattere clericale: nel 1239 il ministro generale Elia da Cortona, frate laico, venne fatto deporre da papa Gregorio IX per la sua poco chiara gestione finanziaria dell'ordine finalizzata a completare la basilica di San Francesco ad Assisi; il suo successore Aimone da Faversham, un sacerdote, escluse dal governo dell'ordine i religiosi laici e li confin\u00f2 a ruoli subalterni. Sotto il suo generalato venne incentivato l'accesso dei frati agli studi teologici ed ebbero grande sviluppo le scuole dell'ordine.\nCon la bolla \"Nimis iniqua\" del 21 agosto 1231, papa Gregorio IX concesse ai frati minori il privilegio dell'esenzione, svincolando i religiosi dalla giurisdizione dei vescovi diocesani: il provvedimento, in qualche modo, deluse le intenzioni del fondatore, che voleva che i suoi frati fossero \"umili e sottomessi a tutti\".\nLa fase evolutiva si concluse con il generalato di Bonaventura da Bagnoregio. Eletto ministro generale nel 1257, redasse una biografia ufficiale di Francesco, che testimonia i crescenti contrasti all'interno dell'ordine, e ordin\u00f2 la distruzione delle \"legende\" pi\u00f9 antiche, come quella di Tommaso da Celano: diede particolare risalto all'episodio delle stimmate e ne mise in risalto il significato escatologico. Nel 1260 promulg\u00f2 le nuove costituzioni dell'ordine, dette \"Narbonesi\".\nSotto Bonaventura lo scopo dell'ordine divenne quello di rispondere alle necessit\u00e0 pi\u00f9 urgenti della Chiesa, come la predicazione, le missioni e la lotta all'eresia: per questo i francescani iniziarono ad accettare la dignit\u00e0 episcopale o la carica di inquisitore. La povert\u00e0 venne interpretata come semplice rinuncia a ogni forma giuridica di propriet\u00e0 e venne introdotta la nozione di uso in povert\u00e0 dei beni materiali (i frati erano liberi di utilizzare i beni, ma la loro propriet\u00e0 veniva devoluta alla Santa Sede: tale dottrina venne approvata da papa Niccol\u00f2 III, con la bolla \"Exiit qui seminat\" del 14 agosto 1279).\nLa scuola francescana.\nNel frattempo, i francescani stavano dando vita ad una delle scuole filosofiche e teologiche pi\u00f9 rinomate del Medioevo. I primi studi ad indirizzo francescano all'interno della scolastica ebbero inizio a partire all'incirca dal 1232, quando un loro esponente, il \"Doctor Irrefragabilis\" Alessandro di Hales, venne chiamato alla cattedra di teologia presso l'universit\u00e0 di Parigi. \nL'ideale francescano, sebbene il suo fondatore non fosse propriamente un filosofo alla maniera dei \u00abdottori\u00bb, prediligeva la semplicit\u00e0, il rapporto colla natura, la sperimentazione diretta e l'approccio pratico pi\u00f9 che i grandi edifici teorici. Fu per questo che la filosofia francescana si connot\u00f2 sin dai suoi esordi per la rivalit\u00e0 nei confronti del nascente aristotelismo fatto proprio dai domenicani, a cui contrappose il neoplatonismo ispirato al pensiero di Agostino d'Ippona e di Anselmo d'Aosta, i quali con la loro teologia negativa avevano sottolineato l'aspetto ascetico e ineffabile della dimensione spirituale.\nComune ai filosofi francescani \u00e8 il primato dell'illuminazione divina, della fede e della grazia, quindi dell'immediatezza del sentimento mistico e contemplativo rispetto alle verit\u00e0 mediate della ragione, sia nel campo della morale che in quello della conoscenza.\nLa loro ostilit\u00e0 nei confronti di Aristotele, che si inserisce nella diatriba tra francescani e domenicani, fu in ogni caso rivolta alle interpretazioni che ne erano state date da Averro\u00e8 e Tommaso d'Aquino; per il resto essi ne ricercavano le possibili concordanze con Platone in chiave cristiana.\nDue dei pi\u00f9 importanti filosofi del francescanesimo, San Bonaventura e Roberto Grossatesta, capofila della scuola di Oxford, esposero in particolare la teoria francescana della \u00abluce\u00bb, derivante dalla concezione plotiniana e agostiniana del processo di emanazione del mondo dal Dio-Uno, un'immagine della quale fu rappresentata nella decorazione del rosone della basilica di Assisi, quale allegoria dell'irradiazione metafisica divina.\nAltri francescani come Matteo d'Acquasparta, Pietro di Giovanni Olivi, Giovanni Peckham, Pietro di Trabes, condivisero fondamentalmente con Bonaventura e Grossatesta l'ilemorfismo universale dell'arabo Avicebron, secondo cui ogni creatura \u00e8 composta da una \u00abmateria prima\u00bb e una \u00abforma sostanziale\u00bb, due elementi unici e onnipresenti che si integrano per\u00f2 in maniera differente e particolare nella gerarchia della scala cosmica: da un lato la materia si fa sempre pi\u00f9 rarefatta in prossimit\u00e0 del vertice, costituito dagli angeli, dall'altro la forma riduce progressivamente il proprio livello di attivit\u00e0 ai gradini pi\u00f9 bassi.\nLa necessit\u00e0 di coltivare un retroterra culturale in grado di sostenere la competizione con gli eruditi domenicani fu tuttavia all'origine di una crisi crescente all'interno dell'ordine, nel quale si svilupperanno due tendenze: una pi\u00f9 conservatrice, facente capo a Bonaventura, rivolta a mantenere un atteggiamento di spontaneit\u00e0 e spiritualit\u00e0 in cui il misticismo e la gnoseologia delle idee platoniche restassero uniti, l'altra pi\u00f9 progressista, portata avanti da Duns Scoto e Guglielmo d'Occam, che accentuando l'indipendenza della fede dalla ragione si mosse in direzione dello scetticismo e del nominalismo, concentrandosi su uno studio della natura di tipo esclusivamente scientifico.\nI francescani e l'alchimia.\nUna caratteristica singolare dei filosofi francescani fu inoltre il loro interesse verso l'alchimia, dovuto presumibilmente all'importanza da loro attribuita alla conoscenza di tipo illuminativo, che consentiva di andare oltre gli aspetti apparenti e discorsivi della realt\u00e0 in favore di un contatto immediato con la natura e i suoi segreti. \nFu cos\u00ec che essi diedero uno dei primi e pi\u00f9 significativi impulsi alla diffusione di questa pratica in Occidente, da loro coltivata in spirito di ammirazione per il creato e quindi come una sorta di lode al Creatore.\nGi\u00e0 frate Elia, successore di San Francesco alla guida dell'ordine dopo la sua morte, sarebbe stato autore di trattati e di sonetti destinati ad avere notevole fortuna nella tradizione alchemica dei secoli successivi. Altri alchimisti degni di nota furono Bonaventura da Iseo, Paolo di Taranto, e soprattutto Ruggero Bacone, nei quali la caratteristica comune \u00e8 quella di privilegiare un approccio diretto, non teoretico n\u00e9 speculativo, all\"experimentum\", cio\u00e8 alla sperimentazione intesa non solo come contatto fisico ma anche come visione interiore.\nL'alchimia francescana si fondava in definitiva su un sapere concreto, con cui venivano destreggiati metalli e minerali, oltre che su una religiosit\u00e0 rivolta alla cura compassionevole dei bisognosi tramite l'uso di erbe e farmaci, che si inseriva nell'ottica di perfezionamento generale della natura verso l'oro.\nFrati della comunit\u00e0 e spirituali.\nDurante tutto il Duecento e oltre, all'interno dell'ordine si ebbe un conflitto tra i frati favorevoli ad un'interpretazione pi\u00f9 blanda della Regola, in modo da privilegiare lo studio e la predicazione nelle citt\u00e0 (i cosiddetti \"frati della comunit\u00e0\"), e altri frati pi\u00f9 rigoristi che chiedevano il ritorno alla volont\u00e0 originaria del fondatore e all'interpretazione letterale della Regola, in particolare in materia di povert\u00e0: il radicalismo di tale rigore, quando si fuse con le attese apocalittiche attinte dalle opere di Gioacchino da Fiore diede vita al movimento degli Spirituali.\nIl primo segnale di questo incontro tra rigorismo francescano e attese apocalittiche si ebbe con il cosiddetto \"scandalo del Vangelo Eterno\" del 1257, quando il ministro generale Giovanni da Parma, che si era dimostrato favorevole o per lo meno indulgente nei confronti di alcune tesi ecclesiologiche eterodosse, fu deposto dal capitolo del 1257.\nA partire dagli anni settanta del XIII secolo gli Spirituali cominciarono a riconoscersi in un vero e proprio movimento, che aveva il suo punto di riferimento dottrinale nel frate occitano Pietro di Giovanni Olivi (che pure non si defin\u00ec mai \"spirituale\" nei suoi scritti e non assunse mai posizioni di esplicita rottura n\u00e9 con il papa n\u00e9 con la gerarchia dell'Ordine). Ubertino da Casale e Angelo Clareno furono invece due guide anche a livello organizzativo per gli Spirituali. In particolare i seguaci di Ubertino assunsero un atteggiamento esplicitamente critico verso il papato: il loro movimento ebbe grande diffusione ed esercit\u00f2 una grande influenza sulla vita religiosa del periodo.\nPapa Celestino V, nel 1294, aveva concesso agli spirituali dell'Italia centrale (guidati dai frati Pietro da Macerata, detto frate Liberato, e Angelo Clareno) la facolt\u00e0 di organizzarsi in un ordine religioso a parte (formalmente una congregazione benedettina), in cui si osservasse alla lettera la regola e il testamento di Francesco e si privilegiasse la vita eremitica. Il gruppo (detto dei \"poveri eremiti di Celestino V\" o \"celestini\") venne per\u00f2 rapidamente sciolto da papa Bonifacio VIII con la bolla \"Olim Coelestinus\" dell'8 aprile 1295.\nCon il pontificato di Bonifacio VIII la questione della povert\u00e0 inizi\u00f2 ad aggravarsi: Clemente V conferm\u00f2 ai francescani la facolt\u00e0 di usare i beni materiali (bolla \"Exivii de Paradiso\" del 6 maggio 1312) e Giovanni XXII condann\u00f2 gli spirituali con le bolle \"Quorumdam exigit\" (1317), \"Sancta Romana\" (1317, in cui venivano dichiarati eretici con il nome di \"fraticelli\") e \"Gloriosam Ecclesiam\" (1318).\nIl contrasto con il papa sulla povert\u00e0 di Cristo e degli apostoli.\nCondannato come eretico per aver sostenuto la povert\u00e0 di Cristo e degli apostoli, un begardo si era appellato al papa che aveva istituito una commissione di teologi per chiarire la questione: mentre il tema era ancora in discussione ad Avignone, nel capitolo generale dell'ordine francescano di Perugia del 1322 il ministro generale Michele da Cesena (che in passato aveva osteggiato gli spirituali) appoggi\u00f2 la tesi della povert\u00e0 di Ges\u00f9 e degli apostoli e dichiar\u00f2 che sostenere tale idea non era eretico ed era pienamente conforme alla tradizione. Ma la dottrina venne ritenuta errata e condannata da papa Giovanni XXII con la bolla \"Cum inter nonnullos\" del 12 novembre 1323; con la bolla \"Quia quorundam\" il pontefice minacci\u00f2 di scomunicare quanti l'avessero sostenuta.\nMichele da Cesena venne convocato ad Avignone e messo agli arresti (1327), mentre Bertrand de La Tour convoc\u00f2 a Bologna il capitolo dell'ordine francescano per eleggere un nuovo ministro generale; il capitolo conferm\u00f2 Michele nella carica, ma il 26 maggio 1328 il ministro generale fugg\u00ec da Avignone e, sotto la protezione dell'imperatore Ludovico il Bavaro, si rifugi\u00f2 a Pisa, dove scrisse numerosi manifesti contro il papa e a sostegno della tesi della povert\u00e0 di Cristo. Giovanni XXII condann\u00f2 Michele (bolla \"Quia vir reprobus\", 16 novembre 1329) e Geraldo Ot lo sostitu\u00ec alla guida dell'ordine, che condann\u00f2 ed espulse Michele nel capitolo di Perpignano.\nNumerosi frati si mantennero fedeli a Michele e alla sua opinione sulla povert\u00e0 di Ges\u00f9 e degli apostoli: presero il nome di \"michelisti\" o fraticelli \"de opinione\".\nGli osservanti.\nOrigini dell'osservanza francescana.\nNel 1334 Giovanni della Valle, seguace di Angelo Clareno e Gentile da Spoleto, con il permesso del ministro generale dell'ordine Geraldo Ot, si stabil\u00ec assieme a quattro compagni nel romitorio di San Bartolomeo a Brogliano (tra Foligno e Camerino), realizzando il primo tentativo di restaurare la vita francescana secondo l'ideale del fondatore.\nPapa Clemente VI, con la bolla \"Bonorum operum\" del 13 dicembre 1350, approv\u00f2 la forma di vita della comunit\u00e0 di Brogliano e concesse ai frati anche gli eremi delle Carceri, di Giano, di Monteluco e quello detto L'Eremita, presso Porcheria: queste case vennero esentate dalla giurisdizione del ministro provinciale dell'Umbria. Temendo divisioni all'interno dell'ordine, sollecitato dal legato Egidio Albornoz, con la bolla \"Sedes apostolica\" (18 agosto 1355) papa Innocenzo VI revoc\u00f2 le concessioni fatte alle comunit\u00e0 eremitiche e sciolse la famiglia.\nPaoluccio Trinci e la riforma di Brogliano.\nNel 1368 il frate Paoluccio Trinci ottenne dal ministro generale Tommaso da Frignano il permesso di riaprire l'eremo di Brogliano e di osservare la regola in tutto il suo rigore: poich\u00e9 il terreno del posto era arido e roccioso, impervio e infestato da serpenti, i membri della comunit\u00e0 presero a indossare ai piedi zoccoli di legno, per cui i frati iniziarono ad essere indicati con il nome di \"zoccolanti\".\nLa santit\u00e0 personale di Paoluccio, la sua sottomissione alle autorit\u00e0 ecclesiastiche e la protezione politica dei suoi famigliari, signori di Foligno, permisero alla comunit\u00e0 di Brogliano di svilupparsi e raggiungere la stabilit\u00e0 e ne fecero un autorevole centro di riforma.\nLa riforma di Paoluccio Trinci conobbe una rapida diffusione: il 29 luglio 1373 papa Gregorio XI concesse ai suoi frati altri nove conventi in Umbria e in Sabina e l'8 giugno 1374 il ministro provinciale dell'Umbria Matteo d'Amelia cedette loro ancora tre case. Il ministro provinciale umbro nomin\u00f2 Paoluccio commissario per le comunit\u00e0 da lui riformate (1380) e il 12 febbraio 1384 gli concesse la facolt\u00e0 di accettare novizi.\nGli sviluppi della regolare osservanza.\nLa riforma di Brogliano acquis\u00ec la stabilit\u00e0 giuridica definitiva il 13 luglio 1388, quando il titolo di commissario per Paoluccio venne approvato anche dal ministro generale Enrico Alfieri.\nLe comunit\u00e0 osservanti sotto il commissariato di Giovanni da Stroncone salirono a trentaquattro e i frati a duecento. La fase di maggior sviluppo si ebbe con l'ingresso tra gli osservanti di grandi personalit\u00e0 come quelle di Bernardino da Siena, Giovanni da Capestrano, Bernardino da Feltre e Giacomo della Marca e grazie al sostegno di Alberto da Sarteano: sotto l'influsso di questi personaggi gli osservanti, pur mantenendo uno stile di vita eremitico, si aprirono agli studi e all'apostolato della predicazione.\nL'osservanza in Francia e Spagna.\nContemporaneamente a quanto avveniva in Italia e nello stesso spirito ma in maniera completamente indipendente, anche in Francia e Spagna sorsero comunit\u00e0 fautrici del ritorno alla stretta osservanza della regola, specialmente in merito alla povert\u00e0.\nAttorno al 1390 alcuni frati della provincia di Turonia diedero origine a una comunit\u00e0 riformata a Mirambeau-en-Poitou e la loro forma di vita venne adottata anche dai conventi di S\u00e9es, Laval, Saint-Omer, Fontenay-le-Comte e Amboise: il successo della riforma suscit\u00f2 la dura reazione del ministro provinciale di Turonia ma l'antipapa Benedetto XIII, sostenitore della riforma, pose queste comunit\u00e0 sotto la sua diretta protezione (26 aprile 1407); l'antipapa Alessandro V revoc\u00f2 le concessioni fatte agli osservanti francesi, ma nel 1415 il concilio di Costanza riconobbe la loro piena autonomia all'interno dell'ordine.\nIn Spagna l'ordine minoritico risent\u00ec della confusione causata dallo Scisma d'Occidente: molti religiosi lasciarono i loro conventi per ritirarsi in eremi (particolare scalpore suscitarono le dimissioni del ministro provinciale di San Giacomo). Le comunit\u00e0 eremitiche, a istanza di Gonzalo Mari\u00f1o, vennero riconosciute il 12 luglio 1388 da papa Urbano VI e provvedimenti simili vennero presi per i romitori francescani delle provincie di Castiglia e Aragona.\nI conflitti con i conventuali.\nIl successo e la sempre maggiore diffusione dei frati osservanti causarono l'acuirsi dei contrasti tra loro e i francescani favorevoli a una regola addolcita (detti conventuali): il 14 aprile 1421 papa Martino V raccomand\u00f2 ai frati riuniti in capitolo generale a Forl\u00ec di eleggere un nuovo ministro generale scegliendolo tra gli osservanti. Il capitolo non solo disattese l'invito, ma elesse ministro Angelo Salvetti, che minacci\u00f2 di scomunicare i frati che si rifiutavano di sottomettersi ai loro padri provinciali.\nAl fine di ridare unit\u00e0 all'ordine francescano diviso in conventuali e osservanti, nel 1430 Martino V diede ai francescani delle nuove costituzioni (dette \"martiniane\") elaborate da Giovanni da Capestrano e con norme considerate accettabili da entrambe le parti (proibizione dell'uso del denaro, rinuncia ai beni immobili), ma il tentativo si rivel\u00f2 un insuccesso. Il 27 luglio 1430 Guglielmo da Casale, nuovo ministro generale dell'ordine, ottenne dalla Santa Sede l'autorizzazione a derogare alle nuove norme sulla povert\u00e0, ma con la bolla \"Vinea Domini Sabaoth\" del 1431 papa Eugenio IV, amico di Giovanni da Capestrano, annull\u00f2 la dispensa (il pontefice dovette per\u00f2 revocare il suo decreto l'anno successivo).\nIl 22 luglio 1438 venne eletto vicario generale degli osservanti Bernardino da Siena che scelse come suo assistente Giovanni da Capestrano. Nel 1443 al ministro generale Alberto da Sarteano, favorevole agli osservanti, subentr\u00f2 Antonio Rusconi, a loro ostile: tale avvicendamento fece naufragare ogni tentativo di mantenere unito l'ordine.\nCon la bolla \"Ut sacra Ordinis Minorum religio\" del 23 luglio 1446 Eugenio IV concesse l'autonomia definitiva agli osservanti, anche se il loro vicario generale dopo l'elezione doveva chiedere la conferma al ministro generale. La maggiore autonomia consent\u00ec agli osservanti di diffondersi ulteriormente in altri paesi: vennero aperti nuovi conventi in Francia, Germania e Paesi Bassi; grazie al sostegno dell'imperatore Sigismondo sorsero case in Austria e Ungheria e a opera di Giovanni da Capestrano, che papa Niccol\u00f2 V aveva inviato in missione in Europa centrale, gli osservanti si radicarono anche in Boemia e Polonia.\nLa continua diffusione degli osservanti spinse i conventuali a protestare sempre pi\u00f9 pressantemente presso i pontefici: con la bolla \"Illius cuius in pace\" del 2 febbraio 1456 papa Callisto III diede all'ordine delle nuove costituzioni in base alle quali gli osservanti avevano facolt\u00e0 di intervenire nell'elezione del ministro generale, ma solo a costui spettava il diritto di nominare il vicario generale dell'osservanza (il progetto, per\u00f2, scontentava tutti e fall\u00ec). Un nuovo tentativo di ristabilire la pace tra le due fazioni venne fatto da Egidio Delfino (ministro generale dal 1500) che elabor\u00f2 delle nuove costituzioni chiamate \"Statuta Alexandrina\" (approvate da papa Alessandro VI il 7 aprile 1501).\nL'ultimo tentativo di pacificazione venne portato avanti da papa Giulio II, che era stato prima conventuale e poi cardinale protettore dei francescani ed era sostenitore degli osservanti, che nel 1506 convoc\u00f2 un capitolo generale e propose delle nuove costituzioni (gli \"Statuta Iuliana\"), respinte per\u00f2 dagli osservanti.\nLa separazione dai conventuali.\nConstatata l'impossibilit\u00e0 di mantenere unito l'ordine, nel 1517 papa Leone X convoc\u00f2 un nuovo capitolo generale in Santa Maria in Aracoeli a Roma e il 29 maggio 1517 promulg\u00f2 la bolla \"Ite vos\" (detta anche \"Bulla separationis\"): agli osservanti veniva concesso il diritto di eleggere il proprio superiore con il titolo di \"ministro generale\" ed essi venivano cos\u00ec a separarsi, come famiglia autonoma, dai conventuali; sotto il ministro generale degli osservanti venivano riuniti altri gruppi francescani riformati (colettani, amadeiti, guadalupensi, clareni); poich\u00e9 gli osservanti erano pi\u00f9 numerosi dei conventuali, al loro ministro generale (Cristoforo Numai da Forl\u00ec) venne consegnato il sigillo dell'ordine.\nPer prevenire nuove contestazioni, il 12 giugno 1517 venne emanata una bolla di concordia.\nDefinitivamente uniti sotto un unico ministro generale, gli osservanti restarono distinti nelle due famiglie che sino a quel momento erano rimaste tra loro indipendenti: i \"Cismontani\" (presenti in Italia, nei Balcani, in Austria, in Ungheria, in Polonia e nel Medio Oriente) e gli \"Ultramontani\" (in Germania, Inghilterra, Francia, Portogallo, Spagna e il resto del Nord Europa); gli amadeiti e i guadalupensi continuavano a godere di una certa autonomia: i primi rimasero autonomi fino agli anni '50 del '500 dopodich\u00e9 furono definitivamente fusi con gli Osservanti, mentre i secondi confluirono sotto il mantello prottettivo dei Minori Conventuali.\nLe riforme della regolare osservanza.\nDopo la separazione dai conventuali anche tra gli osservanti si ebbe un certo rilassamento, che port\u00f2 all'abbandono dell'originario rigore: per questo in seno all'osservanza sorsero varie riforme, la maggiore delle quali port\u00f2 alla nascita dell'ordine dei frati minori cappuccini, che presto ebbe vita autonoma.\nI riformati (O.F.M. Ref.) sorsero nel 1518 a opera di Stefano da Molina con Bernardino d'Asti e Francesco da Jesi. Sostenuti dal ministro generale Paolo Pirotti, vennero approvati da papa Clemente VII con la bolla \"In suprema\" del 16 novembre 1532. Oltre che in Italia, ebbero notevole diffusione in Austria, Baviera, Balcani, Polonia e Ungheria e arrivarono a eguagliare e poi a superare il numero degli osservanti propriamente detti. Tra gli esponenti pi\u00f9 famosi dei riformati \u00e8 Carlo da Sezze.\nGli scalzi o alcantarini (O.F.M. Disc. od O.F.M. Alc.), detti in origine pasqualiti dal nome dell'iniziatore, il galiziano Giovanni Pasqual, ebbero grande sviluppo grazie a Pietro d'Alc\u00e1ntara, che ne \u00e8 considerato il fondatore: sorti all'interno dei conventuali, passarono poi sotto la giurisdizione del ministro generale degli osservanti.\nI recolletti (O.F.M. Rec.), cos\u00ec chiamati dalle case di recollezione, cio\u00e8 di ritiro, sorsero per iniziativa degli osservanti \"ultramontani\", che decisero di stabilire dei conventi dove i frati potessero condurre una vita pi\u00f9 austera e contemplativa a imitazione degli scalzi; costituitisi come gruppo autonomo, vennero approvati da papa Gregorio XIII con la bolla \"Quum illius\" del 3 giugno 1579.\nI gruppi riformati in origine erano organizzati come custodie ma vennero presto costituiti in provincie, entit\u00e0 che godevano di maggiore autonomia, con il diritto di celebrare capitoli, di avere una propria gerarchia e propri statuti e di organizzare collegi e seminari per la formazione dei membri.\nL'unione leoniana del 1897.\nLe guerre, le rivoluzioni e le soppressioni dei secoli XVIII e XIX danneggiarono significativamente tutti i gruppi osservanti e resero necessaria la ristrutturazione dell'ordine: a tal fine i rappresentanti delle varie famiglie di francescani osservanti nel 1889 celebrarono un capitolo generale a Roma e approvarono delle nuove costituzioni comuni (dette \"Aloysiane\", dal nome del ministro generale Luigi Carli).\nSu invito di papa Leone XIII, nel 1895 le quattro famiglie osservanti celebrarono un nuovo capitolo in Santa Maria degli Angeli ad Assisi e deliberarono (con 100 voti favorevoli su 108 validi) la riunione dei vari gruppi in un unico istituto religioso che prese il nome di Ordine dei frati minori (senza ulteriori specificazioni). Le nuove costituzioni (dette \"Leoniane\") vennero approvate dalla Santa Sede il 15 maggio 1897. La riunificazione fu sancita da Leone XIII con la bolla \"Felicitate quadam\" del 4 ottobre 1897.\nStruttura organizzativa dell'ordine.\nL'ordine \u00e8 diviso in province, vicarie, custodie, fondazioni missionarie e conventi.\nIl governo di tutto l'ordine \u00e8 affidato a un ministro generale assistito da un vicario-procuratore generale, sette definitori e vari segretari; le province sono rette da un ministro provinciale assistito da un vicario, un segretario provinciale e un numero variabile di definitori; le vicarie sono governate da vicari assistiti da un provicario e da alcuni definitori; i conventi sono retti da un guardiano assistito da un vicario e, in certi casi, da alcuni discreti. Il mandato del ministro generale e di quello provinciale \u00e8 di sei anni, quello delle altre cariche \u00e8 triennale. Ministri generali e provinciali e vicari sono superiori maggiori.\nNel 2021 \u00e8 stato eletto ministro generale l italiano fr. Massimo Fusarelli.\nIl potere supremo dell'ordine risiede nel capitolo generale che si riunisce ogni sei anni; i capitoli provinciali e quelli delle vicarie si riuniscono triennalmente e i capitoli conventuali vengono celebrati mensilmente.\nIl ministro generale dell'ordine risiede a Roma, nella curia generale presso la chiesa di Santa Maria Mediatrice. In precedenza la sua sede era presso la basilica di Santa Maria in Aracoeli, affidata ai francescani da papa Innocenzo IV nel 1250, passata agli osservanti nel 1444 e divenuta loro sede generalizia nel 1517: rimase tale fino al 1886 quando il convento venne in gran parte abbattuto per far posto al Vittoriano.\nL'abito francescano.\nFino al 1897 c'era una diversit\u00e0 marcata tra gli abiti dei vari gruppi di osservanti francescani, anche all'interno delle stesse famiglie: i sai variavano sia per foggia sia per colore (generalmente grigio o marrone ma, in alcuni casi, anche blu).\nDopo la riunificazione dell'ordine, il ministro generale volle che il nuovo abito fosse diverso da tutti quelli esistenti fino a quel momento, ma che fosse immediatamente riconoscibile come saio francescano: le costituzioni del 1897 davano grande spazio all'abito (24 paragrafi) e ne fornivano una descrizione dettagliata.\nBench\u00e9 fosse cosa certa che i frati delle origini vestissero un saio grigio cinerino, si scelse di adottare il colore marrone, sia perch\u00e9 era quello pi\u00f9 diffuso tra i vari gruppi, sia perch\u00e9 il grigio era collegato a cose incerte e indefinite.\nL'abito era costituito da saio, cappuccio e mantello di lana marrone, da un cingolo di lana bianca e da sandali aperti: al cordiglio, pendente dalla parte destra, erano praticati tre nodi e al cingolo era appesa la corona dei sette gaudi, in segno di devozione a Maria.\nLe costituzioni del 1969 dedicavano un solo articolo all'abito e non prescrivevano l'uso della lana, ma nel 1987 venne ribadito l'obbligo per i membri dell'ordine di indossarlo come segno distintivo.\nAttivit\u00e0.\nIl fine dell'Ordine dei frati minori \u00e8 quello di vivere il messaggio evangelico secondo il modello proposto dal fondatore e annunciarlo a ogni creatura.\nMissioni.\nAnche dopo la separazione dai conventuali, gli osservanti hanno continuato la vocazione francescana alla propagazione della fede cattolica nel mondo: particolarmente significativa \u00e8 stata la loro azione nell'America Latina (accanto ai gesuiti) e in California, dove Jun\u00edpero Serra e i suoi confratelli fondarono numerose missioni da cui si svilupparono citt\u00e0 come San Francisco, Ventura (da San Buonaventura), Santa Barbara, Santa Cruz; importante fu anche il loro apostolato in Cina dove, diversamente dai gesuiti, che si rivolgevano specialmente alle classi dirigenti, i francescani si dedicarono all'evangelizzazione della popolazione pi\u00f9 umile.\nI frati minori hanno la custodia dei luoghi santi: la Custodia di Terra Santa venne fondata nel 1217; in seguito tutte le comunit\u00e0 francescane di Siria e Palestina furono dissolte dai musulmani, ma nel 1333 Roberto d'Angi\u00f2 e sua moglie Sancia acquistarono dal sultano alcuni luoghi santi di Gerusalemme e li affidarono ai frati. Papa Clemente VII conferm\u00f2 ai francescani la custodia di quei luoghi con lettera del 21 novembre 1342.\nLa carica di custode di Terra Santa \u00e8 riservata al guardiano del monte Sion, nominato dal capitolo generale dell'ordine oppure dal ministro generale insieme al suo definitorio e confermato dalla Santa Sede. Ai frati spetta la cura dei fedeli cattolici di rito latino e direzione delle basiliche dell'Annunciazione a Nazaret, della Nativit\u00e0 a Betlemme, del Santo Sepolcro a Gerusalemme e dei luoghi santi del Getsemani: gestiscono, inoltre, scuole, orfanotrofi e case di riposo.\nStudi e pubblicazioni.\nIl principale centro di studio \u00e8 la pontificia Universit\u00e0 Antonianum di Roma, fondata il 17 maggio 1933, di cui il ministro generale dell'ordine \u00e8 gran cancelliere. Importanti sono anche il collegio di San Bonaventura di Grottaferrata (erede dello studio di Quaracchi e dal 2008 trasferitosi a Roma presso il convento di S. Isidoro in via degli Artisti) e quello di Madrid; lo Studio biblico francescano di Gerusalemme, fondato nel 1924, il 4 settembre 2001 \u00e8 stato unito all'Antonianum come facolt\u00e0 di scienze bibliche e archeologiche.\nL'ordine pubblica vari periodici: gli \"Acta Ordinis Fratrum Minorum\", bollettino ufficiale bimestrale, la cui fondazione venne decisa dal definitorio degli osservanti il 19 dicembre 1881 (contiene gli atti della Santa Sede riguardanti l'ordine e la vita religiosa, gli atti dell'ordine, le encicliche del ministro generale, relazioni sulle attivit\u00e0 apostoliche e scientifiche dell'ordine); l\"'Archivium Franciscanum Historicum\", periodico trimestrale fondato nel 1908 (in occasione del settimo centenario dell'ordine) e pubblicato, in origine, dallo studio di Quaracchi (contiene discussioni critiche, edizioni di documenti rari, cronache, biografie, bibliografie).\nSpiritualit\u00e0.\nLa spiritualit\u00e0 francescana si sintetizza nella pratica dei tre voti di religione, soprattutto dell'obbedienza \"sub figura corporis mortui\" e della povert\u00e0, sia privata sia comune, intesa come spoliazione dai beni materiali e annullamento della volont\u00e0 individuale. Le caratteristiche spirituali dello stile francescano sono umilt\u00e0, semplicit\u00e0, sobriet\u00e0 e \"perfetta letizia\".\nL'amore per Dio deve tradursi in carit\u00e0 operosa nei confronti del prossimo, sotto ogni forma di apostolato.\nLe fonti letterarie principali della spiritualit\u00e0 francescana sono gli \"opuscula\" di Francesco d'Assisi, ovvero i suoi scritti (regole, esortazioni, lettere, lodi e preghiere): tra questi, la benedizione a frate Leone, il \"Laudes Domini\" e la lettera consolatoria a frate Leone (autografa). Tra gli scritti dei francescani delle origini vanno ricordati anche i \"Sermones\" di Antonio di Padova, \"I fioretti di san Francesco\" e l\"'Arbor vitae crucifixae Jesu Christi\" di Ubertino da Casale.\nDevozioni.\nLa spiritualit\u00e0 francescana \u00e8 teocentrica e cristocentrica, ma viene dato ampio risalto anche alla devozione mariana: i francescani furono i principali propagatori del culto e della dottrina dell'Immacolata Concezione, la cui festa venne approvata nel 1447 da papa Sisto IV; traendo ispirazione dalla corona dei sette dolori diffusa dai Servi di Maria, i francescani hanno propagato la devozione dei sette gaudi della Vergine (la \"Corona francescana\"), arricchita da papa Leone X di numerose indulgenze.\nTra i francescani elevati all'onore degli altari, oltre al fondatore, sono da ricordare Antonio di Padova, Bonaventura da Bagnoregio, Ludovico di Tolosa e i cinque protomartiri in Marocco; dopo la separazione dai conventuali, sono importanti i santi Bernardino da Siena, Giovanni da Capestrano e Giacomo della Marca. Particolarmente vivo \u00e8 il culto degli angeli custodi e dei santi Giuseppe, Anna e Gioacchino.\nStatistiche.\nSi stima che nel 1762, alla vigilia delle soppressioni e degli sconvolgimenti sociali e politici del Settecento e dell'Ottocento, i frati delle varie famiglie dei minori osservanti fossero circa 76.900; nel 1897, al momento della riunificazione, l'ordine contava 14.798 membri.\nIl numero dei religiosi \u00e8 cresciuto fino agli anni sessanta del Novecento. Nella seguente tabella, accanto all'anno, \u00e8 indicato il numero dei conventi, seguito da quello dei membri dell'ordine e da quello delle province.\nIl numero dei frati minori \u00e8 negli ultimi anni in calo. La seguente tabella d\u00e0 un quadro storico dell'andamento del numero dei membri dell'Ordine dei frati minori.\nAlla fine del 2019 l'ordine contava 1.863 case con 12.726 religiosi, 8.771 dei quali sacerdoti.\nL'Ordine dei frati minori costituisce, per numero di membri, il terzo istituto religioso maschile della Chiesa cattolica: \u00e8 preceduto dalla Compagnia di Ges\u00f9 (15.306 membri) e dalla Societ\u00e0 Salesiana di San Giovanni Bosco (14.767 membri), mentre \u00e8 seguito dall'Ordine dei frati minori cappuccini (10.349 membri)."}
{"id": "870556", "revid": "124111247", "url": "https://it.wikipedia.org/wiki?curid=870556", "title": "Giovanni Bovio", "text": "L'opera.\nGiovanni Scipione Bovio nasce a Trani da Nicola Bovio di Altamura, impiegato, e Chiara Pasquini. \nAutodidatta, pubblica nel 1864 \"Il Verbo Novello\", un poema filosofico scritto con intonazione enfatica. Fra i suoi scritti si ricordano la \"Filosofia del diritto\", il \"Sommario della storia del diritto in Italia\", il \"Genio\", gli \"Scritti filosofici e politici\", la \"Dottrina dei partiti in Europa\", i \"Discorsi\". Sotto il Ministero Minghetti, nel 1872, ottenne il pareggiamento della cattedra di Storia del Diritto all'Universit\u00e0 di Napoli e, nel 1875 consegui la libera docenza in Filosofia del diritto.\nBovio fu anche deputato alla Camera: nel 1876, con il subentrare della Sinistra costituzionale alla Destra, fu eletto nel collegio di Minervino Murge. Il suo atteggiamento, diversamente da quello dei suoi compagni che condividevano l'idea repubblicana, non fu incline all'astensionismo.\nNel 1880 Bovio spos\u00f2 a Napoli Bianca Nicosia, dalla quale ebbe due figli: Corso Bovio, cos\u00ec chiamato in onore degli italiani di Corsica sottomessi al dominio francese, e Libero Bovio (1883-1942), poeta ed autore dei testi di molte celebri canzoni napoletane. Libero Bovio, a sua volta, fu il nonno dell'avvocato, giornalista e docente Libero Corso Bovio (1948-2007).\nNapoli fu la sua citt\u00e0 di adozione, dove mor\u00ec il 15 aprile 1903. La citt\u00e0 gli ha dedicato una piazza, che i napoletani continuano per\u00f2 a chiamare con l'antico nome di \"Piazza Borsa\". La citt\u00e0 di Firenze gli ha dedicato una strada. La citt\u00e0 di Piombino gli ha intitolato la piazza sul mare pi\u00f9 grande d'Europa, Piazza Bovio. La citt\u00e0 di Teramo gli ha intitolato un importante viale. La citt\u00e0 di Pescara gli ha intitolato uno tra i propri viali principali. La citt\u00e0 di Terni gli ha intitolato un intero quartiere che comprende tutta la zona est, chiamato, appunto, Borgo Bovio.\nIl pensiero.\nGiovanni Bovio era sostanzialmente contrario alla monarchia. Come ideologo repubblicano, ebbe il motto \"definirsi o sparire\": pales\u00f2 insomma ai repubblicani l'esigenza urgente di un'impostazione non confusa e non settaria, di una chiara direzione che spinse poi i repubblicani a definirsi in partito di moderno tenore.\nBovio stabil\u00ec per il Partito repubblicano nessi e prospettive nazionali ed europei.\nEgli considera la monarchia come l'attuale realt\u00e0 italiana. Ne segue che la repubblica \u00e8 utopia, e Bovio si dichiara utopista. Nel suo pensiero, la monarchia cadr\u00e0 proprio quando dovr\u00e0 risolvere il problema della libert\u00e0. Serve comunque un lungo periodo perch\u00e9 la situazione monarchica si deteriori. Colma evidentemente di determinismo, la sua filosofia si definiva come naturalismo matematico.\nDifferentemente dalla teoria socialista, Bovio riteneva che il nuovo Stato a venire avrebbe avuto una \"forma storica\", non potendo dimensionarsi unicamente sulla base di azioni economiche. Bovio introduceva dunque una concezione formale dello Stato, che si sforz\u00f2 di divulgare anche presso i ceti operai.\nFu molto considerato anche a Matera, dove non si dimenticava peraltro che nella locale \"scuola detta \"regia\", fondata nel 1769 da Bernardo Tanucci, \"libero pensatore dei tempi suoi, quando era libert\u00e0 contrastare alle pretensioni papali\", fu insegnante di letteratura e di diritto Francesco Bovio, il quale intese queste dottrine nella libert\u00e0 e per la libert\u00e0. Quell'insegnamento fu seme fecondo, e dalla sua scuola venne fuori la nobile schiera dei martiri del 1799, i cui militi rispondono ai nomi di Giovanni Firrao, Giambattista Torricelli, Fabio Mazzei, Liborio Cufaro, Antonio Lena-Santoro, Gennaro Passarelli, Marco Malvinni-Malvezzi\". Nel 1904, a circa un anno dalla sua morte, nella \"giornata pi\u00f9 adatta\" come \"il fatidico XX Settembre\", gli intellettuali laici materani con la loro associazione \"G.B. Torricelli\" tennero una solenne commemorazione \"per pagare un tributo di affetto e di riverenza al Grande, che ci fu Maestro e ci am\u00f2 di quell'amore di cui sono capaci soltanto gli educatori come Lui\" dice un oratore. E un secondo aggiunge che \"la titanica figura di quell'illustre profeticamente ci addita il sole dell'avvenire\", per cui il tributo di affetto al suo carattere fiero ed onesto \u00e8 tanto pi\u00f9 doveroso \"in questi tempi borgiani\". Un terzo oratore, rivolgendosi al sindaco Raffaele Sarra, e nel consegnargli la lapide, lo invita ad additare \"quel nome a questi onesti operai per indirizzarli sulla via della dea ragione, scuotendo cos\u00ec il giogo dell'oscurantismo e della superstizione, che li avvince e li abbrutisce\". Promessa che il sindaco Raffaele Sarra non esita a fare, ritenendo quel marmo \"un severo monito all'indirizzo di tutti coloro i quali nulla fecero e tuttora nulla fanno per strappare la nostra plebe dalla miseria, dalla ignoranza, dalla superstizione, dall'abbrutimento secolare\". Per la precisione, la lapide commemorativa, scoperta quel giorno sulla facciata del palazzo di giustizia, sar\u00e0 tolta negli anni '30 per iniziativa della sezione fascista (e gli incauti scalpellatori si riferiranno nell'operazione).\nBovio ebbe comunque anche l'esigenza di definirsi rispetto agli anarchici. La forma repubblicana, scrisse, \u00e8 a met\u00e0 strada fra la monarchia e l'anarchia, vale a dire fra l'ipertrofia dello Stato e la sua totale anarchica abolizione. Non a caso, quando l'anarchico Gaetano Bresci comp\u00ec l'attentato contro Umberto I, Bovio invit\u00f2 tutti gli anarchici a desistere dalla violenza. In sostanza, un'esagerazione utopistica tradotta in atti sanguinari (l'opera degli anarchici) avrebbe prodotto un rafforzamento reattivo dell'autorit\u00e0 costituita, allontanando proprio il momento dell'avvento della repubblica. Troviamo in lui un tentativo di superare l'idealismo della metafisica idealistica e insieme con essa l'approccio empirico del positivismo. Fondamentalmente Bovio introdusse in Italia l'eco delle nuove correnti speculative nella filosofia del diritto.\nBovio e la massoneria.\nBovio fu un membro eminente della massoneria(raggiunse il 33\u00ba ed ultimo grado del Rito scozzese antico ed accettato), cos\u00ec come lo erano i suoi familiari (suo padre Nicola, suo zio Scipione e suo nonno Francesco Bovio). Iniziato nella Loggia \"Caprera\" di Trani nel 1863, il 17 giugno del 1865 Giovanni Bovio ne divenne oratore. Il 30 maggio 1878, su invito della massoneria milanese, tenne a Milano la commemorazione del centenario della morte di Voltaire.\nNel maggio 1882 fu nominato membro del Grande Oriente d'Italia, di cui presiedette la Costituente del 1887. Il 17 febbraio 1889 fu eletto grande oratore, e rest\u00f2 in carica fino alla Costituente del 1894. Il 6 giugno 1889, in Campo dei Fiori a Roma, fu l'oratore ufficiale per l'inaugurazione del monumento a Giordano Bruno, voluto dalla massoneria romana ed eseguito da Ettore Ferrari, che sar\u00e0 gran maestro del Grande Oriente d'Italia.\nGran Maestro della Loggia Napoletana, nel 1896 fu candidato all'elezione di Gran Maestro nazionale.\nL'8 giugno 1896, in un'interpellanza rivolta al presidente del consiglio e ministro dell'interno marchese di Rudin\u00ec a proposito dei provvedimenti che aveva annunciato contro la massoneria, Bovio disse : \nBovio cos\u00ec indic\u00f2 lo scopo della Massoneria : \nIl centenario della Rivoluzione altamurana.\nGiovanni Bovio partecip\u00f2 alle celebrazioni del centenario della Rivoluzione altamurana (nell'anno 1899), durante il quale fu eretto un monumento sulla piazza centrale di Altamura, che ancora oggi \u00e8 presente e che fu realizzato da Arnaldo Zocchi. Il padre di Giovanni Bovio, Nicola Bovio, era di Altamura, cos\u00ec come lo era suo nonno Francesco Bovio, il quale insegn\u00f2 diritto presso l'Universit\u00e0 degli Studi di Altamura.\nNel suo discorso, Giovanni Bovio esalt\u00f2 lo spirito degli altamurani e afferm\u00f2 che il concetto di libert\u00e0 era stato sempre vivo nei loro cuori. Anche grazie al fervore di idee dell'antica Universit\u00e0 di Altamura, dotti, nobili e plebei altamurani si erano uniti tutti sotto l'idea di libert\u00e0 ed erano pronti a sacrificare le loro ricchezze, i loro titoli e persino la loro vita per la libert\u00e0."}
{"id": "870562", "revid": "123228783", "url": "https://it.wikipedia.org/wiki?curid=870562", "title": "Gennadij Padalka", "text": "Biografia.\nPadalka \u00e8 nato nell'Unione delle Repubbliche Socialiste Sovietiche nella Repubblica Socialista Sovietica Federata Russa (oggi Russia), \u00e8 sposato con Irina Anatol'evna Ponomareva ed ha tre figlie: Julija, Ekaterina e Sonja; gli piacciono il teatro, il paracadutismo sportivo ed i tuffi.\n\u00c8 stato un pilota dell'aviazione russa; durante la sua carriera militare ha collezionato oltre 1.500 ore di volo su 6 diversi tipi di aerei. Nel 1989 \u00e8 stato selezionato come cosmonauta ed ha seguito l'addestramento basilare tra il giugno 1989 ed il gennaio 1991. Fino al 1994 ha lavorato come ingegnere ecologista per l'UNESCO. \nDal 28 agosto 1996 al 30 luglio 1997 ha seguito l'addestramento per volare con i velivoli Sojuz come comandante per il rientro sulla Terra. Dall'ottobre 1997 all'agosto 1998 ha seguito l'addestramento come comandante per le missioni di attracco alla stazione spaziale russa Mir.\nIl 13 agosto 1998 \u00e8 partito verso la Mir con la missione Sojuz TM-28 ed ha trascorso pi\u00f9 di 198 giorni nello spazio rientrando il 28 febbraio 1999.\nDal giugno 1999 al luglio 2000 Padalka ha seguito l'addestramento come comandante di una missione Sojuz diretta verso la Stazione Spaziale Internazionale. Nel marzo 2002 \u00e8 stato scelto come comandante della Expedition 9. L'equipaggio \u00e8 stato lanciato dal cosmodromo di Baikonur il 19 aprile 2004 con la missione Sojuz TMA-4 ed \u00e8 rientrato il 24 ottobre 2004. Nel corso della missione Padalka ed il suo compagno di viaggio Fincke hanno effettuato quattro passeggiate spaziali per un totale di 15 ore, 45 minuti e 22 secondi.\nNel 2009 \u00e8 tornato sulla stazione Spaziale Internazionale, prendendo il comando delle missioni Expedition 19 e Expedition 20.\nNel 2015 \u00e8 nuovamente ritornato nello spazio con la Sojuz TMA-16M per le missioni Expedition 43 e Expedition 44.\nIl 30 giugno 2015, nel corso della missione Expedition 44, ha trascorso 803 giorni nello spazio diventando il cosmonauta con maggiore tempo trascorso nello spazio rispetto a qualunque altro essere umano."}
{"id": "870564", "revid": "1904508", "url": "https://it.wikipedia.org/wiki?curid=870564", "title": "Francesco Enrico di Montmorency-Luxembourg", "text": "Biografia.\nI primi anni.\nFran\u00e7ois Henri de Montmorency nacque a Parigi, nipote del duca Enrico II di Montmorency, decapitato il 30 ottobre 1632 per il crimine di lesa maest\u00e0. Anche il padre, conte di Bouteville, venne giustiziato sei mesi prima della nascita di Francesco Enrico per essersi battuto a duello in pieno giorno sulla Place Royal a Parigi con Fran\u00e7ois d'Harcourt, marchese di Beuvron (il nome dei Montmorency in quel periodo non era decisamente in odore di santit\u00e0).\nLa carriera militare.\nSua zia, Carlotta Margherita di Montmorency, principessa di Cond\u00e9, gli offr\u00ec la sua protezione e lo allev\u00f2 insieme al figlio, Luigi II di Borbone-Cond\u00e9, principe di Cond\u00e9 e duca di Enghien (detto poi \"Il Gran Cond\u00e9\"). Egli si leg\u00f2 al cugino e condivise successi e rovesci partecipando all'assedio di Thionville del 1643 e alle battaglie di Rocroi, di N\u00f6rdlingen (1645), agli assedi di Dunkerque del 1646 e di L\u00e9rida del 1647, alle battaglie di Lens. Essendosi dichiarato frondista dopo la detenzione del principe di Cond\u00e9, prest\u00f2 servizio nell'armata spagnola e fu catturato nella battaglia di Rethel, il 15 dicembre 1650. Riunitosi al Cond\u00e9 dopo la detenzione di quest'ultimo e recuperata la libert\u00e0 nel 1651, attacc\u00f2 a Bl\u00e9neau gli accampamenti del maresciallo d'Hocquincourt il 7 aprile 1652. Segu\u00ec poi ancora il Cond\u00e9 nell'assedio e presa di Rethel il 30 ottobre, a quella di Sainte-Men\u00e9hould il 25 novembre, all'assedio di Arras da parte degli spagnoli, con i quali fu sconfitto il 25 agosto 1654. Concorse alla disfatta del maresciallo de la Fert\u00e9 di fronte a Valenciennes il 16 luglio 1656; alla presa di Cond\u00e9 da parte degli spagnoli il 18 agosto e a quella di Saint-Guilain, il 12 marzo 1657. Si trov\u00f2 alla sconfitta degli spagnoli alla Dune il 14 giugno 1658, fu preso prigioniero ed esiliato nei Paesi Bassi.\nRitornati in Francia nel 1659 sia lui che il Cond\u00e9, vennero perdonati. Cond\u00e9 si leg\u00f2 alla duchessa di Ch\u00e2tillon, sorella di Montmorency, e combin\u00f2 nel 1661 il matrimonio di suo cugino Francesco Enrico con l'allora miglior partito di Francia: Maddalena di Clermont-Tonnerre, principessa di Tingry, duchessa di Piney-Luxembourg, contessa di Ligny, baronessa di Dangu ed ereditiera del ducato di Piney, conosciuto come ducato del Lussemburgo. Questo matrimonio fece di Francesco Enrico un Pari di Francia. All'inizio della Guerra di devoluzione nel 1667, Cond\u00e9 e lui stesso si ritrovarono senza un comando ma durante la seconda campagna, l'anno successivo, Francesco Enrico ottenne il grado di luogotenente generale a fianco del Gran Cond\u00e9 nella conquista della Franca Contea. Durante i successivi anni di pace, egli si coltiv\u00f2 i favori del ministro Louvois.\nNel 1672 durante la guerra d'Olanda venne nominato Governatore dell'omonima provincia. Sconfisse il Principe d'Orange a Woerden e saccheggi\u00f2 i Paesi Bassi e nel 1673 protesse la ritirata da Utrecht fino a Maastricht con soli 20.000 uomini di fronte ad una armata di 70.000, il che lo pose al livello dei migliori generali.\nDivenne nel 1674 capitano delle guardie del re e nel 1675 fu nominato Maresciallo di Francia. L'anno successivo venne posto alla testa dell'Armata del Reno, ma nel 1677 non riusc\u00ec ad impedire al duca di Lorena di impadronirsi di Philippsburg. Il 14 agosto 1678 batt\u00e9 il Principe d'Orange a Saint-Denis, nonostante pochi giorni prima fosse stata sottoscritto il Trattato di Nimega (10 agosto 1678).\nL'alta reputazione raggiunta destava invidia e appena emerse la \"vicenda dei veleni\", il Louvois addusse a pretesto le vecchie esperienze in materia d'alchimia di Francesco Enrico per accusarlo di assassinio e di aver stipulato un patto con il demonio, e per farlo imprigionare alla Bastiglia nel gennaio 1680. Presto liberato, gli fu comminato un anno di esilio nelle sue terre.\nLa guerra della Grande Alleanza (1688-97).\nRientr\u00f2 nelle grazie del re allo scoppiare nel 1688 della Guerra della Lega di Augusta, quando sia Luigi XIV che il Louvois ritennero che l'unico che potesse fronteggiare il principe di Orange fosse proprio il Luxembourg, e gli conferirono il comando dell'armata delle Fiandre. Il 1\u00ba luglio 1690 riport\u00f2 una grande vittoria sul Principe di Waldeck a Fleurus.\nL'anno successivo, il 18 settembre vinse a Leuze, dopo di che batt\u00e9 ancora una volta il Principe d'Orange a Steinkerque (1692) ed a Landen. Nella successiva campagna in Fiandra del 1694 ebbe poche occasioni di mettersi in luce, salvo quando condusse la famosa marcia da Vignamont a Tournai di fronte al nemico. Ritornato nell'inverno a Versailles si ammal\u00f2 e mor\u00ec.\nFu soprannominato \u201cTappezziere di N\u00f4tre-Dame\u201d poich\u00e9 conquist\u00f2 moltissimi stendardi nemici nelle sue battaglie che espose poi nella cattedrale di Notre Dame, tappezzandone appunto le pareti interne.\nDiscendenza.\nIl 17 marzo 1661, Fran\u00e7ois-Henri de Montmorency spos\u00f2 Madeleine de Clermont-Tonnerre, duchessa di Luxembourg, principessa di Tingry, contessa di Ligny, baronnessa di Dangu, dalla quale ebbe cinque figli:"}
{"id": "870569", "revid": "479409", "url": "https://it.wikipedia.org/wiki?curid=870569", "title": "ETR600", "text": ""}
{"id": "870570", "revid": "111373", "url": "https://it.wikipedia.org/wiki?curid=870570", "title": "Elettrotreno Cisalpino ETR.610", "text": "L'ETR.610 (classificato anche RABe 503 Astoro) \u00e8 un gruppo di elettrotreni ad assetto variabile acquistato dalla cessata compagnia italo-svizzera Cisalpino nel 1997 e costruito dalla utilizzando la piattaforma denominata Nuovo Pendolino.\nDopo la cessione delle attivit\u00e0 operative di Cisalpino la flotta venne equamente suddivisa fra i soci Trenitalia e FFS. L'ETR.610 \u00e8 analogo all'ETR.600, impiegato per il servizio Frecciargento, dal quale si differenzia per un diverso allestimento interno e per l'equipaggiamento che gli consente di funzionare con quattro tipi diversi di alimentazione elettrica. La parte stilistica, ergonomica e lo studio degli ambienti interni \u00e8 ad opera dell'azienda di progettazione italiana Italdesign Giugiaro.\nStoria.\nIl treno rappresenta la \"IV generazione\" ed evoluzione della filosofia progettuale a sistema attivo di inclinazione della cassa (detto in gergo pendolamento o \"tilting\" in inglese) dei treni Pendolino.\nIl primo ETR.610 inizi\u00f2 i cicli di prove alla fine del 2007; la consegna alla societ\u00e0 italo-svizzera avvenne tuttavia con due anni di ritardo, costringendo la Alstom a pagare una penale di 60 milioni di euro. Il 20 luglio 2009 la prima composizione viaggi\u00f2 tra Ginevra e Milano (e viceversa), effettuando un regolare servizio viaggiatori con la denominazione \"CIS 35\" e \"CIS 40\", sostituendo la composizione di vetture UIC-Z noleggiate da Trenitalia allora utilizzata. Dal 13 dicembre 2009, tutti i collegamenti internazionali dell'asse del Sempione (tre coppie Basilea-Milano e Ginevra-Milano e una coppia Ginevra-Venezia, ormai classificate come EuroCity) vennero effettuati con ETR 610; l'introduzione del primo convoglio sulla linea del San Gottardo avvenne il 12 dicembre 2010.\nIn seguito alla cessazione dell'attivit\u00e0 operativa della Cisalpino AG a decorrere dal 13 dicembre 2009, la flotta di ETR.610 di propriet\u00e0 di tale societ\u00e0, nel frattempo divenuta Cisalpino SA, venne equamente suddivisa fra Trenitalia e Ferrovie Federali Svizzere, che utilizzano i treni in regime di noleggio e i treni in uso ad entrambe le compagnie dotati delle rispettive livree aziendali.\nIl 2 agosto 2012 le FFS ordinarono ulteriori 8 treni derivati da questo gruppo, quantitativo incrementato nel 2015 di ulteriori quattro unit\u00e0.\nCaratteristiche generali.\nL'ETR.610 \"Cisalpino\" \u00e8 costituito da 7 elementi, di cui il numero 3 dotato di servizio ristorante (negli spazi restanti sono installati posti a sedere di prima classe e lo scompartimento del capotreno).\nL'alimentazione \u00e8 politensione e policorrente: il convoglio pu\u00f2 essere alimentato a CC, CC, 25\u00a0kV CA a e 15\u00a0kV CA a 16\u00a0Hz, risultando quindi in grado di circolare sulla rete italiana a corrente continua, su quella ad alta velocit\u00e0 a corrente alternata a 25kV e sulle reti di Svizzera, Germania e Austria elettrificate a corrente alternata a 15kV. Anche dal punto di vista della sicurezza, l'interoperabilit\u00e0 \u00e8 assicurata dalla presenza a bordo dei sistemi in uso in Italia (RS4 e SCMT), Svizzera (Integra-Signum e ZUB 262) e Germania (PZB e LZB).\nL'ETR.610 \u00e8 attrezzato anche con il sistema ERTMS ed \u00e8 in grado di essere guidato da un solo macchinista. La cabina di guida dispone di una sola poltrona di guida fissa, alla quale si affianca uno strapuntino allo scopo di ospitare in cabina anche un agente sussidiario ove prescritto dai regolamenti di esercizio vigenti.\nL'ETR.610 \u00e8 in grado di raggiungere la velocit\u00e0 massima di 250 km/h non essendo previste per i treni con cassa pendolante velocit\u00e0 superiori.\nIl convoglio \u00e8 munito di gancio automatico fisso situato dietro il musetto anteriore retrattile che, a comando, scopre il gancio di trazione automatico Scharfenberg che permette l'accoppiamento meccanico, pneumatico ed elettrico di due convogli a comando multiplo senza intervento di manovratore per la formazione di composizioni in comando multiplo da dedicare ad eventuali servizi con tratte in comune.\nNell'orario estivo 2013, l'ETR.610 era utilizzato, oltre che sugli EuroCity Milano-Sempione/S.Gottardo-Ginevra/Basilea, nelle relazioni interne Venezia-Roma, Venezia-Salerno e Verona-Roma."}
{"id": "870571", "revid": "729019", "url": "https://it.wikipedia.org/wiki?curid=870571", "title": "Stazione di Prima Porta", "text": "La stazione di Prima Porta \u00e8 una stazione ferroviaria posta sulla ferrovia Roma-Civita Castellana-Viterbo nell'omonima zona di Roma, al di fuori del Grande Raccordo Anulare.\nStoria.\nLa stazione venne attivata il 28 ottobre 1932 come parte della tratta da Roma a Civita Castellana.\nNel 2011 inizi\u00f2 la costruzione della nuova stazione che avrebbe sostituito la precedente, posizionata pochi metri pi\u00f9 a sud e con nuove banchine rialzate. Completata nel 2014 fu aperta solo una parte di essa cio\u00e8 lo spostamento delle banchine rialzate per l'ingresso ai vagoni a filo marciapiede, mentre la nuova stazione, ultima da completare nella tratta urbana, \u00e8 stata inaugurata il 18 giugno 2017.\nFin dalla sua apertura, la stazione era servita sia dai treni extraurbani che da quelli urbani; con il nuovo orario entrato in vigore il 14 settembre 2015 \u00e8 divenuta una fermata (obbligatoria) esclusivamente per i treni urbani, quelli extraurbani vi transitano senza fermarsi."}
{"id": "870573", "revid": "124602392", "url": "https://it.wikipedia.org/wiki?curid=870573", "title": "Come Thelma &amp; Louise", "text": "Come Thelma &amp; Louise \u00e8 il secondo album di Giorgia che trionfa nello stesso anno al Festival di Sanremo con \"Come saprei\" (scritta da lei stessa con Eros Ramazzotti, Adelio Cogliati e Vladi Tosetto), che \u00e8 contenuta all'interno del CD.\nNonostante Giorgia fosse anche gi\u00e0 autrice, molti dei brani in questo album sono stati scritti da Gatto Panceri ed \u00e8 presente inoltre una reinterpretazione di \"Non c'\u00e8 che musica in me\", che Giorgia cantava spesso nei club con la band del padre. Questo album riesce a farle vendere pi\u00f9 di 250.000 copie e vincere un disco di platino.\nDescrizione.\nQuesto secondo album in studio di Giorgia \u00e8 un disco caratterizzato da testi leggeri per lo pi\u00f9, con musiche studiate ed arrangiamenti vocali degni delle pi\u00f9 eccellenti voci al mondo.\nContiene \"Come saprei\", canzone con cui Giorgia vinse il Festival di Sanremo 1995. Oltre al brano sanremese ebbero un buon successo anche i brani \"Riguarda noi\", \"C'\u00e8 da fare\" e \"E c'\u00e8 ancora mare\".\nDegna di nota per le difficolt\u00e0 vocali \u00e8 la cover di \"I've Got the Music in Me\", che in versione italiana diventa \"Non c'\u00e8 che musica in me\".\nGli arrangiamenti sono di Celso Valli, la produzione esecutiva \u00e8 di Michele Torpedine."}
{"id": "870576", "revid": "767487", "url": "https://it.wikipedia.org/wiki?curid=870576", "title": "Patty Smyth", "text": "Artista rock, \u00e8 stata la cantante degli Scandal negli anni ottanta, ma ormai da tempo si dedica alla carriera solista.\nBiografia.\nNata e cresciuta tra i quartieri di Brooklyn e Queens, Patty vive un'infanzia difficile e travagliata, soprattutto quando i suoi genitori divorziano. Arriva persino ad essere arrestata gi\u00e0 all'et\u00e0 di 12 anni, per aver molestato un pubblico ufficiale e un'altra volta per essere stata colta mentre acquistava narcotici. Canta davanti ad un pubblico per la prima volta a 15 anni al New York's Folk City con una cover band che propone brani di Cat Stevens.\nSuccessivamente passa ad una rock band, i \"Patty and the Planets\", che viene ingaggiata per suonare a bordo di una imbarcazione, prevalentemente canzoni di James Brown. In questo periodo si alterna tra il lavoro di musicista e di cameriera fino a quando il chitarrista Zachary Smith le propone di unirsi al suo gruppo, gli Scandal. Patty accetta ed in breve tempo incidono la hit \"Goodbye to You\", che permette loro di intraprendere una serie di tour lunga un anno che li vede aprire i concerti di ogni \"top band\" del momento.\nIl loro album di debutto \u00e8 un successo, e diventa l'EP pi\u00f9 venduto di tutti i tempi per la Columbia Records. Dopo alcuni mesi Patty guadagna gi\u00e0 abbastanza per trasferirsi nei quartieri pi\u00f9 ricchi, e dopo un anno di intense performance registra il secondo album, \"Warrior\", che vende oltre un milione di copie, consacrandola al pubblico col nomignolo che le rester\u00e0 per sempre, \"the Warrior\" (la \"guerriera\").\nIn breve la sua carriera ha un'impennata verticale anche se con scarsi ritorni economici, tanto che il The Wall Street Journal arriva a pubblicare un articolo su di lei e su come sia possibile vendere svariati milioni di copie di dischi e ritrovarsi con problemi finanziari. Problemi che vanno ad aggravarsi col suo matrimonio con il poeta/musicista e spiantato collaboratore occasionale della rivista Rolling Stone, Richard Hell.\nVita privata.\nPatty Smyth, che ha una sorella maggiore, Elizabeth, \u00e8 stata sposata dapprima con Richard Hell e in seguito con John McEnroe nell'aprile 1997. Ha tre figlie: Ruby (1985, da Hell), Anna (dicembre 1995, da McEnroe) e Ava (marzo 1999, da McEnroe)."}
{"id": "870578", "revid": "33689", "url": "https://it.wikipedia.org/wiki?curid=870578", "title": "Network neutrality", "text": ""}
{"id": "870579", "revid": "6923", "url": "https://it.wikipedia.org/wiki?curid=870579", "title": "Dopravn\u00fd podnik Bratislava", "text": "La Dopravn\u00fd podnik Bratislava akciov\u00e1 spolo\u010dnos\u0165 (in italiano: Compagnia dei trasporti pubblici di Bratislava; DPB as) \u00e8 l'azienda che svolge il servizio di trasporto pubblico a Bratislava, capitale della Slovacchia.\nEsercizio.\nIl DPB dispone delle seguenti tipologie di mezzi pubblici:\nParco mezzi.\nAutobus e Autosnodati.\nSono a marchio Ikarus (modelli 280, 283, 412, 415, 435), Karosa (modelli B731, B732, B741), Mercedes-Benz (Sprinter 416) Solaris (Urbino GNC), SOR NB 18 e TAM (modelli 232 A, 116 M, 260 A 180 M, 272A 180 M).\nFilobus e Filosnodati.\nSono di produzione \u0160koda:\nTram e Tram snodati.\nSono di costruzione Tatra-\u010cKD (modelli K2 e T3 in parte rimodernati, T6A5)."}
{"id": "870580", "revid": "1791", "url": "https://it.wikipedia.org/wiki?curid=870580", "title": "TCXO", "text": ""}
{"id": "870582", "revid": "339392", "url": "https://it.wikipedia.org/wiki?curid=870582", "title": "Soluzione di Ne\u00dfler", "text": ""}
{"id": "870585", "revid": "121427056", "url": "https://it.wikipedia.org/wiki?curid=870585", "title": "Fran\u00e7ois Michel Le Tellier de Louvois", "text": "Biografia.\nSuo padre ottenne per lui, appena quindicenne, da Luigi XIV la trasmissione del suo incarico di segretario di Stato alla Guerra, posto che occuper\u00e0 solo dieci anni dopo (1666). Nel 1672 divenne Ministro di stato ed entr\u00f2 nel Consiglio. Intrig\u00f2 contro Jean-Baptiste Colbert (vedasi l'Affare dei veleni) ed ottenne il suo posto di sovrintendente alle costruzioni, alle Arti e Manifatture (1683) che gli permise di prendere sotto il suo controllo la costruzione della reggia di Versailles. Promosse la carriera dei soldati valorosi permettendo loro di salire nella gerarchia militare anche se privi di titoli nobiliari, il che gli procur\u00f2 l'opposizione dell'aristocrazia. Modernizz\u00f2 l'esercito: unific\u00f2 e miglior\u00f2 l'armamento, predispose la costruzione di caserme e di depositi militari che comparvero nel 1692 e controll\u00f2 che il pagamento dei soldati avvenisse con regolarit\u00e0. Tent\u00f2 pure di istituire la coscrizione obbligatoria nazionale ma fu un mezzo fallimento.\nMor\u00ec quando era ancora in carica.\nSposato ad Anna de Souvr\u00e9, marchesa di Courtenvaux, ebbe da lei sei figli:"}
{"id": "870595", "revid": "765341", "url": "https://it.wikipedia.org/wiki?curid=870595", "title": "Razzie Award al peggior regista", "text": "Il Razzie Award for Worst Director \u00e8 un premio annuale assegnato dai Golden Raspberry Awards al peggior regista dell'anno. Di seguito sono elencati i vari registi che sono stati nominati, e che hanno vinto in questa categoria. Il premio \u00e8 stato assegnato per la prima volta durante il 1980. I registi che hanno ottenuto pi\u00f9 riconoscimenti in questa categoria sono John Derek, M. Night Shyamalan e Michael Bay con due premi ciascuno. Dal 1980 sino ad oggi ci sono stati solo due vincitori che si sono recati di persona alla cerimonia e hanno accettato il premio: Paul Verhoeven per \"Showgirls\", e Tom Green per \"Freddy Got Fingered\". Gli unici registi italiani a venire nominati nella categoria sono stati Franco Zeffirelli per \"Amore senza fine\" (1981) e Roberto Benigni per \"Pinocchio\" (2002)."}
{"id": "870600", "revid": "1656773", "url": "https://it.wikipedia.org/wiki?curid=870600", "title": "Affare dei veleni", "text": "L'affare dei veleni fu uno scandalo verificatosi a Parigi nel XVII secolo, durante il regno di Luigi XIV. Tra il 1677 e il 1682, un discreto numero di eminenti membri dell'aristocrazia fu implicato e condannato con l'accusa di avvelenamento e stregoneria: lo scandalo coinvolse anche la cerchia ristretta del sovrano e port\u00f2 all'esecuzione di trentasei persone.\nStoria.\nNel 1672, alla morte dell'ufficiale di cavalleria Godin de Saint-Croix, furono scoperti nei suoi incartamenti alcuni scritti che accusavano la sua amante Marie-Madeleine d'Aubray, marchesa di Brinvilliers, di aver avvelenato con l'acqua tofana il proprio padre, i due suoi fratelli e sua sorella per impadronirsi delle loro parti di eredit\u00e0. Le accuse furono trovate in un diario di Saint-Croix e inizialmente la nobildonna fugg\u00ec in un convento per avere protezione legale, in quanto all'epoca i luoghi di culto non godevano dell'estradizione. Sembra che per\u00f2 una notte usc\u00ec per concedersi un incontro amoroso e fu catturata dalle guardie del re. La marchesa di Brinvilliers fu sottoposta a processo e giustiziata nel 1676.\nNell'anno successivo (1677) l'inchiesta svel\u00f2 che una certa Marie Bosse aveva fornito dei veleni ad alcune mogli di diversi membri del Parlamento francese, le quali volevano sbarazzarsi dei rispettivi mariti. Marie Bosse denunci\u00f2 a sua volta la fattucchiera di corte ed avventuriera Catherine \"La Voisin\" Deshayes assieme ad altre persone, tra cui un certo Adam Lesage.\nGabriel Nicolas de la Reynie, capo della polizia di Francia, chiese ai suoi agenti di battere a tappeto il quartiere parigino di Saint-Denis dove vi era un'altissima concentrazione di fattucchieri e praticanti del paganesimo. Gli arresti portarono a galla commerci sordidi e tanti nomi dell'alta nobilt\u00e0 che ricorrevano al veleno per eliminare pretendenti o mariti violenti.\nLe rivelazioni degli accusati condussero a persone di alto rango e il re di Francia Luigi XIV fu costretto ad istituire la camera ardente, un tribunale speciale, volto a giudicare, senza possibilit\u00e0 di appello, gli imputati. Furono quindi menzionati personaggi noti e di alto lignaggio, prevalentemente donne, come Antoinette de Vivonne, Claude Marie du Roure, Francesco Enrico di Montmorency-Luxembourg, Jacqueline du Roure, Maria Anna Mancini, Olimpia Mancini e Pierre Bonnard.\nIl luogotenente di polizia Gabriel Nicolas de la Reynie condusse un'indagine accurata da cui emerse che all'accusa di avvelenamento si aggiungevano altri crimini, tra i quali gli omicidi di bambini neonati, verificatisi durante le messe nere celebrate da sacerdoti scomunicati, celebre l'abate \u00c9tienne Guibourg, orge sataniche e profanazioni di ostie consacrate, contraffazioni di valute. Una delle svolte chiave dell'inchiesta fu il ritrovamento del diario in cui la Voisin aveva segnato i nomi di tutti i suoi clienti e i relativi compensi da loro ricevuti. La fattucchiera aveva anche aiutato una lunga serie di dame ad abortire clandestinamente.\nMa lo zelo di La Reynie cel\u00f2 la lotta tra Francesco Michele Le Tellier de Louvois, ministro della guerra, e Jean-Baptiste Colbert, ministro delle finanze: un'inchiesta segreta parallela disposta da Louvois per conto del re svel\u00f2 che i pi\u00f9 illustri accusati erano parenti o amici di Colbert. La camera ardente, il tribunale speciale istituito dal re per l'indagine sui veleni, pronunci\u00f2 contro i personaggi 36 condanne a morte, pi\u00f9 altre alla prigionia. Fu scelto questo nome perch\u00e9 la stanza in cui si verificavano i processi era ornata con drappi neri e fiaccole, la giuria era formata da membri illustri, tra cui il capo della polizia La Reynie. Il re seguiva personalmente l'avanzamento delle indagini e le incarcerazioni, che durarono dal 1679 al 1682, di cui sono documentate oltre 210 sedute. Oltre alle 36 condanne a morte si contano 23 esiliati, 5 condannati all'ergastolo, molti destinati ad essere sorvegliati a vita.\nLa Voisin fu condannata al rogo e giustiziata il 22 febbraio 1680 in Piazza de Gr\u00e8ve. Dopo la sua esecuzione, sua figlia Marguerite Monvoisin chiam\u00f2 in causa Fran\u00e7oise-Ath\u00e9na\u00efs di Montespan, la quale aveva intrattenuto rapporti con sua madre per ottenere dei preparati atti a risvegliare l'amore del re per lei e partecipato ad alcuni esorcismi. Tra le accuse della favorita vi era quella di aver partecipato a diverse messe nere in cui venivano sacrificati a Satana dei neonati, figli di popolane impossibilitate a prendersene cura. Tuttavia la Montespan, per disposizione del re, fu risparmiata e i suoi accusatori rinchiusi nelle fortezze reali. Le accuse a Madame de Montespan non furono mai totalmente confermate, il re per\u00f2 fece improvvisamente chiudere le indagini e chiese di bruciare tutte le carte che riguardavano la sua favorita. La Montespan, madre di sei figli legittimati del re, rimase a corte ma, caduta in disgrazia, fu relegata in esilio in un convento parigino, ove visse per dieci anni prima di morirvi. La camera ardente fu sciolta nel 1682 per ordine del sovrano."}
{"id": "870601", "revid": "1305772", "url": "https://it.wikipedia.org/wiki?curid=870601", "title": "NHL (disambigua)", "text": "Edilizia.\nNHL \u2013 Natural Hydraulic Lime: sigla identificativa della calce idraulica naturale secondo la UNI EN 459-1"}
{"id": "870604", "revid": "287204", "url": "https://it.wikipedia.org/wiki?curid=870604", "title": "ISO 16", "text": "LISO 16 \u00e8 lo standard che specifica le frequenze delle note musicali.\nIn particolare stabilisce che la frequenza del la centrale \u00e8 pari a e che l'accordatura degli strumenti musicali deve avere un'accuratezza di ."}
{"id": "870606", "revid": "1305772", "url": "https://it.wikipedia.org/wiki?curid=870606", "title": "NIM", "text": ""}
{"id": "870607", "revid": "143542", "url": "https://it.wikipedia.org/wiki?curid=870607", "title": "La Voisin", "text": "Biografia.\nCatherine Monvoisin, o Montvoisin, nata Deshayes, nota come \"La Voisin\" dal cognome del marito, era una merciaia francese, un'avvelenatrice e una presunta maga, uno dei principali personaggi dell'affare dei veleni, durante il regno di Luigi XIV.&lt;br&gt;\nPer le sue attivit\u00e0 \u00e8 stata sospettata di aver ucciso tra le 1000 e le 2500 persone nelle messe nere.&lt;br&gt;\nCatherine Deshayes era sposata con Antoine Monvoisin, un gioielliere con un negozio a Parigi sul Pont Marie. Dopo che il marito fin\u00ec in bancarotta, La Voisin, per sostenere la sua famiglia, inizi\u00f2 a praticare la chiromanzia e la fisiognomica. Si occup\u00f2 anche di medicina, in particolare l'ostetricia, aiutando a fare aborti.&lt;br&gt;\nQuanto alla sua pratica della chiaroveggenza, diceva che sviluppava il talento che Dio le aveva dato. Aveva imparato l'arte della chiromanzia all'et\u00e0 di nove anni e, dopo che il marito si fu rovinato, decise di trarre profitto da queste sue conoscenze. Studi\u00f2 i moderni metodi della fisiologia e della lettura del futuro delle persone leggendo i loro volti e mani.&lt;br&gt;\nSpese grosse somme per creare un ambiente che potesse rendere i clienti pi\u00f9 inclini a credere nelle sue profezie. Per esempio acquist\u00f2 un abito speciale di velluto rosso cremisi ricamato con aquile in oro per un prezzo di 1 500 sterline.&lt;br&gt;\nNel 1665/66, la sua capacit\u00e0 di chiaroveggenza fu messa in dubbio dai sacerdoti dell'ordine di Saint Vincent de Paul, la Congregazione della Missione, ma La Voisin si difese con successo davanti ai professori dell'universit\u00e0 della Sorbona.\nDurante il suo lavoro di veggente, not\u00f2 le somiglianze dei desideri tra i suoi clienti riguardo al loro futuro: quasi tutti volevano avere qualcuno innamorato di loro, che qualcuno morisse in modo che potessero ereditare o che uno dei coniugi morisse in modo da poter sposare qualcun altro.&lt;br&gt;\nInizialmente, diceva ai suoi clienti che i loro desideri si sarebbero realizzati se questa era anche la volont\u00e0 di Dio.&lt;br&gt;\nPoi ha iniziato a raccomandare ai suoi clienti qualche azione che avrebbe realizzato i loro desideri. Queste azioni erano inizialmente di visitare la chiesa di un particolare santo; poi ha iniziato a vendere amuleti e raccomandare pratiche magiche di vario genere. Le ossa dei rospi, i denti delle talpe, le cantaridi officinali, limatura di ferro, il sangue umano e mummie, o la polvere di resti umani, erano tra i presunti ingredienti delle polveri d'amore elaborate dalla Voisin.&lt;br&gt;\nInfine, cominci\u00f2 a vendere afrodisiaci a coloro che desideravano che una persona si innamorasse di loro e veleni per coloro che desideravano che qualcuno morisse.&lt;br&gt;\nLa sua conoscenza dei veleni non era apparentemente cos\u00ec profonda quanto quella dei meno noti stregoni, o sarebbe difficile tenere conto dell'immunit\u00e0 di Louise de La Valli\u00e8re.&lt;br&gt;\nL'arte dell'avvelenamento era diventata allora una scienza consolidata, essendo stata perfezionata, in parte, da Giulia Tofana, un'italiana avvelenatrice professionista, attiva solo qualche decennio prima della Voisin.\nOrganizz\u00f2 messe nere e aveva una vasta rete di colleghi e assistenti, tra cui Adam Lesage, che svolgeva attivit\u00e0 presumibilmente magiche; i sacerdoti \u00c9tienne Guibourg e l'abate Mariotte, che officiava messe nere, e avvelenatori come Catherine Trianon.\nLa Voisin ha avuto molti clienti tra l'aristocrazia e ha messo assieme una fortuna con la sua attivit\u00e0. Tra i suoi clienti noti c'erano Olimpia Mancini, contessa de Soissons; Maria Anna Mancini, duchessa de Bouillon; Elizabeth, contessa di Gramont (\"la bella Hamilton\"); Fran\u00e7ois-Henri de Montmorency, duca di Luxembourg; la principessa Marie Louise Charlotte de Tingry; la marchesa Benigne d'Alluye; la contessa Claude Marie du Roure; il conte di Clermont-Lod\u00e9ve; la contessa Jacqueline de Polignac; la duchessa Antoinette de Vivonne; il marchese Louis de Cessac; il marchese Antoine de Feuquieres e il maresciallo de la Ferthe.\nLa Voisin risiedeva a Villeneuve-sur-Gravois, dove riceveva i suoi clienti. Si occupava dei suoi clienti tutto il giorno e si divertiva a feste con musica di violini di notte nei suoi giardini, frequentate dalla migliore societ\u00e0 parigina. La casa comprendeva anche una fornace per bruciare i corpi dei neonati morti, i loro resti venivano poi sepolti nel giardino. Frequentava regolarmente le funzioni presso la chiesa dell'abate giansenista de Sant-Amour, preside dell'Universit\u00e0 di Parigi, \ne la madrina di sua figlia era la nobile Roche-Guyon. \nManteneva una famiglia di sei persone, tra cui la madre, e tra i suoi amanti c'erano il boia Andre Guillaume, Latour, il visconte de Cousserans, il conte di Labatie, l'alchimista Blessis, l'architetto Fauchet e il mago Adam Lesage.\nAd un certo punto, Adam Lesage ha cercato di indurla a uccidere sua moglie, ma si pent\u00ec del progetto e interruppe l'operazione.\nLa Voisin era interessata alla scienza e all'alchimia e finanzi\u00f2 numerosi progetti e imprese private, alcuni dei quali concepiti da artisti che avevano cercato di ingannarla. In privato, ha sofferto di alcolismo, era apparentemente maltrattata da Latour e fu impegnata in gravi conflitti con la sua rivale, l'avvelenatrice Marie Bosse.\nRapporti con Madame de Montespan.\nLa pi\u00f9 importante cliente della Voisin era Madame de Montespan, amante regale ufficiale del re Luigi XIV di Francia. Il loro contatto \u00e8 stato spesso tenuto attraverso il compagno della Montespan, Claude de Vin des \u0152illets. Nel 1667, la Montespan ingaggi\u00f2 La Voisin per organizzare una messa nera. Questa messa fu celebrata in una casa in Rue de la Tannerie. Adam Lesage e l'abate Mariotte officiarono, mentre la Montespan preg\u00f2 per conquistare l'amore del re. Lo stesso anno, la Montespan divenne l'amante ufficiale del re, e da allora impieg\u00f2 La Voisin ogni volta che si verificava un problema nel suo rapporto con il re.\nNel 1673, quando l'interesse del re per la Montespan sembrava venir meno, la Montespan si rivolse ancora alla Voisin, che organizz\u00f2 una serie di messe nere officiate da \u00c9tienne Guibourg. Almeno in un'occasione, la Montespan stessa partecip\u00f2 come altare umano durante la messa. La Voisin ha anche fornito alla Montespan un afrodisiaco, con il quale la Montespan drog\u00f2 il re. Durante la vicenda del Re con la Soubise, la Montespan us\u00f2 un afrodisiaco fornito dal collega della Voisin Francoise Filastre e realizzato da Louis Galet in Normandia.\nNel 1677, la Montespan chiar\u00ec che se il re l'avesse abbandonata, lo avrebbe ucciso. Quando il re avvi\u00f2 una relazione con Ang\u00e9lique de Fontanges nel 1679, la Montespan si rivolse alla Voisin e le chiese che fossero uccisi sia il re sia la Fontanges. La Voisin esit\u00f2, ma alla fine fu convinta ad accettare. Nella casa della sua collega, Catherine Trianon, La Voisin progett\u00f2 un piano per uccidere il re insieme agli avvelenatori Catherine Trianon, Bertrand e Romani; quest'ultimo era fidanzato con sua figlia. La Trianon non voleva partecipare e tent\u00f2 di farle cambiare idea, immaginando un epilogo drammatico, ma la Voisin si rifiut\u00f2 di cambiare idea. Il gruppo decise di uccidere il re avvelenando una petizione, da consegnare nelle sue mani.\nIl 5 marzo 1679, La Voisin visit\u00f2 la corte reale a Saint-Germain per consegnare la petizione. Quel giorno per\u00f2 c'erano troppi richiedenti e il re non prese in mano le loro petizioni, cosa che mand\u00f2 all'aria il suo piano. Al suo ritorno alla sua casa a Parigi, fu giudicata severamente da un gruppo di monaci. Diede la petizione a sua figlia e le chiese di bruciarla, cosa che lei fece. Il giorno successivo, pens\u00f2 di visitare Catherine Trianon dopo la messa, per pianificare il prossimo tentativo di omicidio di Luigi XIV.\nIndagine ed esecuzione.\nLa morte della suocera del re, la duchessa d'Orl\u00e9ans, era stata erroneamente attribuita a veleno e ai crimini di Madame de Brinvilliers (eseguiti nel 1676) e i suoi complici erano ancora freschi nella mente pubblica. Parallelamente, avvenne un tumulto in cui la gente accusava delle streghe di rapimento di bambini per le messe nere e i sacerdoti riferirono che un numero crescente di persone stava confessando avvelenamenti nelle loro confessioni.\nNel 1677 la chiromante Magdelaine de La Grange (o Magdeleine de La Grange) fu arrestata per aver avvelenato una persona e sostenne di avere informazioni su crimini di grande importanza. L'arresto delle veggenti e avvelenatrici Marie Bosse e Marie Vigoreux nel gennaio 1679 rendeva la polizia consapevole che esisteva a Parigi una rete di veggenti che si occupavano della distribuzione del veleno.\nIl 12 marzo 1679, La Voisin fu arrestata fuori della Notre-Dame de Bonne-Nouvelle dopo che aveva sentito la messa, proprio prima che incontrasse Catherine Trianon. Nell'aprile del 1679, una commissione incaricata di indagare sull'argomento e di perseguire i criminali si riuniva per la prima volta. I suoi atti, inclusi quelli soppressi nei registri ufficiali, sono conservati nelle note di uno dei giornalisti ufficiali di corte, Gabriel Nicolas de la Reynie.\nAll'arresto della Voisin, la sua domestica Margot dichiar\u00f2 che l'arresto avrebbe significato la fine per diverse persone a tutti i livelli della societ\u00e0. L'arresto della Voisin fu seguito dall'arresto di sua figlia Marguerite Monvoisin, Guibourg, Lesage, Bertrand, Romain e il resto della sua rete di collaboratori. La Voisin fu imprigionata a Vincennes, dove fu sottoposta a interrogatori. Il 27 dicembre 1679, Luigi XIV eman\u00f2 un ordine affinch\u00e9 l'intera rete venisse sterminata con tutti i metodi indipendentemente dal rango, dal sesso o dall'et\u00e0.\nLa Voisin confess\u00f2 i crimini di cui era stata accusata e descrisse lo sviluppo della sua carriera. Non \u00e8 mai stata sottoposta a tortura: \u00e8 stato emesso un ordine formale che dava il permesso all'uso della tortura, ma \u00e8 stato chiarito che l'ordine non doveva essere messo in atto e di conseguenza non fu mai messo in pratica. Il motivo era che per paura avrebbe confessato i nomi di persone influenti se fosse stata interrogata sotto tortura. La Voisin non ha mai citato i nomi di nessuno dei suoi clienti durante gli interrogatori. Una volta ha raccontato alle guardie che la questione che temeva di pi\u00f9 era che le avrebbero chiesto informazioni sulle sue visite alla corte reale. \u00c8 probabile che si riferisse alla Montespan come sua cliente e al suo tentativo di assassinare il re e che temeva che una tale confessione avrebbe portato alla sua esecuzione per regicidio. La sua lista di clienti, l'organizzazione delle messe nere, il suo rapporto con la Montespan e il tentativo di uccisione del re furono rivelati solo dopo la sua morte, quando furono narrati dalla figlia e confermati da testimonianze incontaminate di altri accusati.&lt;br&gt;\nLa Voisin fu condannata per stregoneria e fu bruciata in pubblico nella Place de Gr\u00e8ve di Parigi (ora Place de l'H\u00f4tel-de-Ville) il 22 febbraio 1680. Nel mese di luglio, sua figlia Marguerite Monvoisin rivel\u00f2 la sua connessione con la Montespan, confermata dalle dichiarazioni degli altri accusati. Ci\u00f2 indusse il re a chiudere l'inchiesta, sigillare le testimonianze e mettere i rimanenti accusati al di fuori del sistema pubblico di giustizia imprigionandoli con una Lettre de cachet.\nLa Voisin nella letteratura.\nLa Voisin e la sua organizzazione sono stati descritti in diverse opere letterarie:"}
{"id": "870608", "revid": "287204", "url": "https://it.wikipedia.org/wiki?curid=870608", "title": "Villa Strozzi al Boschetto", "text": "Villa Strozzi al Boschetto si trova a Firenze. Ha un portale d'entrata in via Pisana 77, un portale d'entrata in via di Soffiano, e un piccolo accesso pedonale sul Monte Oliveto (Bellosguardo)\nStoria e descrizione.\nAlla met\u00e0 del XVI secolo, Giovan Battista di Lorenzo Strozzi per ampliare il bosco detto di Cafaggio acquist\u00f2 una serie di propriet\u00e0 confinanti. All'interno di questa vasta propriet\u00e0 fece costruire la sua residenza con annesso un grande giardino ed il bosco di Cafaggio pur mantenendo le caratteristiche di selvatico, divenne un luogo di delizie con l'introduzione di giochi d'acqua ed elementi decorativi, tipici del gusto manierista. \nUna seconda importante trasformazione si ebbe alla met\u00e0 dell'800, quando il principe Ferdinando Strozzi commission\u00f2 a Giuseppe Poggi il restauro della villa e la riprogettazione del parco. Due sono gli elementi cardine del progetto del Poggi: il viale delle carrozze che sale dalla via di Soffiano e la radura. A tale fine il Poggi trasform\u00f2 i campi a sud, modellandoli in pendii dolci, attraversati da sentieri per le passeggiate. \nSul lato di via di Soffiano si snoda il viale d'ingresso che ha inizio con un'elegante cancellata in ferro battuto posta fra due colonne e due casotti rivestiti con bugnato rustico. \nOltrepassato l'ingresso si sale gradualmente sulla collina dal viale fiancheggiato da tigli, platani e ippocastani che lasciano intravedere prati dove sono raggruppati pini, tassi, e alberi di Giuda che danno luogo ad un bel contrasto cromatico nella stagione primaverile. \nLa ristrutturazione del Poggi interess\u00f2 anche la parte del parco cinquecentesco, dove furono risistemati i sentieri e le decorazioni architettoniche. Sul lato di via Pisana fu costruita una scenografica scalinata in pietra serena pavimentata a ciottoli di fiume, su modello delle Rampe del viale dei Colli. \nInoltre fra il parco vecchio e quello nuovo fu inserita un'imponente limonaia scandita da tre serliane. Dopo lunghe vicissitudini, tra cui la requisizione prima da parte delle truppe tedesche e poi di quelle alleate nella seconda guerra mondiale, il parco e la villa furono acquistati dal Comune di Firenze, diventando parco pubblico (denominato \"Parco di Villa Strozzi\" o \"Il Boschetto\").\nDal suo restauro degli anni Ottanta \u00e8 stata sede di Tempo Reale, il centro di ricerca e produzione musicale fondato da Luciano Berio. Fino al 2011 \u00e8 stato anche sede del Polimoda.\nIl 25 marzo 2014, viene aperto il Centro Sino Italiano di Design - Firenze &amp; Shanghai. Nei due mesi successivi all'inaugurazione la villa \u00e8 stata sottoposta a lavori di restauro del piano terra e del primo piano. In seguito il Centro ha ospitato attivit\u00e0 ed eventi incentrati sul design, l'architettura sostenibile, la moda e il cibo."}
{"id": "870609", "revid": "36426", "url": "https://it.wikipedia.org/wiki?curid=870609", "title": "Alberi di Giuda", "text": ""}
{"id": "870612", "revid": "22356", "url": "https://it.wikipedia.org/wiki?curid=870612", "title": "Moeritherium lyonsi", "text": ""}
{"id": "870613", "revid": "22356", "url": "https://it.wikipedia.org/wiki?curid=870613", "title": "Cuvieronius hyodon", "text": ""}
{"id": "870614", "revid": "287204", "url": "https://it.wikipedia.org/wiki?curid=870614", "title": "Busto di Costanza Bonarelli", "text": "Il Busto di Costanza Bonarelli \u00e8 un'opera dello scultore Gian Lorenzo Bernini, eseguita tra il 1636 e il 1638 circa. Il ritratto \u00e8 realizzato in marmo (altezza 72 cm) ed \u00e8 conservato nel Museo nazionale del Bargello a Firenze. Il busto proviene dalla Galleria degli Uffizi, dove era esposto fin dal 1645 nel primo corridoio accanto al busto di Bruto di Michelangelo Buonarroti. \nStoria.\nIl busto fu realizzato da Bernini come opera \"privata\", cio\u00e8 fatta con ogni probabilit\u00e0 per se stesso e non per un committente, ritraendo la donna che per un periodo fu sua amante. Lo lascia pensare anche la circostanza che il busto-ritratto rimase a lungo nell'abitazione dello scultore. \nCostanza Bonarelli era figlia di uno stalliere e moglie di Matteo Bonarelli o Bonucelli, uno scultore, allievo del Bernini. Secondo recenti studi proveniva da una famiglia legata al ramo viterbese dei Piccolomini. Era una donna dall'animo imprenditoriale: aiutava suo marito in bottega, occupandosi delle vendite e dei clienti. Secondo la biografia scritta da Domenico Bernini, figlio di Gian Lorenzo, la donna era amante del padre e un documento anonimo sostiene che anche il fratello dello scultore, Luigi, frequentasse la donna. Una mattina, prima dell'alba, Gian Lorenzo chiese di preparare la carrozza perch\u00e9 voleva andare in campagna; invece si diresse verso la zona di San Pietro, dove lavorava, e dove proprio vicino abitava la donna. All'alba dalla casa di Costanza usc\u00ec il fratello Luigi, accompagnato alla porta dalla donna che ancora aveva i capelli in disordine. Accecato dalla gelosia, Gian Lorenzo, segu\u00ec il fratello e dopo averlo raggiunto proprio all'ingresso di San Pietro inizi\u00f2 a bastonarlo con un'asse di ferro, sino a rompergli due costole. Luigi fu salvato da alcuni passanti che frenarono l'ira di Gian Lorenzo. L'artista tornato a casa diede poi ordine al proprio servo di sfregiare l'amata in segno di punizione. Di conseguenza il servo fu esiliato, Luigi part\u00ec per Bologna e Bernini, grazie all'intervento diretto del papa Urbano VIII (richiesto dalla madre dei Bernini), fu punito solamente da un'ammenda pecuniaria.\nIl busto giunse a Firenze nel 1645, probabilmente come dono al cardinale Giovan Carlo de' Medici.\nDescrizione e stile.\nResta una vera eccezione nell'intera produzione ritrattistica del Bernini. Un vero atto d'amore. Ritrae la donna come sarebbe apparsa nell'intimit\u00e0 quotidiana, con i capelli spettinati e la camicia aperta sul seno: lo sguardo \u00e8 fiero, leggermente sorpreso, e le labbra carnose appena dischiuse. Il collo \u00e8 robusto, i capelli sono lievemente scomposti, gettati indietro per dar luce all'ampia fronte, e l'acconciatura allentata di trecce raccolte dietro la nuca della donna, colgono la donna in un'acuta indagine introspettiva. La veste \u00e8 leggera e presenta un semplice nastro che segue la scollatura aperta sino a far intravedere il florido seno.\nLa straordinaria vivezza, rintracciabile solo nel busto del cardinale Scipione Borghese (1632), pu\u00f2 essere prova del particolare sentimento che legava l'artista alla donna.\nLe superfici risultano gradevoli, levigate soprattutto sul viso e sul collo, mantenendo tale piacevolezza anche sulle ciocche di capelli arricciate e sulle pieghe della veste.\nIl busto del Bargello \u00e8 il solo ritratto scultoreo noto del Bernini che raffiguri una persona comune, riguardando viceversa gli altri, molteplici, busti berniniani alti prelati, nobili, papi e sovrani. Per questa ragione il busto della Bonarelli \u00e8 sembrato associabile all\u2019attivit\u00e0 del Bernini pittore che, in parte rilevante, \u00e8 costituita per l\u2019appunto da ritratti (oltre che da autoritratti) realizzati per diletto personale e quasi sicuramente anch\u2019essi non commissionati da nessuno. Anche i ritratti pittorici del Bernini, infatti, sono per lo pi\u00f9 ritratti di persone comuni (\"ritratti di nessuno\") tanto che in vari casi si ignora l\u2019identit\u00e0 degli effigiati (forse parenti o amici o giovani collaboratori). Come i ritratti pittorici (e a differenza degli altri busti in marmo) anche quello di Costanza Bonarelli non ha la funzione di veicolare un\u2019immagine ufficiale dello status, del rango e del ruolo sociale della persona raffigurata, ma, nella piena libert\u00e0 dell\u2019artista, privo delle preoccupazioni per le esigenze di un committente, ne restituisce un momento qualunque della sua vita in cui \u00e8 forse dato cogliere anche i sentimenti e il legame personale che corrono tra il soggetto ritratto e l\u2019autore dell\u2019opera."}
{"id": "870615", "revid": "22356", "url": "https://it.wikipedia.org/wiki?curid=870615", "title": "Deinotherium giganteum", "text": ""}
{"id": "870616", "revid": "22356", "url": "https://it.wikipedia.org/wiki?curid=870616", "title": "Gomphotherium angustidens", "text": ""}
{"id": "870617", "revid": "22356", "url": "https://it.wikipedia.org/wiki?curid=870617", "title": "Platybelodon grangeri", "text": ""}
{"id": "870621", "revid": "729019", "url": "https://it.wikipedia.org/wiki?curid=870621", "title": "Saint-Gobain (gruppo)", "text": "Saint-Gobain \u00e8 un gruppo industriale francese che concepisce, produce e distribuisce materiali per l'edilizia. Oggi \u00e8 uno dei primi 100 gruppi industriali al mondo ed \u00e8 presente in 68 paesi con 180.000 dipendenti.\nAttivit\u00e0.\nIl gruppo \u00e8 organizzato in quattro Poli di attivit\u00e0:\nL'attivit\u00e0 di Ricerca e Sviluppo \u00e8 svolta in 14 centri specializzati e in oltre 100 unit\u00e0 di sviluppo in tutto il mondo da pi\u00f9 di 3500 ricercatori, investendo ogni anno quasi 400 milioni di Euro. Circa il 30% del fatturato di Saint-Gobain deriva dai sistemi e dalle soluzioni per il risparmio energetico e per la protezione dell'ambiente.\nSaint-Gobain \u00e8 inserita nel Global 100, l'indice delle 100 multinazionali pi\u00f9 sostenibili, che sono valutate in base alla loro gestione di fronte ai rischi e alle opportunit\u00e0 legate all'impatto ambientale e agli aspetti sociali che ne derivano. Aderisce dal 2003 al Patto Mondiale delle Nazioni Unite e sottoscrive i due manifesti \"Caring for Climate\" (per la lotta ai cambiamenti climatici) e \"CEO Water Mandate\" (nel quadro degli Obiettivi del Millennio per lo sviluppo delle Nazioni Unite).\nNell'estate del 2018 esce dall'indice Euro Stoxx 50, un paniere che raggruppa i primi cinquanta titoli.\nIl logo.\nIl ponte stilizzato rappresentato nel logo dell'azienda \u00e8 quello di Pont-\u00e0-Mousson, cittadina francese vicina a Nancy, che sorge nelle vicinanze di un giacimento di ferro, e dove si svilupp\u00f2 il primo stabilimento metallurgico della Lorena. Il sito venne scelto per la presenza contemporanea di una foresta (carbone di legno) e del fiume Mosella. Il primo altoforno fu realizzato nel 1857.\nLa storia del gruppo.\n\"Saint-Gobain\" nasce in Francia nel 1665, all'interno del programma di rilancio economico dello stato, voluto dal Re Sole Luigi XIV e Jean-Baptiste Colbert. Affidata ad imprenditori privati, la societ\u00e0 rompe con la tradizione artigianale della manifattura, organizzando la produzione del vetro secondo una logica industriale. Grazie ad un'invenzione tecnologica decisiva, la colatura in vetro su tavola (1688), si impone sul mercato in condizione di quasi monopolio, soppiantando nel XVIII secolo la tradizione vetraria veneziana.\nA partire dal XIX secolo, il nuovo contesto di libert\u00e0 economica e di concorrenza internazionale spinge Saint-Gobain ad uscire dalle frontiere francesi e organizzare la produzione a livello europeo. Una politica che porta alla realizzazione di impianti vetrari in Germania (1857), Italia (1889) e Spagna (1904).\nLa prima met\u00e0 del XX secolo \u00e8 caratterizzata dalla diversificazione delle applicazioni del vetro (lana di vetro, filati di vetro, bottiglie). Dal 1970, la fusione di Saint-Gobain con Pont-\u00e0-Mousson, societ\u00e0 creata in Lorena nel 1856, d\u00e0 origine a un polo produttivo di grosse dimensioni. L'acquisizione di Poliet nel 1996 permette a Saint-Gobain di completare il proprio sviluppo anche nella distribuzione edilizia.\nAnche sul continente americano la presenza di Saint-Gobain \u00e8 consolidata da tempo. Il primo deposito per la vendita del vetro apre a New York nel 1831. Intorno al 1920, il gruppo ha gi\u00e0 numerose attivit\u00e0 nel settore del vetro colato. Nel 1967 stringe accordi con CertainTeed, grazie al processo di fabbricazione della lana di vetro TEL e l'ascesa si consolida nel 1990, con l'acquisizione del Gruppo Norton (abrasivi) e nel 1995 con Ball Foster Glass (packaging vetro).\nSaint-Gobain in Italia.\nIn Italia si contano circa 2.200 dipendenti, pi\u00f9 di 25 insediamenti produttivi."}
{"id": "870622", "revid": "36426", "url": "https://it.wikipedia.org/wiki?curid=870622", "title": "Villa Torre a Cona", "text": ""}
{"id": "870625", "revid": "767487", "url": "https://it.wikipedia.org/wiki?curid=870625", "title": "On the Corner", "text": "On the Corner \u00e8 un album discografico del musicista jazz Miles Davis, registrato e pubblicato nel 1972 dall'etichetta Columbia Records che raggiunse la prima posizione nella classifica \"Billboard Jazz Albums\". All'epoca della sua uscita, il disco ricevette moltissime critiche da parte della critica di settore che accus\u00f2 Davis di aver tradito per denaro la propria estetica e il jazz, virando decisamente verso un funk-jazz di matrice ibrida pi\u00f9 appetibile commercialmente. In effetti l'album fu uno dei pi\u00f9 grossi insuccessi commerciali per Davis ma, con il passare degli anni, l'opera, in virt\u00f9 del suo reale valore artistico, ha subito una costante rivalutazione e la sua reputazione \u00e8 cresciuta enormemente nella considerazione di critica e pubblico, fino ad essere considerata un'opera molto influente e anticipatrice di tecniche e generi musicali a venire come il post punk, l'hip hop, il drum and bass, e la musica elettronica.\nNel settembre 2007 \"On the Corner\" \u00e8 stato ristampato in versione estesa a 6 CD nel box set \"The Complete On the Corner Sessions\".\nIl disco.\nDavis afferm\u00f2 che \"On the Corner\", sin dalla scherzosa copertina opera del disegnatore di fumetti Corky McCoy, era un tentativo di rientrare in sintonia con il pubblico dei giovani afroamericani che avevano ampiamente lasciato il jazz in favore del rock e del funk. Sebbene esista una riconoscibile influenza rock e funk nel timbro degli strumenti impiegati sul disco, da un punto di vista musicale l'album \u00e8 il culmine di una sorta di approccio sperimentale in stile \"musique concr\u00e8te\" che Davis e il produttore Teo Macero avevano iniziato ad esplorare gi\u00e0 nei tardi anni sessanta.\nEntrambe le facciate del disco si basano intorno al suono del basso e della batteria, con le parti melodiche ricavate da jam session lunghe delle ore. Altre influenze musicali citate da Davis furono quelle del compositore d'avanguardia Karlheinz Stockhausen, che in seguito collabor\u00f2 con il trombettista nel 1980, quelle di James Brown, di Sly Stone, e di Paul Buckmaster (che suon\u00f2 il violoncello elettrico sull'album e contribu\u00ec anche a qualche arrangiamento).\nA cambiare prepotentemente sono le sonorit\u00e0, che da quelle essenziali, mistiche, tribali, di album come \"In a Silent Way\" e \"Bitches Brew\", passano a furiose fanfare rumoristiche gonfie di note in verticale ed orizzontale, un magmatico calderone di ritmi africani ed elettronici, che possono sembrare, ad un primo ascolto e anche successivamente, abbastanza monotoni ed informi, quasi effettistici nel loro impiegare strumenti insoliti nel jazz come il sitar, le tabla, e i sintetizzatori\n. E infatti non pi\u00f9 di jazz canonico si tratta, ma di un nuovo ibrido musicale jazz-rock-funk con influenze sperimentali al quale non tutti gli ascoltatori dell'epoca erano pronti. \u00c8 questo il periodo nel quale Davis risente maggiormente dell'influenza di artisti come James Brown, Sly Stone e soprattutto dell'ultimo Jimi Hendrix, che ritiene pi\u00f9 in sintonia con i gusti del pubblico e portatori di un soffio di innovazione nel mondo della musica afroamericana. Sembra quasi che Davis ritenga ormai terminato il periodo maggiormente significativo del jazz come musica sociale altamente espressiva, intuendo l'esaurirsi della spinta innovativa di tale genere musicale agli inizi degli anni settanta.\nMusica.\nL'album \u00e8 strutturato in due lunghe suite di circa 20 minuti formate da brani legati tra loro in maniera quasi indistinguibile l'uno dall'altro, posizionate all'inizio e alla fine del disco, intervallate da due tracce separate dalla durata pi\u00f9 breve, \"Black Satin\", e \"One and One\". La \"title track\", \"On the Corner/New York Girl/Thinkin' of One Thing and Doin' Another/Vote for Miles\" \u00e8 essenzialmente un pezzo ritmico che si ripete incessantemente come un loop basato esclusivamente sul ritmo con scarsissimi elementi armonici e una melodia praticamente inesistente. \"Black Satin\", originariamente pubblicata su singolo con il titolo \"The Molester\" (Co 4-45709), \u00e8 il pezzo pi\u00f9 \"orecchiabile\" (anche se non in senso convenzionale) sull'album con un massiccio utilizzo di strumenti tradizionali indiani come il sitar e le tabla, effetti sonori, battiti di mani, scampanellii e una parte di tromba sovraincisa da Davis in post produzione.\n\"One and One\" \u00e8 il proseguimento della traccia precedente con un ritmo ancor pi\u00f9 sostenuto e assoli al clarinetto basso da parte di Bennie Maupin e al sax soprano ad opera di Carlos Garnett. \"Helen Butte/Mr. Freedom X\" con i suoi 23 minuti di durata \u00e8 la traccia pi\u00f9 lunga del disco, ancora una volta basata sulla sezione ritmica di \"Black Satin\" ma con un ritmo pi\u00f9 pesante e complesso. La traccia \u00e8 un vero e proprio brano corale dove ogni membro del gruppo suona e ha la possibilit\u00e0 di mettersi in luce al proprio strumento.\nCritica.\nL'album venne accolto in maniera pessima da gran parte della critica, sia in patria che all'estero. In Italia Arrigo Polillo nel suo fondamentale volume sulla storia del Jazz pubblicato per la prima volta nel 1975, non cita neppure l'album facendovi riferimento solo per vie traverse definendo la musica del Davis post-\"Bitches Brew\" come \"rock grossolanamente effettistico, monotono e informe\", Luca Cerchiari nel suo saggio su Miles Davis pubblicato per Mondadori definisce \"On the Corner\" \"un disco non memorabile, [...] nel quale si ascolta un Miles decisamente sfocato e poco incisivo\". Anche il celebre critico rock Lester Bangs, di solito aperto agli sperimentalismi pi\u00f9 estremi, defin\u00ec l'album senza tanti preamboli \"una vera porcheria\" e \"il disco peggiore mai pubblicato da Miles Davis\" (almeno fino al 1976, anno dell'articolo di Bangs), per poi ricredersi parzialmente in seguito asserendo: \u00abCredo che uno dei motivi per cui tanti di noi hanno avuto problemi con quel disco, che rappresentava la svolta pi\u00f9 estremista tra tutte quelle di Miles, era che nell'album si sentiva l'assenza proprio di quella qualit\u00e0 emotiva che era stata la sua caratteristica principale [...] \"On the Corner\" si poteva accusare di non contenere alcuna emozione distinguibile\u00bb; e finendo per definirlo in conclusione un album profondamente urbano, metropolitano, consigliandone l'ascolto in cuffia passeggiando nel centro di Detroit, sulla quattordicesima strada a New York, o in qualsiasi altra area urbana trafficata, caotica e affollata, al fine di riuscire a capire l'album fino in fondo. Altri critici definirono la musica contenuta in \"On the Corner\" \"robaccia ripetitiva\" e \"un insulto all'intelligenza delle persone\". Persino alcuni dei musicisti che avevano suonato sull'album non furono teneri con esso. Il sassofonista Dave Liebman rifer\u00ec di non avere un'opinione precisa in merito al disco, e Paul Buckmaster, una delle influenze primarie di Davis nella creazione di \"On the Corner\", aggiunse che era \"l'album di Miles che gli piaceva di meno tra quelli da lui preferiti\". Dal canto suo, Davis cos\u00ec descrisse la sua opera: \nNell'autobiografia, Davis attribuisce la scarsa benevolenza con cui venne accolta l'opera all'incapacit\u00e0 dei critici di incasellare l'album, e lamenta il fatto che la promozione di \"On the corner\", effettuata \"solo sulle stazioni radio jazz tradizionali\" non raggiunse il pubblico dei giovani afroamericani per cui era stato pensato. Miles lo riteneva: \u00abUn disco per cui la mia gente potrebbe ricordarmi\u00bb."}
{"id": "870629", "revid": "1700", "url": "https://it.wikipedia.org/wiki?curid=870629", "title": "On The Corner", "text": ""}
{"id": "870630", "revid": "399", "url": "https://it.wikipedia.org/wiki?curid=870630", "title": "Villa Torre il Palagio", "text": "Villa Torre il Palagio si trova via del Torracchione 8 in localit\u00e0 Cavallina presso Barberino di Mugello (FI).\nStoria e descrizione.\nLa villa \u00e8 circondata da un vasto parco di conifere a cui si accede attraverso un lungo viale alberato. Dell'antico Palagio fortificato del XV secolo, di propriet\u00e0 della famiglia Pulci, dove soggiornava Lorenzo il Magnifico in compagnia dei suoi amici letterati e poeti, ben poco rimane.\nAttualmente la villa si presenta con le caratteristiche assunte dopo il rifacimento ottocentesco, con una bella facciata decorata da disegni geometrici monocromatici e ampie sale adibite a convegni e banchetti. Da visitare il parco, caratterizzato da numerose piante secolari tra cui, un Cipresso della California, alcuni poderosi Cedri del Libano e una grande sequoia della specie \"giganthea\". Oltre il piazzale antistante la villa, si estende il bosco composto da stupendi abeti bianchi, gli alberi pi\u00f9 maestosi dell'intero parco."}
{"id": "870631", "revid": "6923", "url": "https://it.wikipedia.org/wiki?curid=870631", "title": "Formentera", "text": "Formentera \u00e8 una delle quattro isole principali dell'arcipelago delle Baleari, in Spagna; assieme alla vicina Ibiza, forma a sua volta una delle Isole Pitiuse.\nFormentera ha una superficie di 83,2\u00a0km\u00b2 e con i suoi 12.216 abitanti (dato 2018) risulta essere l'isola meno popolata delle Baleari.\nGeografia fisica.\nL'isola \u00e8 caratterizzata da vegetazione mediterranea, fu sfruttata dai Romani come granaio e deposito di frumento, da cui deriva il nome di Formentera, poich\u00e9 estremamente fertile grazie all'acqua proveniente da falde acquifere ormai prosciugate da tempo. Quasi completamente pianeggiante, ha un solo rilievo degno di nota, l'altopiano dalla Mola, che raggiunge la modesta altezza di 192 metri.\nLa popolazione residente \u00e8 di oltre dodicimila abitanti, sparsa tra i sei centri dell'isola come il capoluogo comunale Sant Francesc Xavier, La Savina, sede del porto, Es Pujols, principale centro turistico e Sant Ferran de ses Roques, centro abitato e meta hippy a partire dagli anni sessanta, Es Cal\u00f3 de Sant August\u00ec e El Pilar de La Mola. Tale popolazione cresce di gran lunga durante il periodo estivo.\nLe lingue ufficiali dell'isola sono il catalano e lo spagnolo.\nI nuclei abitati dell'isola sono sei: Sant Francesc Xavier, Sant Ferran de ses Roques, El Pilar de La Mola, Es Cal\u00f3 de Sant August\u00ec, La Savina e Es Pujols.\nEconomia.\nFormentera \u00e8 una destinazione turistica molto popolare: grazie alle belle spiagge e alla sua vicinanza con Ibiza con cui \u00e8 collegata da frequentissimi traghetti, offre, a differenza della sua dirimpettaia, una vita e un turismo meno formale e meno legato al variopinto mondo delle discoteche.\nNegli ultimi anni \u00e8 diventata meta di moltissimi turisti italiani che hanno instaurato la moda dell'aperitivo in riva al mare accompagnato da musica fino a tarda ora. Sono diversi i chioschi (\"chiringuitos\" in spagnolo) che con il calar del sole si trasformano in discoteche. Formentera rimane uno dei luoghi del Mar Mediterraneo preferiti dai naturisti che continuano a frequentare la maggior parte delle spiagge dell'isola (Migjorn, Llevant, Ses Illetes, Espalmador, Cal\u00f2 des Morts, Platja de Tramuntana, Platja de Sa Roqueta, ecc.) grazie alla legislazione permissiva presente in Spagna, che di fatto permette il naturismo in molte zone del paese.\nSpiagge.\nTra le spiagge pi\u00f9 belle di Formentera ricordiamo:"}
{"id": "870632", "revid": "36426", "url": "https://it.wikipedia.org/wiki?curid=870632", "title": "Abeti bianchi", "text": ""}
{"id": "870636", "revid": "1373765", "url": "https://it.wikipedia.org/wiki?curid=870636", "title": "Villa Vignozzi", "text": " \nVilla Vignozzi si trova a Vinci, in via della Torre 6.\nStoria e descrizione.\nVilla padronale posta nel Castello di Vinci e completamente restaurata nel Settecento, gi\u00e0 dei Conti Masetti da Bagnano \u00e8 oggi di propriet\u00e0 della famiglia Vignozzi. \nL'edificio \u00e8 cos\u00ec descritto in un documento settecentesco: \"Una villa da padrone [...] con due orti e suo prato\". Dalla grande terrazza si gode una splendida vista del Castello, del Montalbano e del paesaggio collinare circostante. Una veduta di Vinci, con il Castello, la chiesa di Santa Croce e la Villa Vignozzi, era riprodotta sulla prima serie delle vecchie banconote da 50.000 lire."}
{"id": "870639", "revid": "339392", "url": "https://it.wikipedia.org/wiki?curid=870639", "title": "Mondiali di calcio Germania 2006 (qualificazioni)", "text": ""}
{"id": "870640", "revid": "124919804", "url": "https://it.wikipedia.org/wiki?curid=870640", "title": "Mont Blanc du Tacul", "text": "Il Mont Blanc du Tacul (4.248 ) \u00e8 una montagna situata nel Massiccio del Monte Bianco, tra le cime dell'Aiguille du Midi e il Monte Maudit, nella regione francese dell'Alta Savoia.\nCaratteristiche.\nLa montagna si trova lungo la lunga cresta di vette che dall'Aiguille du Midi sale alla vetta del Monte Bianco. Tale cresta forma a nord-ovest il Ghiacciaio dei Bossons e a sud-est La Valle Blanche.\nIl versante est del monte \u00e8 caratterizzato da vari contrafforti formati da pinnacoli molto arditi che sono considerati un paradiso dai rocciatori. Tra questi pinnacoli si possono ricordare le Aiguilles du Diable ed il Grand Capucin.\nLa \"Spalla del Tacul\", anticima della montagna collocata a nord-ovest si trova su un'importante via di accesso alla cima del Monte Bianco.\nAscensioni.\nPrima ascensione.\nLa prima ascensione ufficiale alla vetta del Mont Blanc du Tacul venne effettuata da una spedizione senza guide capitanata dall'alpinista inglese Charles Hudson con Edward John Stevenson, Christopher e James Grenville Smith, E. S. Kennedy, Charles Ainslie e G. C. Joad l'8 agosto 1855. \u00c8 tuttavia probabile che le guide di Courmayeur avessero gi\u00e0 raggiunto la vetta nel 1854 e nel 1855 per aprire una nuova via \"italiana\" al Monte Bianco.\nVie alpinistiche.\nVie normali.\nLa via normale di ascesa alla vetta inizia generalmente dal Rifugio des Cosmiques e si svolge lungo il versante nord-ovest e la cresta ovest. Dal rifugio si scende al Col du Midi (3.532\u00a0m) e poi si sale il versante nord della montagna molto ripido (fino a 45 gradi) e molto crepacciato. Arrivati alla \"Spalla del Tacul\" si risale la medesima fino alle roccette che delimitano la vetta. La via nel suo complesso \u00e8 valutata di grado di difficolt\u00e0 PD.\nAltra via di ascesa si svolge attraverso la cresta sud-est e passando attraverso la salita alle Aiguilles du Diable. Dal Rifugio Torino si sale al \"Circle Maudit\" e poi al \"Col du Diable\". Dal colle si salgono diverse vette delle Aiguilles du Diable ed infine si raggiunge la vetta del Tacul. La via nel suo complesso \u00e8 valutata D+.\nIncidenti.\nLa parete nord, su cui sale la via normale, ed \u00e8 anche passaggio per la via dei Trois Mont Blanc, \u00e8 esposta al pericolo di crollo di seracchi che hanno causato numerosi incidenti, tra i quali:"}
{"id": "870642", "revid": "57342", "url": "https://it.wikipedia.org/wiki?curid=870642", "title": "Mission to Mars - Alle origini della vita ai confini dell'ignoto", "text": ""}
{"id": "870643", "revid": "133248", "url": "https://it.wikipedia.org/wiki?curid=870643", "title": "Saint-Gobain (azienda)", "text": ""}
{"id": "870644", "revid": "767487", "url": "https://it.wikipedia.org/wiki?curid=870644", "title": "Alternity", "text": "Alternity \u00e8 un gioco di ruolo di fantascienza prodotto dalla TSR a partire dal 1998. Uscito di produzione nel 2000, continua comunque ad avere un certo seguito da un piccolo gruppo di fan.\nCoerentemente con l'identit\u00e0 e l'affiliazione degli autori e della casa produttrice, le meccaniche di gioco hanno forti somiglianze con \"Advanced Dungeons &amp; Dragons\" seconda edizione e secondo alcuni contiene in germe alcune delle sistematizzazioni generali che hanno portato alla terza edizione di \"Dungeons &amp; Dragons\".\nSistema.\nSono presenti \"professioni\" del tutto analoghe alle classi di \"Dungeons &amp; Dragons\".\nLa meccanica fondamentale di gioco prevede un uso sistematico del dado a 20 facce (chiamato \"control die\"), come nel d20 System, ma al contrario di tale sistema, e pi\u00f9 similmente all'uso delle abilit\u00e0 in \"Advanced Dungeons &amp; Dragons\", i successi sono ottenuti con risultati bassi invece che con risultati alti. Di conseguenza i bonus applicabili a tali tiri di dado sono da sottrarre al risultato, e i malus da aggiungere; secondo alcuni questo simbolismo contrario al comune senso intuitivo rende l'applicazione della meccanica di gioco meno spontanea, e pu\u00f2 dare una parziale spiegazione allo scarso successo del gioco, rispetto ad esempio al d20 System.\nD'altra parte la meccanica di gioco prevede tre diversi gradi di successo, determinabili con un unico lancio di dadi, rendendo la risoluzione delle azioni sia abbastanza rapida che con uno spettro di risultati non semplicemente dicotomico.\nI bonus e i malus ai lanci di dado non consistono in semplici numeri fissi ma sono determinati da altri lanci di dado da sottrarre o sommare al \"control die\", conferendo una moderata variabilit\u00e0 ai risultati stessi in quanto la risultante distribuzione dei risultati ha una forma con una parte piatta centrale e due rampe ai lati, una sorta di forma intermedia fra la distribuzione uniforme determinata dal lancio di un singolo dado e la distribuzione a forma triangolare risultante dal lancio di \"n\" dadi dello stesso tipo.\nCampagne.\n\"Alternity\" \u00e8 un sistema nato e promosso come fantascientifico ma pu\u00f2 facilmente adattarsi ad ambientazioni basate su civilt\u00e0 simili a quella del XX secolo.\nA dimostrazione di ci\u00f2, la prima ambientazione prodotta e promossa insieme al sistema di regole \u00e8 stata la space opera \"Star*Drive\" mentre la seconda, \"Dark\u2022Matter\", \u00e8 situata in una Terra contemporanea e fortemente imbevuta di elementi soprannaturali e teoria di cospirazione."}
{"id": "870647", "revid": "124138959", "url": "https://it.wikipedia.org/wiki?curid=870647", "title": "Frusta (subacquea)", "text": "La frusta in subacquea \u00e8 un tubo idraulico flessibile realizzato in materiale plastico resistente alla pressione con appositi connettori al termine, realizzati in metallo inossidabile, per il collegamento delle strumentazioni per immersioni.\nCaratteristiche.\nEsistono diversi tipi di frusta, di varie lunghezze e con connettori di dimensioni standard in base all'uso che ne dovr\u00e0 esser fatto:\nGli attacchi sono dotati di filettature standard e di un o-ring per la tenuta stagna. Talvolta vengono protetti da protezioni antipiegatura, in modo da evitare distorsioni che possano danneggiare la frusta nei punti di giuntura."}
{"id": "870649", "revid": "287204", "url": "https://it.wikipedia.org/wiki?curid=870649", "title": "Chiesa di Santa Croce (Vinci)", "text": " \nLa chiesa di Santa Croce \u00e8 un edificio sacro situato a Vinci (FI).\nStoria e descrizione.\nDi origine duecentesca, restaurata pi\u00f9 volte nel corso dei secoli, non conserva pi\u00f9 la struttura originaria. I lavori in stile neorinascimentale eseguiti negli anni 1925-1935 le hanno conferito l'aspetto attuale.\nL'interno \u00e8 a tre navate suddivise in campate nelle cui testate vi sono due cappelle dedicate a Sant'Andrea e al Santissimo Sacramento. Nella parete destra si trova la cappella del Battistero, risistemata nel 1952 con il ripristino dell'antico fonte battesimale.\nA sinistra, la Cappella del Crocifisso con un antico crocifisso ligneo, le reliquie della Santa Croce e un'immagine dell\"Addolorata\" oggetto di grande devozione popolare. Il crocifisso risale alla prima met\u00e0 del Quattrocento, mentre il \"Cristo morto giacente\" \u00e8 datato 1614.\nTra i dipinti si segnalano una cinquecentesca \"Nativit\u00e0 della Vergine\" di Francesco Brina (1562), la \"Vergine del Rosario\" alla maniera di Matteo Rosselli (dalla Badia Fiorentina), la \"Maddalena e il santissimo nome di Maria\" di scuola fiorentina del Sei-Settecento, il \"Miracolo di san Biagio\" attribuito a Gaetano Piattoli (1756 circa, altare Alessandri) e un\"Adorazione dei Magi\" di Pier Dandini (pure dalla Badia Fiorentina).\nAppartenente allo stesso complesso dell'antico Castello dei Conti Guidi, la chiesa parrocchiale di Santa Croce \u00e8 ricca di memorie di interesse per la storia locale. Di origine romanica, varie volte ristrutturata, ospita il fonte battesimale presso il quale si narra sia stato battezzato Leonardo da Vinci.\nIl battistero.\nRicavato nei locali dell'oratorio della Compagnia del Corpus Domini, fu inaugurato il 15 aprile 1952 durante le celebrazione per i 500 anni dalla nascita di Leonardo da Vinci. Al centro del vano ottagonale, progetto di Ugo Giulio Arata, \u00e8 conservato l'antico fonte battesimale, in cui si ritiene che il 16 aprile 1452 il parroco Piero di Bartolomeo Cecci abbia battezzato Leonardo da Vinci.\nSulla parete destra troviamo una lapide in cui si ricordano sia il luogo che la data della nascita di Leonardo, tratte da un documento del nonno Ser Antonio da Vinci. L'ambiente \u00e8 stato inoltre recentemente arricchito dalle opere scultoree in lega metallica realizzate dall'artista Cecco Bonanotte ispirate alla storia della salvezza."}
{"id": "870653", "revid": "116251855", "url": "https://it.wikipedia.org/wiki?curid=870653", "title": "Inger Nilsson", "text": "Carriera.\nNonostante il notevole successo televisivo, non riusc\u00ec a costruirsi una robusta carriera come attrice, pur ricoprendo ruoli minori in tre produzioni tra il 1989 e il 1995 e lavorando in opere teatrali a diffusione locale. Ha lavorato nel 2006 come segretaria medica a Stoccolma, coerentemente al titolo di studio.\nNel 2000, tuttavia, venne convinta dal regista svizzero Xavier Koller ad accettare una parte di primo piano nel film \"Gripsholm\", ispirato all'autobiografia dello scrittore tedesco Kurt Tucholsky. Successivamente, fra il 2006 e il 2008 \u00e8 riapparsa in una serie televisiva tedesca (\"Der Kommissar und das Meer\"), interpretando un medico legale, e in una serie televisiva svedese.\nUna sua apparizione sulla televisione italiana si ebbe nel 1997 durante il programma \"Anima mia\" condotto da Fabio Fazio. Successivamente prese parte nel 2008, nel 2011 e nel 2013 al programma \"I migliori anni\" condotto da Carlo Conti.\nNella serie televisiva \"Pippi Calzelunghe\" \u00e8 doppiata da Emanuela Rossi.\nNel 2010 \u00e8 stata protagonista del programma \"Ecco sono qui\" realizzato in Svezia dal canale satellitare DeAKids."}
{"id": "870659", "revid": "2052986", "url": "https://it.wikipedia.org/wiki?curid=870659", "title": "L'amaro caso della baronessa di Carini", "text": "L'amaro caso della baronessa di Carini \u00e8 uno sceneggiato del 1975 diretto da Daniele D'Anza e trasmesso in 4 puntate sul Programma Nazionale (l'odierna Rai 1) dal 23 novembre al 14 dicembre 1975.\nProduzione.\nScritto da Daniele D'Anza e Lucio Mandar\u00e0, si ispira a una ballata popolare siciliana, che narra di un delitto realmente avvenuto a Carini il 4 dicembre 1563: la baronessa di Carini, donna Laura Lanza, moglie di don Vincenzo La Grua-Talamanca, fu uccisa, ufficialmente per motivi d'onore, dal padre don Cesare Lanza. Nello sceneggiato, la data della morte \u00e8 stata anticipata di otto mesi, il 4 aprile 1563. Nella prima puntata, prima dell'inizio della storia, compare lo sceneggiatore Lucio Mandar\u00e0 insieme a Otello Profazio che spiega gli eventi reali e le modifiche apportate alla vicenda, in immagini girate in bianco e nero, intervistando gli abitanti di Carini. Lo sceneggiato venne realizzato a colori su pellicola cinematografica, ma nella prima trasmissione gli spettatori lo videro in bianco e nero; a colori venne trasmesso soltanto nelle repliche successive al 1\u00ba febbraio del 1977, dopo l'avvio ufficiale delle trasmissioni col sistema Pal.\nVenne prodotto da Arturo La Pegna per la CEP Produzioni Cinematografiche in collaborazione con la Rai. Paolo Stoppa, che impersona don Ippolito, oltre ad interpretare quel ruolo, nelle quattro puntate ha anche la funzione di narratore durante lo svolgimento della vicenda, rimanendo con gli abiti di scena a differenza di \"Accadde a Lisbona\". Il consulente per la lingua siciliana \u00e8 Andrea Camilleri.\nTrama.\nPrima puntata.\nSicilia, 1812. Sta per entrare in vigore la prima costituzione liberale, che mette fine ai privilegi dei grandi feudatari. Il rappresentante pi\u00f9 autorevole del nuovo corso politico \u00e8 il Principe di Castelnuovo, ministro delle finanze, che incarica un suo uomo, Luca Corbara, di svolgere indagini per accertare la legittimit\u00e0 del possesso dei feudi.\nCome punto di partenza della sua ricerca, Luca sceglie il feudo Daina Sturi di Carini appartenente ad un barone, don Mariano D'Agr\u00f2. Al suo arrivo, il giovane assiste a un episodio di violenza: gli uomini di don Mariano percuotono un cantastorie, Nele Carnazza, reo di aver cantato una canzone proibita dal barone, la ballata che narra la tragica morte della baronessa di Carini, Caterina La Grua - Talamanca, uccisa per motivi di onore dal marito tre secoli prima.\nDalla gente del luogo, Luca \u00e8 accolto con diffidenza e sospetto. I soli a dimostrargli simpatia sono il suo ospite don Ippolito, un bizzarro e filantropo amico del principe di Castelnuovo, e Cristina, la figlia del notaio del paese.\nNella canzone di Nele, Luca crede di trovare una traccia per le sue ricerche: l'attuale feudo di Carini \u00e8 probabilmente costituito in parte da terre usurpate all'amante della baronessa, che venne ucciso assieme a lei, e la legittimit\u00e0 del possesso del feudo da parte di don Mariano pu\u00f2 forse essere messa in discussione.\nIl barone, oscuramente minacciato da una misteriosa setta, i Beati Paoli, sospetta di Luca, ritenendolo autore di un messaggio minatorio, e lo fa rinchiudere nel castello abbandonato che fu teatro dell'assassinio della baronessa. Luca \u00e8 liberato da una donna misteriosa, che perde una preziosa spilla nel cortile del castello. Il giovane crede d'identificare la sua soccorritrice nella baronessa Laura, moglie di don Mariano. Invitato a una battuta di caccia dal barone, Luca salva la vita alla baronessa. La donna nega che la spilla trovata da Luca sia sua, nonostante appaia anche su un vecchio ritratto di famiglia presente nel palazzo.\nLuca, recatosi successivamente a casa di Nele per avere altre informazioni sull'antica canzone, lo trova assassinato. Sorpreso da Rosario, l'uomo di fiducia del barone, il giovane si d\u00e0 alla fuga e viene catturato da alcuni misteriosi incappucciati.\nSeconda puntata.\nAccusato dai Beati Paoli dell'assassinio di Nele Carnazza e assolto dopo un bizzarro processo, Luca viene rilasciato. Dopo una fugace visita amorosa a Laura, il giovane si rifugia a Palermo, presso l'amico Enzo Santelia, segretario del principe di Castelnuovo. Ricevuto dal principe, Luca apprende che forse il re dovr\u00e0 rinunciare al promulgare la Costituzione e quindi la sua missione potrebbe essere annullata.\nRecatosi all'interno di una chiesa, Luca scopre, leggendo un'iscrizione tombale, che la baronessa di Carini fu uccisa non dal marito, come erroneamente si crede, ma dal padre, don Cesare Lanza. Mentre Luca \u00e8 preso dalle sue riflessioni, nella chiesa entra Laura: gli comunica che il barone ha scoperto il suo rifugio e lo invita a nascondersi in una torre sul litorale.\nA Carini, intanto, i Beati Paoli rapiscono don Mariano D'Agr\u00f2.\nTerza puntata.\nIl capo dei Beati Paoli offre a don Mariano la libert\u00e0, a patto che scagioni Luca Corbara dall'accusa di omicidio: il barone accetta e viene rilasciato. Laura informa quindi Luca che pu\u00f2 tornare a Carini.\nTornato in paese, Luca \u00e8 rimproverato da don Ippolito, che vede addensarsi sul giovane amico alcuni nefasti presagi. Attorno all'amore tra Luca e la baronessa Laura sembra crearsi una misteriosa atmosfera, in cui pare rivivere il passato evocato dalla ballata: Laura \u00e8 infatti una discendente della baronessa uccisa, la quale si chiamava anch'ella Laura e non Caterina, anch'ella protagonista di una segreta storia d'amore. Don Ippolito, temendo che la tragica vicenda possa ripetersi, invita ripetutamente Luca a troncare la relazione.\nIl barone, rese pubbliche scuse a Luca, gli offre l'incarico di riordinare i suoi documenti. Luca accetta nella speranza di trovare tra le carte del barone qualche documento che provi l'usurpazione del feudo Daina Sturi.\nNel frattempo il capo dei Beati Paoli, la cui identit\u00e0 \u00e8 avvolta nell'ombra, impone al barone di riconoscere Domenico Galeani, un suo figlio illegittimo, e di legittimarlo come proprio erede. Luca scopre che Giuseppe Carnazza, il figlio di Nele, \u00e8 un membro della setta dei Beati Paoli e lo prega d'informarlo su ogni mossa della setta. Tra i membri della setta serpeggia per\u00f2 il malumore in seguito alla fuga di Rosario, l'assassino di Nele, che essi avevano catturato. Giuseppe accusa il capo di tradimento e per questo viene da lui ucciso.\nIntanto Luca, approfittando dell'assenza del barone dal palazzo, trascorre con Laura una notte d'amore.\nQuarta puntata.\nDurante una cena a palazzo, don Mariano organizza per il mattino seguente una visita al castello di Carini, a cui partecipano lo stesso barone, la baronessa Laura, Luca Corbara e Cristina, la figlia del notaio. Durante l'escursione i quattro raggiungono il luogo in cui tre secoli prima fu assassinata la baronessa di Carini. Sorta una controversia tra il barone e Luca circa la dinamica dell'avvenimento, il nobiluomo illustra la propria tesi, costringendo la moglie a inscenare con lui l'antico assassinio. Impaurita dalla spada estratta dal marito, la giovane si tradisce invocando il nome di Luca e gettandosi tra le sue braccia. \nLuca apprende da Ignazio Buttera della morte di Giuseppe e i due si accordano per vendicare l'amico e sopprimere la setta dei Beati Paoli. Enzo Santelia si presenta sotto falso nome a palazzo D'Agr\u00f2 per parlare con Luca: don Mariano, ascoltando di nascosto i loro discorsi, apprende dell'incarico governativo di Corbara. Dietro suggerimento di don Ippolito, Luca comincia a sospettare che Enzo Santelia sia in realt\u00e0 Domenico Galeani, il figlio illegittimo del barone. Recatosi a palazzo, Luca legge l'atto con cui il barone riconosce Domenico, lasciato in bella vista proprio da don Mariano, che conta di servirsi di Luca per sbarazzarsi sia del figlio che dei Beati Paoli.\nIncontratosi con Laura, Luca la mette al corrente di tutto, anche del suo incarico di ispettore governativo. Presentatosi in incognito alla riunione della setta a Palermo, Corbara ne smaschera e fa arrestare dalle truppe del principe di Castelnuovo il capo, che si rivela essere Enzo Santelia, ovvero Domenico Galeani.\nTornato a Carini, Luca sospetta che Laura, d'accordo col marito, abbia tramato alle sue spalle ed \u00e8 caldamente invitato da don Ippolito a troncare ogni rapporto con la donna. Luca ammette di essere un discendente di Ludovico Vernagallo, l'amante della baronessa di Carini, e di essere intenzionato a riprendersi ci\u00f2 che gli spetta: il feudo di Daina Sturi.\nConvocato d'urgenza a palazzo D'Agr\u00f2 per un grave malore della baronessa, Luca accorre trovando la donna in perfetta salute. Luca l'accusa di averlo attirato in una trappola e le mostra come prova le tante lettere anonime indirizzategli da una mano femminile: Laura riconosce la scrittura di Cristina, che ha scoperto essere l'amante di don Mariano.\nI due iniziano a temere di essere le prossime vittime degli intrighi del barone. Ma \u00e8 troppo tardi: ormai \u00e8 il 4 aprile e, come don Ippolito aveva previsto con largo anticipo, il presagio di morte evocato dall'antica ballata finisce per avverarsi. Laura \u00e8 assassinata, e stessa sorte tocca a Luca, pugnalato da Rosario. I corpi dei due sfortunati amanti, per ordine di don Mariano, sono infine adagiati sul letto, come quelli dei loro antenati tre secoli prima.\nAccoglienza.\nLo sceneggiato ottenne un grande successo di pubblico, e venne presentato anche alla televisione spagnola, con il titolo \"El amargo caso de la baronesa Carini\".\nIl testo della ballata.\nLa Ballata di Carini, su testo di Otello Profazio, tratto da una delle innumerevoli versioni del poemetto anonimo giunte fino a noi, \u00e8 musicata da Romolo Grano e cantata, in lingua siciliana, da Luigi Proietti:\nRemake.\nNel 2007 il regista Umberto Marino ha realizzato un \"remake\" intitolato \"La baronessa di Carini,\" miniserie in due puntate, scritta sempre da Lucio Mandar\u00e0, con Luca Argentero e Vittoria Puccini come protagonisti. Tale remake ha per\u00f2 un finale diverso rispetto alla serie originale.\nDistribuzione.\nLa casa di distribuzione Elleu Multimedia ha pubblicato due VHS contenenti le quattro puntate dello sceneggiato. Nel 2007 ne \u00e8 uscita una versione in DVD."}
{"id": "870661", "revid": "1573940", "url": "https://it.wikipedia.org/wiki?curid=870661", "title": "Santuario della Santissima Annunziata (Vinci)", "text": " \nIl santuario della Santissima Annunziata si trova a Vinci (FI).\nStoria e descrizione.\nAntico oratorio sorto probabilmente durante il secolo XVI, da identificare con la chiesetta detta \"Madonna di Sotto\", meta di devozione per i vescovi di Pistoia in visita.\nL'oratorio, benedetto ufficialmente nel 1612, fu riedificato dal 1713 al 1723 per l'accresciuta devozione e il maggiore concorso di popolo. La Santissima Annunziata, dichiarata con decisione pubblica patrona di Vinci, ha svolto fin da allora il ruolo di centro della devozione mariana del Monte Albano.\nSull'altare vi \u00e8 una tavola dell\"'Annunciazione\", attribuita a Fra Paolino."}
{"id": "870662", "revid": "326822", "url": "https://it.wikipedia.org/wiki?curid=870662", "title": "Fondazione Sandro Pertini", "text": ""}
{"id": "870663", "revid": "827882", "url": "https://it.wikipedia.org/wiki?curid=870663", "title": "Layla Miller", "text": "Layla Rose Miller \u00e8 un personaggio dei fumetti creato da Brian Michael Bendis (testi) e Olivier Coipel (disegni), pubblicato dalla Marvel Comics. Apparsa per la prima volta sulle pagine di \"House of M\" n. 4 (agosto 2005), sebbene la sua creazione sia da attribuire al duo Bendis-Coipel, fu maggiormente sviluppata dallo scrittore Peter David che ne ha fatto una dei protagonisti della serie \"X-Factor\".\nBiografia del personaggio.\nHouse of M.\nLayla Miller era una mutante che viveva ad Hell's Kitchen, quartiere di New York City, quando un giorno si svegli\u00f2 e scopr\u00ec che tutto era cambiato. Assieme ad un piccolo gruppo di eroi era l'unica a non essere stata contagiata da questo cambio di realt\u00e0 e venne utilizzata, su suggerimento di Emma Frost, dai ribelli per fa cadere la \"Casata di Magneto\" (\"House of M\") utilizzando la sua abilit\u00e0 di restaurare i ricordi. Il Dr. Strange sugger\u00ec che la figura di Layla fosse stata creata dalla mente della stessa Scarlet come \"via d'uscita\" per aiutare gli eroi in caso qualcosa fosse andato storto.\nContrariamente a quanto ipotizzava Strange, Layla esisteva gi\u00e0 prima degli eventi di \"House of M\" e viveva in un orfanotrofio dove veniva regolarmente picchiata dagli altri bambini per via della sua diversit\u00e0 e dal quale era solita fuggire. Tuttavia fin da quando \u00e8 stato provato che era solita manipolare gli eventi e le persone la veridicit\u00e0 delle sue affermazioni \u00e8 stata messa in dubbio, soprattutto da Rictor suo compagno di squadra alla \"X-Factor Investigations\".\nX-Factor Investigations.\nDopo la sua affiliazione alla \"X-Factor Investigations\" aiut\u00f2 i membri del team in vari ed indiretti modi: quando un operativo della \"Indagini Singolari\" cerc\u00f2 di uccidere Rictor, lo fulmin\u00f2 e ne invi\u00f2 il corpo alla loro sede con un biglietto che diceva di stare fuori da Mutant Town. In seguito fu riportata in orfanotrofio e Jamie grazie all'aiuto di una dipendente riusc\u00ec a riportarla, bench\u00e9 picchiata a sangue dagli altri orfani, di nuovo alla sede di \"X-Factor\". Giunto il momento dello scontro finale tra la \"X-Factor Investigations\" e la \"Indagini Singolari\" aiut\u00f2 a far comprendere agli altri membri che Forzuto era stato condizionato e faceva il doppio-gioco per la \"Indagini\". Dopo ci\u00f2, Jamie insistette per fare in modo che l'intera squadra andasse a fare qualche seduta d'analisi con Doc Samson: giocando a scacchi, lui le domand\u00f2 che tipo di pezzo la rappresentasse meglio e lei scelse un pedone affermando che faceva parte di una partita pi\u00f9 grande e che era il pi\u00f9 sacrificabile. Tempo dopo, un gruppo composto da ex-mutanti chiamato \"Cellula X\" che credeva il governo responsabile della decimazione utilizz\u00f2 Mutant Town come nascondiglio, mentre Siryn e Monet tornarono dal loro viaggio in Francia portando indietro una ex-mutante di nome Nicole il cui arrivo sciocc\u00f2 Layla perch\u00e9 non previsto. Nel mentre, Quicksilver era impegnato nel far ritornare i poteri ai membri di Cellula X con l'aiuto di Rictor ma quando Layla arriv\u00f2 e spieg\u00f2 loro che la colpa della decimazione era di Scarlet, la quale sotto suggerimento di Quicksilver aveva modificato la realt\u00e0, cominci\u00f2 una breve lotta al termine della quale Quicksilver riusc\u00ec a fuggire ormai privo dei poteri donatigli dalla Nebbie Terrigene. Quando il misterioso Josef Huber, definitosi un\"'Isolazionista\", fece visita alla X-Factor proponendo di far diventare tutti gli \"Homo Superior\" sopravvissuti una specie in via d'estinzione, Layla e Nicole erano impegnate a risolvere il mistero di un test di gravidanza ritrovato all'interno della sede e appartenente a Monet, a Theresa o a Rhane. Mentre era a Central Park Layla fu colpita a tradimento da Nicole, secondo gli ordini di Huber, con una roccia e precipit\u00f2 nel fiume che scorre al suo interno prima di venir soccorsa da un Quicksilver ormai privo di poteri e rinchiusa dentro un luna park. Riuscita a fuggire, avvert\u00ec Madrox sulle vere intenzioni di Huber sventandone la minaccia.\nMessiah Complex.\nLayla, assieme a Jamie, viene convocata da Emma Frost allo Xavier Institute dove viene loro chiesto di raggiungere \"Eagle Plasa\" residenza di Forge. Una volta a Dallas, l'uomo mostra la sua \"Sonda Cronale\" grazie alla quale invier\u00e0 un paio di doppi di Jamie negli unici due futuri sviluppatisi alla nascita della neonata messia. All'ultimo momento Layla salta nella macchina assieme a uno dei due ritrovandosi ottant'anni nel futuro. In questa New York City scoprono che tutti i mutanti sono stati deportati all'interno di campi di concentramento e dopo un scontro con le forze d'ordine del luogo vengono portati al suo interno. Marchiati entrambi con una \"M\" (che sta a significare \"mutante\"), incontrano il giovane Lucas Bishop e dopo aver scoperto che l'X-Man traditore del passato \u00e8 proprio lui, Layla fa esplodere la bomba che aveva precedentemente piazzato su Jamie facendolo tornare nella sua epoca e rimanendo bloccata nel futuro.\nBench\u00e9 lontana, Layla \u00e8 stata vista interagire con Jamie sotto forma di allucinazione o frammento di immaginazione. Queste sue apparizioni sono servite all'uomo per portare alla luce \"ci\u00f2 che lui sapeva nel profondo\", come la gravidanza di Siryn. Tuttavia si \u00e8 poi scoperto che le comunicazioni fra Layla e Jamie non erano altro se non reali tentativi della ragazza di indirizzarlo, dal futuro, nelle giusta direzione e guidarlo verso quello che potrebbe diventare il suo pi\u00f9 probabile futuro.\nRibellione Summers.\nGrazie ad una combinazione di ingegno e conoscenza degli eventi, Layla riusc\u00ec tempo dopo a fuggire dal campo di concentramento e soccorrere la mutante Linquon. Dopo aver rivelato ad un comizio politico l'intenzione del governo di avviare l'Operazione Purezza al fine di scovare tutti i mutanti presenti sul pianeta decide di recarsi ad Atlantic City a trovare Ciclope e la figlia Ruby dando inizio alla Ribellione Summers. Travestita da suora dei corpi di pace, un ologramma di Layla ormai adulta fa ritorno nel presente giusto in tempo per impedire a Madrox, ormai deluso da se stesso e dalle amare pieghe prese dalle sue azioni, di suicidarsi nella chiesa del suo doppio John Maddox e portarlo con s\u00e9 nel futuro dove gli chiede di dare inizio ad un'indagine che li porter\u00e0 a confessarsi i reciproci sentimenti e chiedere l'aiuto di Destino. Anche se ancora criptica nei suoi discorsi, Layla gli fa comprendere il pericolo che corrono tutti i mutanti nel futuro per mano di un funzionario del presidente: Mr. Falcone, che influenzato dalle parole di Damien Tryp ha creato un esercito di Sentinelle capaci di aprire portali verso altre dimensioni per attirarvi i mutanti e liberare il pianeta dalla loro piaga. Traditi da Destino i Ribelli Summers cadono nella trappola e solo l'intervento combinato di Ruby e Trevor Fitzroy, ucciso per mano di Cortex (doppio di Madrox inviato nell'altro futuro alternativo da Forge) e poi resuscitato da Layla, permette di sventare la minaccia. Ritornata nel presente grazie alla macchina del tempo di Destino, fa visita a se stessa ai tempi in cui ancora abitava all'orfanotrofio raccontandole tutta la sua storia fino a quel momento, e utilizzando un congegno le \"inietta\" tutte le informazioni che \u00e8 riuscita a raccogliere pi\u00f9 altre riguardanti eventi futuri.\nPoteri e abilit\u00e0.\nIl potere di Layla consiste nel riportare in vita i morti a costo della loro anima, coscienza e morale. Bench\u00e9 mantengano tutti i ricordi, mostrano mancanza di controllo e indifferenza per i sentimenti altrui assimilabili a quelli della sociopatia.\nGrazie all'upgrade di informazioni fattole dalla sua versione adulta \u00e8 in grado di conoscere in anticipo gli eventi futuri e modificarli; tuttavia, dato il grande volume di informazioni alcuni eventi possono sfuggirle.\nDurante \"House of M\", Layla ha mostrato l'abilit\u00e0 di \"risvegliare\" gli eroi attraverso un contatto visivo facendo in modo che ricordassero le loro vite prima del cambiamento di realt\u00e0. Dopo la decimazione non ha pi\u00f9 esibito tale capacit\u00e0.\nIn \"Messiah Complex\", mentre si trova ottant'anni nel futuro, viene analizzata da un rilevatore genetico che prima la indica come umana ed un istante dopo come mutante. Il suo successivo commento su questa stranezza \u00e8 che lei \u00e8 una mutante, tuttavia pu\u00f2 fare in modo che i suoi poteri si manifestino o meno.\nDopo essere ritornata dal futuro e divenendo un'alleata per il Dottor Destino, Layla scopr\u00ec grazie a lui di possedere un certo potenziale nella magia e studi\u00f2 la stregoneria per un intero anno acquisendo una certa abilit\u00e0 negli esorcismi e incantesimi di protezione contro i demoni."}
{"id": "870667", "revid": "599013", "url": "https://it.wikipedia.org/wiki?curid=870667", "title": "Neil Robertson", "text": "\u00c8 conosciuto anche con il soprannome di \"The Melbourne Machine\" o di \"The Thunder from Down Under\". Ha iniziato la sua carriera nello snooker da ragazzo. A soli 14 anni \u00e8 diventato primatista come il pi\u00f9 giovane giocatore nella storia australiana a ottenere 100 punti di break. Durante la stagione, abita a Cambridge ed esercita con Joe Perry, un altro professionista.\nConsiderato il miglior giocatore fuori dalla Gran Bretagna, nella stagione 2013-2014 \u00e8 diventato il primo giocatore a realizzare 100 \"centoni\" in una singola stagione, ottenendone 103.\nCarriera.\nGli inizi (1998-2009).\nDal 1998 \u00e8 diventato un giocatore professionista. Nel luglio 2003, ha vinto The World Under-21 Snooker Championship in Nuova Zelanda. Grazie a questo successo, dalla stagione 2003-2004 ha potuto partecipare alle eliminatorie dei campionati di prima importanza organizzati dalla World Professional Billiards and Snooker Association (WPBSA), dove ora \u00e8 una figura stabile. Si \u00e8 qualificato per le fasi finali del Campionato mondiale nel 2005, ma ha perso 10-7 con Stephen Hendry. In totale ha vinto 25 partite nel 2004-2005.\nNel 2005-2006 ha raggiunto il 16\u00ba posto della classifica e nella stessa stagione ha raggiunto per quattro volte in quarti di finale. Al Mondiale 2006 ha combattuto fino ai quarti di finale contro il prevedibile vincitore Graeme Dott, ma ha perso il frame finale perch\u00e9 per caso ha imbucato una bilia rosa, della quale aveva bisogno per ottenere uno snooker e bloccare i movimenti del suo rivale scozzese. Grazie alla vittoria nel Welsh Open del 2007 ha raggiunto la settima posizione nella classifica provvisoria.\nI grandi successi (2010-).\nNella stagione 2009-2010 Robertson vince il suo secondo Grand Prix, ma soprattutto batte lo scozzese Graeme Dott 18-13 alla finale del Mondiale divenendo il 2\u00b0 australiano nella storia dello snooker a vincere il pi\u00f9 prestigioso titolo di questo sport dopo Horace Lindrum, che alz\u00f2 la coppa nel 1952. Inizia la stagione seguente vincendo il World Open contro Ronnie O'Sullivan passando cos\u00ec in cima al Ranking fino a dicembre.\nIl 22 gennaio 2012 batte Shaun Murphy alla finale del Masters di Londra arrivando a 2 titoli su 3 nella Tripla Corona. Quasi due anni dopo, nel dicembre 2013, Robertson conquista lo UK Championship completando i primi 3 trofei pi\u00f9 famosi dello snooker, ripetendo il successo anche nel 2015. La stagione 2018-2019 \u00e8 forse la migliore per l'australiano che partito 10\u00ba in classifica arriva a fine anno in quarta posizione, dopo la vittoria al Riga Masters, al Welsh Open e al China Open, senza dimenticare le sconfitte in finale all'International Championship, al Players Championship e al Tour Championship che lo fanno diventare il giocatore con pi\u00f9 finali giocate in questa stagione (6).\nStagione 2019-2020.\nLa stagione 2019-2020 inizia con qualche alto e basso per l'australiano: nei tornei validi per la classifica non riesce ad ingranare mentre in quelli non validi riesce ad arrivare in semifinale allo Shanghai Masters e vincere il Champion of Champions. Tra l'altro ha dovuto dare anche forfait al Riga Masters e al World Open, rispettivamente a causa di uno sciopero di aerei per Riga e di uno sbaglio di destinazione: Robertson si \u00e8 recato ad un'altra Barnsley che dista circa dall'altra, nella quale avrebbe dovuto svolgere il match di qualificazione contro Ian Burns perdendo quindi la possibilit\u00e0 di fare bene in queste due competizioni dove era rispettivamente campione in carica e vincitore della prima edizione con questa denominazione nel 2010. All'inizio dell'anno solare 2020 si fa eliminare al primo turno del Masters da Stephen Maguire per 6-5 dopo essere stato avanti 5-1. Si riscatta subito allo European Masters dominando il torneo, battendo in finale Zhou Yuelong 9-0. Subito dopo perde 9-6 la finale del German Masters contro Judd Trump. All'inizio della settimana successiva Robertson conquista e vince il suo primo World Grand Prix in carriera, contro Graeme Dott per 10-8.\nVita privata.\nFidanzato con la norvegese Mille Fjelldal, ha un figlio chiamato Alexander, nato durante il Campionato mondiale 2010, e una figlia di nome Penelope, nata nel 2019. Ha un buon rapporto di amicizia con John Terry."}
{"id": "870669", "revid": "2130303", "url": "https://it.wikipedia.org/wiki?curid=870669", "title": "Chiesa di Santa Maria Assunta (Faltognano)", "text": " \nLa chiesa di Santa Maria Assunta \u00e8 una chiesa di Vinci, in provincia di Firenze, che si trova nella frazione di Faltognano.\nStoria e descrizione.\nEdificata nel XIII secolo, \u00e8 stata pi\u00f9 volte rimaneggiata, fino alla radicale ristrutturazione del 1895; l'interno \u00e8 stato ristrutturato nel 1971.\nL'impianto \u00e8 a croce latina, con ampio presbiterio sormontato da una cupola, sotto la quale \u00e8 posto l'altar maggiore. Nella cappella del braccio destro del transetto si trova un altare in pietra sereno scolpito (XVII secolo) con una pala di Francesco Bianchi, che ha al centro una finestrella ottagonale con la \"Madonna del Buon Consiglio\"; nell'altare \u00e8 inserito un tabernacolo in pietra serena (XVI secolo). L'altare del transetto sinistro, anch'esso in pietra serena, conserva una tela con il \"Martirio di San Sebastiano\".\nNei pressi della chiesa si trova un leccio monumentale."}
{"id": "870675", "revid": "1272592", "url": "https://it.wikipedia.org/wiki?curid=870675", "title": "Chiesa di Santa Maria Assunta", "text": ""}
{"id": "870681", "revid": "1573940", "url": "https://it.wikipedia.org/wiki?curid=870681", "title": "Oratorio dell'Erta (Vinci)", "text": " \nL'oratorio dell'Erta (o della Madonna dell'Erta) \u00e8 un piccolo luogo di culto nei dintorni di Vinci (FI).\nStoria e descrizione.\nIl primitivo tabernacolo fu trasformato in oratorio nel 1850 dai proprietari della zona, signori del Vivo, per conservare una grande statua in pietra della \"Vergine col Bambino\", probabilmente cinquecentesca anche se ridipinta successivamente, oggetto di grande devozione popolare, come testimoniano le solenni feste quinquennali e la ricca dote di ex voto custoditi nella sagrestia."}
{"id": "870684", "revid": "28592", "url": "https://it.wikipedia.org/wiki?curid=870684", "title": "Gran Ducato di Lituania", "text": ""}
{"id": "870685", "revid": "6923", "url": "https://it.wikipedia.org/wiki?curid=870685", "title": "Fadrique \u00c1lvarez de Toledo y Enr\u00edquez de Guzm\u00e1n", "text": "Biografia.\nSecondogenito del \"Duca di ferro\", Fernando \u00c1lvarez de Toledo, divenne quarto Duca d'Alba alla morte del padre, avvenuta nel 1582; fu inoltre Duca di Huesca, Marchese di Coria e Commendatore Maggiore dell'Ordine di Calatrava.\nDopo essersi rifiutato di sposare Magdalena de Guzm\u00e1n, fu arrestato e imprigionato nel Castello di Medina del Campo nel 1566 e divenne in seguito comandante delle truppe spagnole durante la fase pi\u00f9 sanguinosa della guerra nei Paesi Bassi, partecipando ai massacri di Malines, Zutphen e Naarden e all'assedio di Haarlem.\nFu per tre volte, durante il periodo in cui il padre era vicer\u00e9, luogotenente generale del Regno di Napoli.\nDurante questo periodo diede il proprio nome al Palazzo ducale di Avella.\nDopo il fallito assedio di Alkmaar fu richiamato dal padre, preoccupato del deteriorarsi della sua reputazione presso il re Filippo II di Spagna e, dopo il 1573 la salute di Don Fadrique inizi\u00f2 gradualmente a peggiorare.\nSi spos\u00f2 tre volte senza poter avere un erede e il titolo di Duca d'Alba alla sua morte (avvenuta nel 1583), pass\u00f2 al nipote Antonio \u00c1lvarez de Toledo y Beaumont."}
{"id": "870687", "revid": "1573940", "url": "https://it.wikipedia.org/wiki?curid=870687", "title": "Chiesa di Santa Maria a Petroio", "text": " \nLa chiesa di Santa Maria a Petroio si trova a Petroio, una frazione nei dintorni di Vinci, in provincia di Firenze.\nStoria e descrizione.\nIl luogo di culto conserva una venerata scultura lignea della \"Vergine col Bambino\", di tono popolareggiante, ma di indiscussa antichit\u00e0, ascrivibile al secolo XIV, ma con una cromia pi\u00f9 tarda, che \u00e8 custodita in una nicchia coperta da mantellina, dietro l'altare maggiore."}
{"id": "870692", "revid": "92723", "url": "https://it.wikipedia.org/wiki?curid=870692", "title": "Chiesa di San Pietro (Sant'Amato)", "text": " \nLa chiesa di San Pietro si trova nella frazione di Sant'Amato nel comune di Vinci, in provincia di Firenze.\nStoria e descrizione.\nFondata nel XII secolo, \u00e8 citata nel 1277 come appartenente alla diocesi di Pistoia.\nConsiste in una semplice aula absidata coperta da capriate lignee. Nella facciata a capanna, frutto di un ripristino neomedievale, sono riprodotti i caratteri del romanico pistoiese: il portale ha un architrave sorretto da mensole concave ed \u00e8 coronato da un archivolto dalla ghiera bicroma contenente un rilievo in terracotta con \"Cristo fra gli angeli\" di A. Romagnoli (1969); sopra la porta si apre una bifora con capitello classicheggiante e sottarchi bicromi. Conclude il fronte una semplice cornice sorretta da mensole modanate. Il fianco settentrionale, in conci di arenaria, \u00e8 in gran parte originale. All'interno, la decorazione \u00e8 ispirata a un gusto neomedievale."}
{"id": "870693", "revid": "1305772", "url": "https://it.wikipedia.org/wiki?curid=870693", "title": "UNOSOM", "text": "UNOSOM acronimo di \"United Nations Operation in Somalia\", si pu\u00f2 riferire a:\nVedi anche Operazione Deliverance, la missione canadese, supportata dall'ONU, sempre in Somalia."}
{"id": "870695", "revid": "1428919", "url": "https://it.wikipedia.org/wiki?curid=870695", "title": "Rubino Rubini", "text": "Biografia.\nNel 1972 si diploma al corso triennale di regia teatrale presso il Teatro Stabile di Torino. Nel 1980 produce e dirige per la Cooperativa Bloom il film \"Grottesco\" con Roberto Herlitzka.\nTra il 1980 e il 1989 fonda prima la societ\u00e0 Dedalus e poi la Film &amp; Suono e Sportfest, con le quali collabora con il CONI, realizzando decine di documentari su varie discipline sportive oltre a multivisioni ed audiovisivi sulla partecipazione italiana a varie Olimpiadi. Produce e dirige \"Oro azzurro\", un documentario storico su tutte le medaglie olimpiche vinte dagli atleti italiani sino all'Olimpiade di Seoul del 1988. Con le multivisioni sperimenta per primo un sistema di proiezioni video su pi\u00f9 schermi di grandissime dimensioni. Gestisce lo spazio cinematografico estivo presso il Foro Italico ed il Teatro Olimpico con varie rassegne: \u201cIl cinema e il corpo\u201d, ecc.\nTra il 1989 e il 1992 \u00e8 il responsabile della comunicazione esterna presso l'ANCE (Associazione Nazionale Costruttori Edili). Produce e dirige 11 puntate di \"Intervista all'edilizia\" per la Rai.\nDal 1990 al 2011 si \u00e8 occupato di documentaristica industriale soprattutto in ambito internazionale dirigendo e producendo oltre 100 documentari realizzati in tutto il mondo oltre a produrre e dirigere vari programmi e documentari d'arte e cultura attraverso l'associazione culturale senza scopo di lucro Doc Fest (di cui \u00e8 stato il direttore artistico).\nStava ultimando il documentario istituzionale Casa Automobilistica Ferrari \"Orme rosse\" (coproduzione dell'Istituto Luce, Cinecitt\u00e0 Holding, Ferrari Auto, Ferrari Corse).\n\u00c8 deceduto a Roma all'Ospedale Fatebenefratelli, all'et\u00e0 di 58 anni, il 26 settembre 2011 in seguito ad un'emorragia cerebrale.\nFilmografia.\nDocumentari industriali.\nDal 1990 al 2001:\nTrasmissioni televisive e documentari d'arte.\nDal 1988 al 2002.\nIn collaborazione con Vittorio Gassman:"}
{"id": "870696", "revid": "28592", "url": "https://it.wikipedia.org/wiki?curid=870696", "title": "Gran ducato della Lituania", "text": ""}
{"id": "870697", "revid": "28592", "url": "https://it.wikipedia.org/wiki?curid=870697", "title": "Granducato della Lituania", "text": ""}
{"id": "870700", "revid": "2175", "url": "https://it.wikipedia.org/wiki?curid=870700", "title": "Cloruro di dansile", "text": ""}
{"id": "870708", "revid": "339392", "url": "https://it.wikipedia.org/wiki?curid=870708", "title": "Gran Ducato di Mosca", "text": ""}
{"id": "870709", "revid": "124123", "url": "https://it.wikipedia.org/wiki?curid=870709", "title": "Cirilo Antonio Rivarola", "text": " Fu presidente del Paraguay dal 15 agosto 1869 al 31 agosto 1870 e dal 1\u00ba settembre 1870 al 18 dicembre 1871.\nLa guerra della Triplice Alleanza e il Governo Nazionale Provvisorio.\nRivarola studi\u00f2 giurisprudenza ad Asunci\u00f3n, poi nel 1868 ottenne dal maresciallo Francisco Solano L\u00f3pez il permesso di arruolarsi come volontario nell'esercito paraguaiano per combattere nella guerra della Triplice Alleanza (1864-1870). Catturato dai brasiliani, rientr\u00f2 ad Asunci\u00f3n con le truppe alleate, ed il 15 agosto 1869 costitu\u00ec, assieme a Carlos Loizaga e Jos\u00e9 D\u00edaz de Bedoya, il Governo Nazionale Provvisorio che, presieduto da Rivarola, amministrava il Paraguay occupato dagli alleati dopo aver dichiarato decaduto il presidente L\u00f3pez.\nLa Convenzione Costituente.\nIl 13 luglio 1870 si svolsero le elezioni per la Convenzione Nazionale Costituente, composta da 50 persone, che avrebbe dovuto redigere una nuova Costituzione per il Paraguay. Il 31 agosto la Convenzione elesse presidente provvisorio Facundo Macha\u00edn, deposto dopo appena ventiquattro ore dalle truppe di occupazione alleate, comandate dal generale Jos\u00e9 Auto Guimar\u00e3es, barone di Jagur\u00e3o, e sostituito con Rivarola.\nLa Convenzione approv\u00f2 infine una costituzione di tipo presidenziale con un parlamento (il Congresso Nazionale) bicamerale, sul modello degli Stati Uniti d'America e dell'Argentina, e liberale in materia di diritti dei cittadini.\nIl mandato costituzionale.\nRivarola fu eletto regolarmente presidente del Paraguay il 25 novembre 1870, ma non complet\u00f2 il suo mandato. Per finanziare la ricostruzione postbellica, contrasse col Regno Unito un prestito di 1 milione di sterline (delle quali giunsero solo 413.000), cancellato definitivamente solo nel 1961.\nQuando la Camera dei deputati chiese che il ministro delle Finanze Juan Bautista Gill fosse processato per malversazione dal Senato (che decideva in materia di destituzioni e incompatibilit\u00e0 politiche), Rivarola decise di difendere Gill. Rivarola sciolse quindi il Congresso Nazionale e indisse nuove elezioni (15 ottobre 1871), sperando di poter ottenere una maggioranza a lui favorevole, ma scatenando un tentativo rivoluzionario a Tacural, represso violentemente. Gill assunse la presidenza del nuovo Senato, ma dovette infine dimettersi per contrasti col ministro dell'Interno, e Rivarola diede le dimissioni poco dopo (18 dicembre 1871). Gli succedette il vicepresidente Salvador Jovellanos.\nGli ultimi anni.\nDopo le dimissioni, Rivarola non si ritir\u00f2 dalla vita politica. Nel 1877 organizz\u00f2 assieme a Silvano Godoy e Molas la rivoluzione culminata con l'uccisione del presidente Gill. Il 31 dicembre 1878, dopo essersi incontrato con il presidente C\u00e1ndido Bareiro, fu raggiunto da alcuni sicari e ucciso a pugnalate."}
{"id": "870710", "revid": "2195683", "url": "https://it.wikipedia.org/wiki?curid=870710", "title": "Granducato di Mosca", "text": "Il Granducato o Gran Principato di Mosca (), \u00e8 stato uno dei maggiori principati russi del Medioevo e dell'inizio dell'Et\u00e0 Moderna; ebbe come capitale Mosca, esistette fra il XIII secolo ed il 1547 e fu il predecessore dello Zarato russo.\nStoria.\nDa Jurij Dolgorukij a Ivan I: nascita ed espansione della Moscovia.\nIl nome di Mosca compare per la prima volta nelle cronache della Rus' di Kiev (nella Cronaca di Galizia, di Volinia, ma non in quella di Mosca, che \u00e8 posteriore) nell'anno 1147. Allora si trattava di un villaggio insignificante (\"selo\") vicino al confine meridionale del Principato di Vladimir-Suzdal'.\nNel 1156, secondo la Cronaca di Vladimir, era stata fatta costruire da Jurij Dolgorukij di Kiev una fortificazione di tronchi d'albero: \u00e8 l'inizio del Cremlino di Mosca, in una zona che fino ad allora era coperta di paludi.\nNel 1236-1237, quando i Tataro-mongoli invadono la Rus' di Kiev, quest'area fortificata viene completamente bruciata. In quell'epoca Mosca \u00e8 solo un insignificante avamposto commerciale appartenente al Principato di Vladimir-Suzdal'; proprio in questo periodo, tuttavia, Mosca comincia la propria ascesa, che la porter\u00e0 a diventare egemone di tutta l'Europa orientale. La posizione remota in una regione di foreste offre una certa protezione nei confronti di eventuali assalti da parte degli invasori mentre l'abbondanza di fiumi garantisce i collegamenti con il Mar Baltico a nord e con il Mar Nero nella regione del Caucaso. Ancora pi\u00f9 importante della posizione geografica, per la trasformazione di Mosca in un nuovo Stato russo \u00e8 il ruolo giocato da numerosi suoi principi, che furono ambiziosi, determinati e fortunati.\nNel XIII-XIV secolo, la Rus' di Kiev si trova dunque in una situazione disastrosa: Kiev e il bacino del Dnepr sono stati devastati dai Tataro-mongoli, tutti i principati russi sono loro sottomessi e devono pagare ingenti tributi al \"khan\" di Saraj (una parte dei quali andava al centro dell'Impero, al \"gran khan\" in Mongolia). Il territorio russo si trova frazionato in moltissimi piccoli principati, indipendenti e in lotta fra di loro, formalmente autonomi da Saraj anche se dal \"khan\" dell'Orda d'Oro i principi dovevano ottenere lo \"jarlyk\", la lettera patente che consente loro di governare. Le regioni occidentali, Galizia, Volinia, Podolia e Polesia, entrano sempre pi\u00f9 nella sfera di influenza del Regno di Polonia.\nNel 1263, alla morte del gran principe Aleksandr Nevskij, il suo figlio minore Daniil Aleksandrovi\u010d ottiene il villaggio di Mosca e ci\u00f2 ha un impatto notevole sulla sottomissione delle popolazioni vicine. Mosca diventa cos\u00ec, probabilmente, un \"enclave\" della Repubblica di Novgorod nel territorio del principato di Vladimir-Suzdal'. Daniil \u00e8 il primo a fregiarsi del titolo di principe di Mosca, portando cos\u00ec sul trono della citt\u00e0 una linea di quella dinastia di Rurik che ha governato la Rus' di Kiev fin dalla sua fondazione.\nIl figlio maggiore di Daniil, Jurij Danilovi\u010d continua la politica di espansione di Mosca verso alcune zone limitrofe, come Kolomna e Mo\u017eajsk, politica inaugurata gi\u00e0 da suo padre Daniil. A poco a poco Mosca comincia cos\u00ec ad ingrandire il proprio territorio. Le cause di questa espansione non sono legate tanto al valore militare di Jurij, quanto alle sue disponibilit\u00e0 economiche. Le entrate finanziarie di Mosca, infatti, cominciano ad essere notevoli per diversi fattori:\nSuccessivamente, anche la popolazione di Mosca conosce un grande incremento, soprattutto perch\u00e9 molti profughi, sia contadini sia nobili, si rifugiano nella citt\u00e0 e nel suo territorio: Jurij li accoglie tutti, sia per avere soldati da arruolare, sia per imporre loro le tasse.\nA questo punto Jurij ha a disposizione un esercito e grandi somme di denaro; intraprende cos\u00ec una lotta contro la citt\u00e0 di Tver', che ambisce a prendere il posto della distrutta Kiev. Jurij dichiara guerra al principe di Tver', Michail Jaroslavi\u010d; non riuscendo a sconfiggerlo con le armi (Tver' si trova abbastanza a nord per essere autonoma dai Tatari e mantenere un buon esercito), nel 1317 Jurij si sposa con la sorella del \"khan\" dell'Orda d'Oro, Uzbek (la ragazza si chiamava Kon\u010daka). Con la guardia personale di Kon\u010daka (due o tremila uomini), messa a disposizione dal \"khan\", Jurij attacca Michail di Tver', ma viene da lui sconfitto, \u00e8 catturato e imprigionato con la moglie (che in carcere si converte al cristianesimo e prende il nome di Agaf'ia). Pochi anni dopo, verso il 1318, Agaf'ia muore avvelenata a Tver', e della sua morte viene incolpato proprio Michail da Jurij e dall'ambasciatore tataro a Mosca, Kavdygai: Michail deve perci\u00f2 recarsi a Saraj per discolparsi dall'accusa di avere fatto uccidere addirittura la sorella del \"khan\". Si svolge quindi un processo (documentato sia nelle fonti tatare, sia in quelle russe), a seguito del quale Michail viene dichiarato colpevole e decapitato. Successivamente il suo figlio maggiore, Dmitrij Michajlovi\u010d, preso il posto del padre, per vendicarsi di Jurij lo accusa di essersi impadronito di alcuni tributi destinati al \"khan\": questa volta \u00e8 Jurij ad essere convocato a Saraj per discolparsi, e lungo la strada Dmitrij stesso lo uccide. Per questa prevaricazione, per\u00f2, anche Dmitrij viene messo a morte da Uzbek: la giustizia, in un caso del genere, doveva essere esercitata dai Tatari, dato che non si trattava soltanto di una questione interna ai principati russi.\nAlla morte di Jurij diventa principe di Mosca suo fratello, Ivan I, oggi conosciuto con l'epiteto di \"Kalit\u00e0\" (Ivan del \"borsellino\"). Ivan si reca da Uzbek (cognato del fratello), si fa dare un esercito di 50.000 uomini con il pretesto di volere pacificare, in nome del \"khan\", la situazione, e marcia contro Tver', che non pu\u00f2 resistere. Ivan distrugge completamente la citt\u00e0, la annette al suo territorio, e come ricompensa ottiene da Uzbek il titolo di Gran Principe di Vladimir: questo perch\u00e9 Ivan non ha esercitato una vendetta a titolo personale, ma ha fatto giustizia a nome del \"khan\". Il principato di Vladimir-Suzdal' si trova in una situazione di forte decadenza, e se un discendente di Michail e Dmitrij di Tver' volesse rivendicare il titolo di Gran Principe, saprebbe gi\u00e0 che verrebbe tolto di mezzo con la forza.\nNegli anni successivi, 1329-1331, Ivan, da politico molto accorto, coopera strettamente con i Tataro-mongoli nella raccolta di tasse e tributi dagli altri principati russi: riesce cos\u00ec ad ottenere il diritto di riscuotere le imposte dovute al \"khan\" (anche a Mosca c'\u00e8 un esattore tataro-mongolo, un \"baskak\", ma in questo caso non ha un ruolo determinante). Cos\u00ec le tasse sono riscosse da Ivan stesso, che ne approfitta per aumentare l'ammontare delle imposte e accrescere in questo modo la potenza e il prestigio di Mosca. Per questo motivo la gente d\u00e0 ad Ivan il sopraccitato soprannome di \"kalit\u00e0\", \"borsa di denaro\". Quando si tratta di aggiudicarsi dal \"khan\" uno \"jarlyk\", Ivan ha ora pi\u00f9 possibilit\u00e0 di ottenerlo, avendo a disposizione pi\u00f9 denaro, e ci\u00f2 non vale soltanto per Mosca ma anche - in modo ineccepibile secondo la prassi dell'Orda d'Oro - per molte altre citt\u00e0. che poi arruola nell'esercito perch\u00e9 essi sono debitori del loro riscatto nei confronti della citt\u00e0 di Mosca e del gran principe.\nIvan si impadronisce anche di diversi piccoli principati per aumentare l'estensione territoriale della Moscovia; per governarli, egli acquista lo \"jarlyk\" direttamente dai loro principi (operazione non contemplata dalle istituzioni tatare). Molti principi, sapendo che comunque perderebbero le loro citt\u00e0, visto che Mosca \u00e8 ormai troppo forte perch\u00e9 le si possa opporre resistenza, vendono il loro titolo di principe in cambio di un titolo nobiliare: nasce cos\u00ec un ceto di boiari sempre pi\u00f9 numeroso e potente.\nIl potere di Ivan poggia su diverse fondamenta:\nUn\u2019altra pietra miliare nella storia della gloria di Mosca \u00e8 il trasferimento nel 1325 (cio\u00e8 all\u2019avvento di Ivan I) del metropolita di Kiev-Vladimir, il successore di Massimo (\u20201305), Pietro (anch'egli poi canonizzato). Cos\u00ec come da Kiev, devastata dai mongoli, il metropolita si \u00e8 spostato a Vladimir, nuova sede del Gran principato, da Vladimir si sposta a Mosca, corroborandone l'ascesa.\nDopo il metropolita Pietro, i vescovi non rieleggono un metropolita anche per Vladimir-Suzdal': la Russia deve avere un solo metropolita. \u00c8 vero, rimane un altro metropolita a Kiev, ma ormai Kiev ha preso un'altra strada, entrando nell'orbita di influenza della Polonia.\nNel 1341 Ivan muore. Sar\u00e0 considerato il fondatore del Granducato di Mosca.\nDa Sem\u00ebn a Dmitrij Donskoj: il consolidamento dell'egemonia di Mosca.\nNel XIV secolo i principi di Mosca sono ormai abbastanza potenti per tentare di opporsi ai Tataro-mongoli, indeboliti da lotte intestine, e li sconfiggeranno nel 1380, nella Battaglia di Kulikovo. Malgrado una ripresa della potenza tatara (essi giungeranno a saccheggiare Mosca) a partire da questo momento il principato di Mosca si trasforma fino a divenire un grande Stato, espandendosi lentamente, a partire dal XV secolo, sempre pi\u00f9 ad est in Asia.\nFiglio maggiore di Ivan \"Kalit\u00e0\", il gran principe Sem\u00ebn Ivanovi\u010d, conosciuto come Sem\u00ebn \"Gordij\" (\"Simeone il Fiero\"), consolida quanto ha fatto il padre. Un numero sempre maggiore di principi gli donano le loro citt\u00e0, acquistando un ruolo al Cremlino come boiari. Mosca si ingrandisce territorialmente; con il territorio aumentano le persone abitanti, le tasse e la consistenza numerica dell'esercito, che \u00e8 ormai diventato un esercito stabile alle dirette dipendenze del gran principe. Sem\u00ebn, tuttavia, si comporta ancora come un vassallo nei confronti dei Tatari. Egli muore durante la grande peste, nel 1353.\nIl fratello di Sem\u00ebn, Ivan II Ivanovi\u010d, regna per breve tempo. Deve principalmente occuparsi della gestione dei rapporti con il Granducato di Lituania (grosso modo pacifici) e la Confederazione di Livonia, proseguendo nella politica di appoggio della Chiesa ortodossa ed evitando di infastidire i boiari. Tradizionalmente ritenuto incapace da governare dai contemporanei, al suo posto, in realt\u00e0, governa il metropolita Alessio, una figura molto forte nel panorama politico russo:\nFinalmente con Dmitrij Ivanovi\u010d si riesce ad avere una certa unit\u00e0 nel territorio della Moscovia. Dmitrij riesce a conquistare le citt\u00e0 di Tver' (annettendone definitivamente il principato), Kaluga e Rjazan' (a sud), Smolensk (a ovest) e Ni\u017enij Novgorod (a est). In questo modo intorno a Mosca si forma come una cinta protettiva.\nNel 1371 il sovrano dei Lituani, Algirdas, porta guerra nel nord della Russia, riuscendo a conquistare territori nel contado di Novgorod e tentando di attaccare l'odierna capitale russa per ben tre volte. Con questa motivazione, Dmitrij riesce ad ottenere dal \"khan\" di Saraj una diminuzione delle imposte da versare all'Orda d'Oro (a causa delle lotte intestine a Novgorod, Mosca era riuscita ad estendere la propria giurisdizione anche sul territorio di questa citt\u00e0).\nCon Dmitrij si infrange il mito dell'invincibilit\u00e0 dei Tataro-mongoli e si comincia a combattere contro il popolo della steppa. A met\u00e0 del XIV secolo, d'altronde, l'Orda d'Oro si era scissa in due parti per rivalit\u00e0 politiche: il khanato di Saraj e un khanato del Don, fondato forse da una parte della nobilt\u00e0, \"noyon\", che voleva conquistare pi\u00f9 potere (il khanato del Don, infatti, non era unitario come quello di Sarai, ma era una specie di confederazione), oppure da esuli, soprattutto politici. Tutto ci\u00f2 aveva indebolito la capacit\u00e0 militare del \"khan\" di Saraj.\nNel 1378 avviene la battaglia della Vo\u017ea: sul fiume Vo\u017ea, un affluente dell'Ok\u00e0, Dmitrij riesce ad infliggere una prima sconfitta a gruppi di predoni tatari (probabilmente si tratta di forze provenienti dal khanato del Don). La vittoria, dal punto di vista geopolitico e strategico, non porta nessun vantaggio a Dmitrij, ma fa suonare una sorta di campanello d'allarme al \"khan\" di Saraj, Mamaj. Preoccupato del rafforzamento di Mosca, Mamaj stringe un'alleanza con il sovrano lituano Ladislao Jagellone, in modo da poter prendere la Moscovia da due fronti, da nord-ovest e da sud. Di fronte a questa minaccia, vengono messe da parte tutte le rivalit\u00e0 interne fra i principati russi ed affluiscono a Mosca numerosi eserciti russi per mettersi sotto la guida unitaria di Dmitrij.\nNel 1380 Dmitrij, dopo aver ricevuto la benedizione di san Sergio di Radone\u017e, si mette in moto con il proprio esercito, cercando di attaccare battaglia prima che i Tatari si congiungano con i Lituani e Polacchi. L'esercito russo e quello tataro (i Lituano-polacchi si trovano ad una cinquantina di chilometri di distanza) si scontrano nella pianura di Kulikovo, vicino alla citt\u00e0 di Tula e al fiume Don. All'inizio della battaglia di Kulikovo i Tatari di Mamaj sembrano vincere, e lo stesso Dmitrij viene ferito. Tuttavia, Dmitrij aveva studiato il modo di combattere dei Tataro-mongoli, e stringe le due ali dell'esercito tataro in una tenaglia di cavalleria, schierata di notte, ancora pi\u00f9 larga di quella che - come facevano sempre in battaglia - i Tatari avevano disposto per accerchiare le forze russe. Mamaj viene sconfitto, perde pi\u00f9 del 90% del suo esercito (i caduti sono pi\u00f9 di 100.000, dall'una e dall'altra parte). Un'anonima fonte russa che descrive la battaglia (intitolata proprio \"Bitva na Kulikove\") registra che \u00ablo stesso Paese russo si trov\u00f2 impoverito di nobili, di soldati e di contadini\u00bb. Da quel giorno Dmitrij riceve l'epiteto di \"Donskoj\".\nLa battaglia di Kulikovo sar\u00e0 fondamentale per tutta la storia russa. Tuttavia Dmitrij non \u00e8 nelle condizioni di sfruttare subito a vantaggio dei Russi la vittoria: \u00e8 rimasto senza soldati, e per questo non pu\u00f2 attaccare direttamente il khanato dei Tatari. La vittoria a Kulikovo sar\u00e0 decisamente sovrastimata dai Russi: ci si illuder\u00e0 che i Tatari non oseranno pi\u00f9 rialzare la testa; in pi\u00f9, passato il momento del pericolo, in patria riemergeranno attriti e divisioni, che mostreranno come non si sia ancora consolidata una vera coscienza nazionale.\nNegli stessi anni della battaglia di Kulikovo, una nuova minaccia si profila sulla Moscovia. Da Samarcanda un nuovo Gran Khan mongolo, Timur-Lenk (Tamerlano), riesce a soggiogare nuovamente i popoli dell'Asia Centrale (Kirghizi, Tagiki, Kazaki, ecc.), della Cina settentrionale, della Persia e dell'Asia Minore, degli attuali Afghanistan e Pakistan.\nSu mandato di Tamerlano, un condottiero mongolo, Toktamish, inizia ad invadere la Russia da sud, lungo il basso corso della Volga. Toktamish sconfigge anzitutto Mamaj e riunifica l'Orda d'Oro alle dirette dipendenze dell'Impero mongolo. Poi manda a Dmitrij Donskoj degli ambasciatori, incaricati di riferire al principe di Mosca che il nemico comune (Mamaj) \u00e8 ormai sconfitto e perci\u00f2 si richiede il consueto tributo all'Orda.\nDmitrij manda ricchi doni a Toktamish, ormai nuovo \"khan\" dell'Orda d'Oro, ma si rifiuta di comparire davanti a lui a Saraj (teme che recandosi nella capitale verrebbe ucciso, anche perch\u00e9 non ha nessuna intenzione di continuare a pagare il tributo annuale).\nNell'estate del 1381 Toktamish muove guerra contro Mosca, dove giunge solo nell'agosto dell'anno seguente. Mosca, con le sue cinque cerchie di mura e grazie all'uso dell'artiglieria, riesce a resistere all'assedio. Toktamish allora si comporta in maniera molto astuta: finge di trattare una tregua e di ritirare il suo esercito; Dmitrij casca nel tranello, e quando fa riaprire le porte della citt\u00e0, una notte, un gruppo di soldati tatari si impossessa di una porta. L'esercito tataro si riversa cos\u00ec in citt\u00e0 e la distrugge completamente; nell'assedio e nella distruzione di Mosca trovano la morte forse poco meno di persone.\nA Dmitrij viene risparmiata la vita e concesso l'onore delle armi (\u00e8 il primo caso in cui a un condottiero russo i Tataro-mongoli risparmiano la vita: Toktamish teme lo scoppio di una situazione di anarchia nei territori controllati da Mosca), ma egli ora deve davvero sottomettersi e pagare il tributo ai Tatari.\nI Tatari non continuano un'operazione di conquista della Moscovia: dopo avere devastato il territorio a sud della citt\u00e0, si ritirano, in modo da lasciare a Mosca la possibilit\u00e0 di riscuotere i tributi per loro.\nMosca, comunque, si riprende in fretta. I principati russi tornano a sottomettersi al gran principe Dmitrij, che morir\u00e0 nel 1389.\nDalla \"grande guerra feudale\" a Ivan IV: Mosca capitale della Russia.\nDmitrij Donskoj muore nel 1389; alla sua morte diventa gran principe il figlio maggiore, Vassilij I, che ottiene lo jarlyk dei Tataro-mongoli direttamente dal gran khan Tamerlano.\nVerso il 1390 il condottiero mongolo Toktamish comincer\u00e0 a mostrare la volont\u00e0 di rendersi autonomo rispetto all'impero centrale: l'anno seguente Tamerlano stesso muove guerra contro di lui e lo sconfigge sul fiume Kama, nei pressi della citt\u00e0 di Kazan'. Nel 1395 Tamerlano porta la guerra a Saraj, la rade al suolo e devasta il khanato dell'Orda d'Oro; Toktamish viene ucciso, probabilmente dalle mani stesse di Tamerlano, che ora si muove per conquistare la Lituania e Mosca. Tuttavia, sul fiume Ok\u00e0, nei primi mesi del 1396, Tamerlano incontra un grandissimo esercito russo schierato, e non se la sente di affrontare Vassilij in campo aperto, preferendo ritirarsi in Asia Centrale.\nNel 1408 il condottiero Edigej, con l'approvazione di Tamerlano, conquista il potere sull'Orda d'Oro, e decide subito di marciare verso Mosca. Questa guerra, per\u00f2, rimane solo nei progetti: Vassilij rafforza le mura intorno alla citt\u00e0 (fino a dieci cerchie), e con l'aiuto di architetti francesi e italiani organizza un forte sistema di difesa con pezzi di artiglieria. Edigej, dopo aver messo a ferro e fuoco il contado, non riesce a sfondare neanche la prima cerchia di mura. Edigej decide dunque di trattare la pace con i Russi e Vassilij viene costretto a pagare un'ingente somma di denaro per ultimare le trattative. Tale situazione, che sembra paradossale a seguito della vittoria riportata dai moscoviti, \u00e8 determinata dal fatto che Vassilij sa di essere in una situazione geo-politica instabile: nello stesso tempo la Moscovia \u00e8 attaccata a nord dal Granducato polacco-lituano. Il granduca lituano Vitoldo ha gi\u00e0 conquistato gran parte della Russia settentrionale e Vassilij deve cedergli come pegno la citt\u00e0 di Smolensk (che sar\u00e0 ripresa solo da Ivan III). Vassilij, in sostanza, si comporta in modo analogo al suo predecessore Aleksandr Nevskij a Velikij Novgorod: normalizza i rapporti con i Tatari (operazione che tenta di avviare anche il sopraccitato Granduca Vitoldo, per scopi diversi) per far fronte all'attacco dei Polacco-lituani.\nIndipendentemente dalle battaglie, comunque, sotto Vassilij I il Granducato di Mosca si rafforza ulteriormente; il gran principe \u00e8 ormai padrone di tutto e di tutti, in un clima di assolutismo generale. Al contrario, il khanato dell'Orda d'Oro conosce un radicale indebolimento, che lo condurr\u00e0 alla sua completa frantumazione. Dall'originale khanato si formano ormai differenti entit\u00e0 indipendenti: il Khanato di Kazan', di Astrachan', di Qasim, di Crimea e di Nogai. Moltissimi nobili tatari, anche per ottenere potere e privilegi, si convertono al cristianesimo e donano le loro terre al gran principe di Mosca: si formano cos\u00ec delle enclave di terre geograficamente appartenenti a uno dei khanati ma giuridicamente di propriet\u00e0 del gran principe (che naturalmente le rimette in mano ai nobili tatari, facendone gli amministratori). In tutte queste regioni vengono mandati degli ecclesiastici, regolari e secolari, per evangelizzarle: tutti questi territori diventano delle eparchie ecclesiasticamente dipendenti dal Metropolita di Mosca.\nAlla morte di Vassilij si apre un periodo difficile per il Granducato di Mosca, soprattutto a causa delle lotte per la successione al trono (guerra civile moscovita o \"grande guerra feudale\"). La situazione \u00e8 intricata: Dmitrij Donskoj aveva lasciato a Vassilij il Granducato di Mosca e ad un altro figlio, Jurij, il territorio di Kostroma (con il titolo di principe di Gali\u010d e Zvenigorod); quando Vassilij muore e lascia il Granducato al figlio Vassilij II, Jurij impugna la Russkaja Pravda e non riconosce la validit\u00e0 di questa successione. Jurij ricorre perci\u00f2 al primo \"khan\" di Khazan', Ulugh Muhammad, sottoponendogli la questione. Nella disputa con lo zio, il giovanissimo Vassilij II era assistito da un potentissimo boiaro, Ivan Vsevol\u0161kij: questi ammette davanti al \"khan\" che, \"secondo la nostra legge\", il titolo di gran principe spetterebbe a Jurij, ma supplica il \"khan\" che faccia grazia e conceda lo \"jarlyk\" a Vassilij II (cosa che il \"khan\" conceder\u00e0 definitivamente solo nel 1435, dopo la morte di Jurij).\nLa lotta prosegue per diversi anni. Per tre volte Jurij conquister\u00e0 Mosca, ma sar\u00e0 sempre costretto a lasciare la citt\u00e0 perch\u00e9 popolo e boiari si schierano contro di lui. Nel 1440 Vassilij fa accecare degli ambasciatori della parte avversa, macchiandosi cos\u00ec di una grave colpa: nel 1446 verr\u00e0 accecato lui stesso dal figlio dello zio, Dmitrij Jur'jevi\u010d \u0160emjaka (ricevendo cos\u00ec l'epiteto di Vassilij \"T\u00ebmnyj\", \"il Cieco\"), ma ci\u00f2 sposter\u00e0 ancora di pi\u00f9 la fiducia dei boiari - compresi quelli di Kostroma - su Vassilij.\nVassilij il Cieco muore nel 1462 e suo figlio Ivan assume a 22 anni la corona di gran principe di Mosca.\nNato nel 1440, Ivan III \u00e8 stato educato alla vita politica fin dalla pi\u00f9 tenera et\u00e0, e si dimostrer\u00e0 sempre un abilissimo politico. Con Ivan III, detto il Grande, che regna dal 1462 al 1505, assistiamo alla creazione dello Stato nazionale russo: con lui finisce il Medioevo per la Russia. La Moscovia conquista il pieno controllo di tutta la Russia tra il 1480, quando cessa ufficialmente la sovranit\u00e0 dei Tataro-mongoli, e l'inizio del XVI secolo.\nDurante il regno di Ivan III gran parte dei nobili russi continua a venire a Mosca e a donare al gran principe il proprio territorio, pur di avere da lui un titolo nobiliare e una carica al Cremlino; i boiari acquistano cos\u00ec un potere sempre maggiore, fino a divenire una sorta di \"Stato nello Stato\". Ivan conquista Velikij Novgorod nel 1478. Per via di eredit\u00e0 egli ha gi\u00e0 ottenuto anche parte della provincia di Rjazan', mentre i principi di Rostov e Jaroslavl' si sottomettono volontariamente.\nIvan considera la Russia come suo patrimonio personale: tutta la Russia \u00e8 il suo patrimonio ereditario, e la pu\u00f2 lasciare a chi vuole. Per questo egli rivede la Russkaja Pravda, ponendo la successione al trono solo in linea diretta al figlio maggiore: lo scopo che egli si pone \u00e8 quello di evitare ogni frazionamento del regno.\nIvan si ispira al mito della \"Terza Roma\", secondo il quale, caduta la \"Seconda Roma\" (cio\u00e8 Costantinopoli), l'eredit\u00e0 ideale, politica e religiosa dell'Impero d'Oriente dev'essere raccolta dai principi di Mosca.\nIl 30 maggio 1453 Costantinopoli era caduta nelle mani dei Turchi. Con la caduta della capitale bizantina, il fratello dell'ultimo imperatore Costantino XI Paleologo, Tommaso, dopo il sacco della citt\u00e0 si era rifiugiato a Roma con la propria figlia, la principessa Zoe. Tommaso e Zoe erano filo-cattolici e appoggiavano l'unione di Ferrara-Firenze. La Curia romana, in particolare papa Paolo II, organizz\u00f2 il matrimonio di Zoe con Ivan III. Anche il metropolita di Mosca, Isidoro, aveva partecipato al concilio di Firenze e aveva accettato e firmato l'unione del 1439: agli occhi del papa, la Russia era ormai cattolica. Molto diversa, tuttavia, era stata la reazione in Russia: il padre di Ivan, Vassilij II, aveva fatto accecare Isidoro, lo aveva deposto e incarcerato; il papa sperava che questo matrimonio con Zoe avrebbe avvicinato di nuovo il Granducato di Mosca a Roma. Un coniatore di monete vicentino a servizio di Ivan, Giovanni Battista Volpe, riesce a convincerlo. Nel 1472 si celebrano le nozze tra Ivan e Zoe, ma non ha luogo nessuna unione con Roma; anzi, Zoe (ora conosciuta con il nome di Sofia) si rivela su posizioni aspramente anticattoliche. Conseguenze di questo matrimonio sono:\nIvan ha nel Granducato di Lituania un potente avversario per quanto riguarda il controllo dei principati un tempo facenti parte della Rus' di Kiev nel bacino dell'alto Dnepr e del Donec. Grazie alla defezione di alcuni principi, e dopo schermaglie di frontiera ed una inconcludente guerra con la Lituania che terminer\u00e0 nel 1503, Ivan riesce a spingere verso ovest la sua influenza. Contro quei principati che si erano rifiutati di donargli amichevolmente il loro territorio, egli conduce una politica molto aggressiva. Primo bersaglio di queste aggressioni sar\u00e0 la Repubblica di Novgorod. Contro Velikij Novgorod Ivan conduce ben tre guerre finch\u00e9, nel 1478, la citt\u00e0 perde la propria indipendenza. Nella campagna contro Novgorod, Ivan III si dimostra davvero un abilissimo politico: nasconde le ovvie ambizioni di conquista sotto il pretesto di una motivazione religiosa, e scrive nelle sue lettere ai cittadini di Novgorod: La \"Ve\u010de\" di Novgorod, pilotata dal partito filo-polacco, respinge le esortazioni di Ivan; nel 1471, durante la seconda fase dello scontro, la \"Ve\u010de\" addirittura stipula un'alleanza con Casimiro Jagellone, che si impegna a dichiarare guerra a Mosca se questa osasse attaccare Novgorod. Ivan III manda un suo ambasciatore a Novgorod, pregando la Repubblica di ritirare quest'alleanza, ma evidentemente sta cercando un \"casus belli\".\nIn quello stesso anno, 1471, l'esercito di Mosca muove contro Novgorod, ne devasta il contado, e attacca battaglia contro gli eserciti di Novgorod e dell'Unione polacco-lituana, sconfiggendoli. Ivan per\u00f2 nasconde le proprie mire espansionistiche, e pur essendo uscito vincitore si limita ad annullare il trattato di alleanza con la Polonia, a chiedere un'elevata indennit\u00e0 di guerra e a far valere i propri diritti fiscali e giuridici, ma non annette alla Moscovia nessun territorio.\nDopo il 1471, a Novgorod si rafforza il partito filo-moscovita, sebbene la controparte filo-polacca continui a fomentare disordini nella \"Ve\u010de\"; anzi, dal partito filo-polacco vengono anche organizzati degli omicidi su commissione ai danni dei capi del partito filo-moscovita. Nel 1475 alcuni personaggi influenti del partito filo-moscovita vanno da Ivan III, chiedendogli un intervento in loro aiuto. Nell'estate del 1475 Ivan marcia contro Novgorod, ma non ha luogo nessuna battaglia; Ivan prende la citt\u00e0 ma non la occupa militarmente: si limita a deportare in catene i maggiori rappresentanti del partito filo-polacco, mandanti degli omicidi degli anni precedenti.\nNell'aprile-maggio 1477 si tiene un'udienza al Cremlino di Mosca: durante un'ambasceria ufficiale per pacificare i rapporti tra Mosca e Novgorod, due ambasciatori della Repubblica di Novgorod si rivolgono a Ivan III dandogli il titolo di \"gosud\u00e0r\" invece di quello abituale di \"g\u00f3spodin\" (entrambe le parole possono essere tradotte con \"signore\", ma la prima implica qualcosa di pi\u00f9, si riferisce ad una signoria anche dal punto di vista politico). Ivan capisce subito che l'intento di questi ambasciatori, anche se erano stati eletti da rappresentanti di entrambi i partiti, \u00e8 quello di consegnargli Novgorod, e considera che degli ambasciatori di Novgorod gli abbiano formalmente donato la loro citt\u00e0. \u00c8 molto probabile che l'iniziativa dei due ambasciatori non sia stata improvvisata, ma studiata a tavolino dal partito filo-moscovita, che voleva anticipare ogni tentativo dei filo-polacchi di stringere nuovi accordi con la \"szlachta\". Tornati in citt\u00e0, i due ambasciatori vengono accusati di alto tradimento e condannati a morte. Tuttavia, questo si rivela un grande errore dei filo-polacchi: dopo la donazione, questi due non sono pi\u00f9 ambasciatori di Novgorod, ma ambasciatori di Mosca, di Ivan III. Sar\u00e0 questo il \"casus belli\". Nel settembre dello stesso anno Ivan marcia contro Novgorod con un forte esercito; dal settembre al marzo successivo si combattono diverse battaglia, e infine il 14 marzo 1478 l'esercito di Ivan III entra nella citt\u00e0 di Novgorod, che perde cos\u00ec anche di fatto la propria indipendenza.\nNovgorod era stata una specie di \"trait-d'union\" tra Europa occidentale germanica ed Europa orientale slava. Con la caduta di Novgorod, la Russia perde quasi ogni contatto con l'Europa occidentale a livello commerciale, culturale, artistico, religioso. Ad Ivan III questa perdita di rapporti commerciali con l'Europa occidentale non lo intacca: egli punta soprattutto all'agricoltura e all'artigianato all'interno della Moscovia. Con Ivan III comincia un isolamento della Russia (anche a livello culturale) che durer\u00e0 fino a Pietro il Grande (che regner\u00e0 dal 1689 al 1721) e Caterina (dal 1762 al 1796).\nNegli anni 1480 e 1481, il Granducato di Mosca support\u00f2 la Repubblica di Pskov nella battaglia contro l'Ordine di Livonia sulle terre di confine tra i cavalieri e i Russi in un'area geografica ascrivibile all'odierna linea di demarcazione tra l'Estonia e la Russia: il conflitto termin\u00f2 con un rafforzamento del predominio russo e con l'avvio da parte di Ivan III di una politica volta a stipulare alleanze militari e/o economiche con il khanato di Saraj e la Danimarca in chiave anti-polacca.\nDopo la conquista di Novgorod e la vittoria contro gli ex cavalieri portaspada, Ivan non trascur\u00f2 altri territori russi gi\u00e0 assoggettati o in attesa di esserlo: nel 1489 conquista tutte le terre a est del fiume Vjatka, nel 1472 aveva raggiunto la citt\u00e0 di Perm', vicina agli Urali (fino ad allora abitata da una popolazione non slava, ma ugro-finnica, evangelizzata da santo Stefano di Perm') e la rafforza. Nel 1510 e nel 1514 rispettivamente riprende, a ovest, le citt\u00e0 di Pskov e Smolensk, che erano cadute sotto il controllo lituano-polacco un secolo prima.\nIvan III si rifiuta sempre di dare battaglia aperta ai Tatari: ha modo, invece, (unico principe russo a fare questo oltre a Dmitrij Donskoj) di studiare il modo di combattere dei Tatari, poich\u00e9 durante il suo regno sono diversi coloro che si convertono e donano i loro territori al gran principe, informando i Russi dei loro usi e costumi. A corte vivono diversi tataro-mongoli, tanto che in questo periodo si assiste anche al fiorire di una cultura propriamente tatara in Moscovia. Questo processo di assimilazione non fu facile: in un'ottica nazionalista russa, i tatari erano guardati con sospetto, essendo tacciati di essere gli oppressori e che sarebbe stata solo questione di tempo prima che i moscoviti avessero potuto riprendere il controllo delle regioni ancora in mano ad essi. Come detto, Ivan III intrattiene rapporti stabili soltanto con i Tatari del khanato di Saraj; paga solo per pochi anni il consueto tributo in denaro, non oltre il 1475. Nel marzo 1476 giungono a Mosca una decina di ambasciatori tatari del khanato di Saraj, per chiedere i consueti tributi che dall'anno precedente Ivan non ha pagato: per un anno intero il \"khan\" di Saraj, che conosce la potenza di Ivan III, aveva aspettato a mandare ambasciatori. Ivan li fa uccidere tutti, tranne uno perch\u00e9 entro l'estate possa tornare a riferire al \"khan\" che ormai Ivan si ritiene indipendente e non deve pi\u00f9 nulla ai Tatari (nonostante i rapporti di alleanza anti-polacca). Si giunge cos\u00ec allo scontro tra Ivan III e il \"khan\" Achmat: questi, dopo aver aspettato ancora un paio di anni, anche per rivalit\u00e0 interne, dichiara formalmente guerra a Ivan per ribadire il proprio potere. Le forze schierate sono numericamente abbastanza simili, , ma i due eserciti non muovono l'uno contro l'altro. Giungono nella zona del fiume Ok\u00e0, sulle rive del fiume Ugr\u00e0, verso la fine di agosto, si fronteggiano sulle due rive del fiume, e rimangono cos\u00ec da agosto fino a met\u00e0 di novembre (nelle fonti russe si parla di \"stoj\u00e0ne na Ugr\u00e8\": \"stazionamento sull'Ugr\u00e0\"). Dai primi di settembre i fiumi in Russia cominciano a ghiacciare: a novembre il ghiaccio sarebbe abbastanza spesso per reggere il peso dei due eserciti lanciati all'attacco, ma improvvisamente da entrambe le parti viene dato l'ordine di ritirata. \u00c8 soprattutto Ivan a pensare che la ritirata dei Tatari sia una mossa strategica, ed evita di inseguire il nemico, temendo di restare vittima di una mossa a tenaglia. Termina cos\u00ec, nel 1480, la dominazione tatara (definito dai moscoviti \"giogo tartaro\") sulla Russia. In quello stesso anno, 1480, Achmat verr\u00e0 ucciso per le solite lotte intestine dell'Orda tatara, nel 1502 Saraj verr\u00e0 completamente distrutta da altri Tatari, e l'Orda d'Oro verr\u00e0 sciolta definitivamente.\nI Tatari in fuga si disperdono in molte direzioni, soprattutto in Asia Centrale. Molti di loro, per\u00f2, cercano e trovano rifugio proprio a Mosca, dove si convertono al cristianesimo. Altri ancora fonderanno un altro khanato, erede dell'Orda d'Oro: il khanato di Astrachan' (poi sottomesso definitivamente dai russi dopo il 1550). Lungo il confine della Russia, i Tatari di Astrachan' creeranno sempre dei problemi, soprattutto compiendo scorrerie che giungono nelle zone delle attuali Rostov sul Don e Volgograd.\nAlla sua morte, Ivan III ha compiuto l'unificazione di tutte le terre della Russia europea: egli lascia una Moscovia tre volte pi\u00f9 estesa che al momento della sua salita al trono. Ivan III muore nel 1505 e gli succede al trono il figlio Vassilij III (1505-1533), che mira soprattutto a consolidare l'impero del padre.\nL'espansione territoriale continua poi per opera di Ivan IV, \"il Terribile\" (Ivan Vasilevi\u010d \"Gr\u00f2\u017enyj\" 1533-1584), figlio di Vassilij, che tra l'altro azzera completamente il potere dei boiari, che ormai avevano costituito uno \"Stato nello Stato\". Con Ivan IV ha inizio anche la conquista dei territori a est degli Urali: nel 1582-1583 Ivan, con il cosacco Ermak, conquista gran parte del territorio siberiano, dove poi invia alcuni dei boiari che aveva risparmiato. Sar\u00e0 Ivan a liquidare il sopraccitato khanato di Astrachan' e quello di Kazan'.\nIvan IV e i suoi successori assumono il titolo di Zar, ossia di \"Cesare\". Il riferimento a Costantinopoli e alla civilt\u00e0 romana serve a consolidare il prestigio di Mosca, che comincia ad esercitare in Russia la stessa azione unificatrice svolta in Occidente dalle grandi monarchie. Anche le forze che ostacolano questo nuovo processo sono simili: in Occidente i re devono combattere contro i grandi feudatari; in Oriente gli zar dovono sottomettere i nobili (boiari) e i piccoli principi, ossia i signori locali, gi\u00e0 indipendenti, che erano stati progressivamente subordinati al potere di Mosca, ma che pretendono di limitare l'autorit\u00e0 degli zar.\nEvoluzione del concetto di autocrazia.\nIl consolidamento interno corrisponde all'espansione verso l'esterno dello Stato. Nel XV secolo i governanti della Moscovia considerano tutto il territorio della Russia come loro propriet\u00e0 collettiva. Svariati principi semi-indipendenti vantano ancora il controllo di specifici territori, ma Ivan III forza i principi di minor importanza a riconoscere il Gran Principe di Mosca ed i suoi discendenti come indiscussi governanti con il completo controllo sulle questioni militari, giuridiche e di affari esteri.\nGradualmente il signore di Mosca emerge come un potente, autocratico governante, uno zar. Nell'assumere tale titolo il principe di Mosca sottolinea che egli \u00e8 un governante supremo, o imperatore, alla pari con l'imperatore bizantino ed il \"gran khan\" mongolo.\nIn effetti dopo il matrimonio di Ivan III con Sofia Paleologa, nipote dell'ultimo imperatore bizantino, la corte di Mosca adotta linguaggio, rituali, titoli ed emblemi di stile bizantino, come l'aquila bicipite. Si inizia persino a riferirsi alla citt\u00e0 di Costantinopoli con l'epiteto di \"Tzargrad\" e a porsi come obiettivo il suo ritorno alla cristianit\u00e0.\nInizialmente il termine \"autocrate\" ha il significato letterale di \"sovrano indipendente\", ma durante il regno di Ivan IV esso assume il generico significato di governante. Ivan IV si incorona con il titolo di zar e quindi viene riconosciuto, almeno dal mondo ortodosso, come imperatore.\nNel 1520, il monaco ortodosso Filofej di Pskov predica che, poich\u00e9 ormai Costantinopoli \u00e8 caduta in possesso dell'Impero Ottomano, lo zar di Moscovia \u00e8 il solo legittimo sovrano ortodosso e Mosca \u00e8 la \"Terza Roma\" succedendo cos\u00ec a Roma e Costantinopoli come centro della cristianit\u00e0.\nOrganizzazione dello Stato.\nIn Russia non esiste una classe borghese paragonabile qualitativamente e quantitativamente alla borghesia occidentale: per questo motivo Come contropartita, la gente di servizio riceve terre in possesso condizionato (\"pomestje\"), che non pu\u00f2 vendere n\u00e9 trasmettere in eredit\u00e0, ed esercita sui contadini dipendenti un'autorit\u00e0 sempre pi\u00f9 completa ed estesa, destinata a trasformarsi in una vera e propria sovranit\u00e0. Sostanzialmente, tale meccanismo si pu\u00f2 paragonare all'enfiteusi.\nI commercianti e gli artigiani delle citt\u00e0 sono obbligati ad iscriversi alle rispettive corporazioni, fatto che comporta per essi l'impegno a svolgere determinati compiti nel campo amministrativo e finanziario. Tutta la popolazione \u00e8 ripartita in classi, ciascuna delle quali ha verso lo Stato obblighi specifici e particolari.\nMalgrado tutto, nel XVI secolo, come entit\u00e0 statale unitaria, la Moscovia, \u00e8 ancora pi\u00f9 un'ipotesi che una realt\u00e0, e anzi all'inizio del XVII secolo, durante la fase storica detta periodo dei torbidi, esso \u00e8 temporaneamente sopraffatta dagli intrighi dei boiari e dei piccoli principi, dalle ribellioni delle masse contadine, dai tentativi polacchi di penetrare nel territorio russo e di impadronirsi della stessa corona moscovita.\nL'autonomia religiosa.\nIl 30 maggio 1453 Costantinopoli cade nelle mani dei Turchi. A Mosca la chiesa ortodossa, che dipende proprio dal patriarca di Costantinopoli, comincia a sentirsi pi\u00f9 indipendente.\nLa Russia non avr\u00e0 mai un patriarca fino al 1589, mentre altre Chiese ortodosse ex-imperiali riescono in fretta a nominare patriarca il loro metropolita (la Chiesa ortodossa serba e la bulgara, per esempio). La Moscovia, invece, rimane a lungo sottomessa a Costantinopoli. Nel momento in cui il patriarca di Costantinopoli perde ogni possibilit\u00e0 di esercitare la sua giurisdizione, il metropolita di Mosca comincia a rivendicare per s\u00e9 l'eredit\u00e0 della tradizione ortodossa. Nasce cos\u00ec il gi\u00e0 citato mito di Mosca terza Roma. Solo nel 1589 il metropolita Iob riceve il \"tomos\" patriarcale dal patriarca di Costantinopoli Geremia.\nDal 1453 al 1589 la Chiesa russa vive un periodo molto delicato, avendo perduto il proprio punto di riferimento: molte sono le eresie che si sviluppano. Il diritto canonico prevedeva che se si fosse riunito un sinodo di vescovi, questi avrebbe potuto eleggere il loro patriarca. Tuttavia, per pi\u00f9 di cento anni i sinodi locali non riescono a trovare un accordo al loro interno. Le lotte tra metropolita di Mosca e vescovi diocesani russi sono spesso aspre e insanabili.\nI rapporti tra il metropolita di Mosca e il gran principe, invece, tendono ad assomigliare sempre pi\u00f9 a quelli tra patriarca ecumenico e basileus (ad esempio durante il periodo in cui il ruolo di metropolita fu assunto da Alessio). Saranno solo l'autorit\u00e0 e il potere di Ivan IV di Russia a permettere il distacco radicale della Chiesa russa dal patriarcato ecumenico."}
{"id": "870712", "revid": "1573940", "url": "https://it.wikipedia.org/wiki?curid=870712", "title": "Pieve di San Giovanni Battista a Sant'Ansano", "text": "La pieve di San Giovanni Battista a Sant'Ansano si trova nella frazione Sant'Ansano del comune di Vinci, in provincia di Firenze.\nStoria.\nRicordata nel 998 fra le pievi di pertinenza del vescovo di Pistoia, ha un impianto a tre navate divise da quattro archi poggianti su colonne. La parte terminale \u00e8 stata rimaneggiata in epoca moderna, mentre la facciata e il fianco sinistro mostrano intatte le strutture romaniche.\nDescrizione.\nEsterno.\nIn facciata, preceduta fino all'ultima guerra da un portico di cui rimangono le eleganti mensole rinascimentali, \u00e8 visibile il portale ad arco a tutto sesto.\nInterno.\nNell'interno, da notare i capitelli decorati con foglie stilizzate, testine umane e motivi astratti.\nIl fonte battesimale e il ciborio sono del XVI secolo.\nConserva una tavola di scuola giottesca con \"Sant'Ansano e angeli\", attribuito a Puccio di Simone, e una tela di Rutilio Manetti con \"Sant'Alessandro liberato dal carcere da un angelo\" (1625). Di fronte si trova un dipinto raffigurante \"Sant'Antonio da Padova, san Brunone e san Filippo Neri\", dipinto da un anonimo artista fiorentino del XVII secolo vicino a Orazio Fidani.\nNella navata destra si trova un'urna con i resti di San Bonifazio: la Compagnia del Paradiso nel 1680 fece traslare le reliquie di questo santo dalle catacombe romane a questa pieve."}
{"id": "870714", "revid": "124123", "url": "https://it.wikipedia.org/wiki?curid=870714", "title": "Giorgio Cingoli", "text": "Giornalista dal 1946, dopo esserne stato per molti anni vice-direttore, ha diretto il quotidiano romano \"Paese Sera\" dal 1967 al 1978 per poi passare alla Rai, dove, dopo aver occupato varie posizioni di responsabilit\u00e0 (fra le quali quella di assistente del Direttore Generale per l'attivit\u00e0 delle societ\u00e0 consociate e consigliere di amministrazione della Sacis e della Rai Corporation) nel 1984 diede vita (diventandone \"naturalmente\" anche direttore) all'allora nascente Televideo, al quale diede un'impronta di giornalismo tradizionale e popolare.\nHa collaborato con la rivista Il Calendario del Popolo."}
{"id": "870715", "revid": "28592", "url": "https://it.wikipedia.org/wiki?curid=870715", "title": "Ortodossismo", "text": ""}
{"id": "870717", "revid": "287204", "url": "https://it.wikipedia.org/wiki?curid=870717", "title": "Chiesa di Santa Maria Assunta (Spicchio)", "text": "La chiesa di Santa Maria Assunta si trova a Spicchio, frazione del comune di Vinci, in provincia di Firenze.\nStoria e descrizione.\nNonostante l'aspetto quasi moderno conferitole dai restauri degli anni Sessanta, \u00e8 gi\u00e0 menzionata nel 1119 nell'elenco delle chiese aggregate alla pieve di Empoli: per questo anche oggi fa parte dell'arcidiocesi di Firenze.\nLa primitiva chiesa romanica fu completamente inglobata nell'ingrandimento del 1633.\nAl Trecento risale una piccola tavola con la \"Madonna col Bambino\" di Jacopo di Cione, oggi collocata sulla parete sinistra accanto all'altar maggiore, interessante anche per la presenza nella predella, accanto al \"Vir dolorum tra i dolenti\", dell'arme della famiglia Federighi.\nAi lavori di ristrutturazione effettuati durante il secolo XVII appartiene la pala dell'altar maggiore, rappresentante l\"Assunta\", di Francesco Curradi (1635).\nAlla chiesa era aggregata la Compagnia di San Rocco, con un oratorio edificato nel 1575 e ornato da una tela rappresentante la \"Vergine tra i Santi Rocco e Macario\", attualmente in chiesa, vicina stilisticamente a Jacopo Chimenti e a Matteo Rosselli. Sempre in chiesa la \"Madonna di Loreto adorata da angeli e santi\" di Francesco Macario, pittore della scuola del Passignano, che ricorda un pellegrinaggio della comunit\u00e0 di Spicchio al santuario della Santa Casa. Il \"Compianto sul Cristo morto con ageli\" \u00e8 invece riferibile alla scuola del Cigoli."}
{"id": "870718", "revid": "188116", "url": "https://it.wikipedia.org/wiki?curid=870718", "title": "Operazione Deliverance", "text": "Operazione Deliverance \u00e8 stata una missione militare delle forze canadesi in Somalia, all'interno di UNOSOM I e proseguita in UNITAF, iniziata nel 1992 e supportata dall'ONU. Si rivel\u00f2 essere un completo fallimento sul piano politico per l'esercito canadese, con lo sbandamento del reggimento aviotrasportato canadese e numerose dimissioni e licenziamenti di responsabili lungo la catena di comando, compreso il ministro della difesa. Nonostante tutto ci\u00f2, gli obiettivi prefissati della missione furono portati a termine nel 1993."}
{"id": "870723", "revid": "36426", "url": "https://it.wikipedia.org/wiki?curid=870723", "title": "Sacro Cuore a Campi", "text": ""}
{"id": "870725", "revid": "36426", "url": "https://it.wikipedia.org/wiki?curid=870725", "title": "San Cresci a Campi", "text": ""}
{"id": "870727", "revid": "36426", "url": "https://it.wikipedia.org/wiki?curid=870727", "title": "Chiesa di San Cresci (Campi Bisenzio)", "text": ""}
{"id": "870730", "revid": "320578", "url": "https://it.wikipedia.org/wiki?curid=870730", "title": "San Donnino a Campi", "text": ""}
{"id": "870731", "revid": "599013", "url": "https://it.wikipedia.org/wiki?curid=870731", "title": "Athirson", "text": "Carriera.\nClub.\nViene notato nella scuola di calcetto del quartiere brasiliano in cui vive, il Grajau Country dagli osservatori del Flamengo che lo portano nella prima squadra rossonera nel 1996. Inizia cos\u00ec a giocare nel campionato brasiliano di calcio e viene convocato dalle rappresentative nazionali, Under 17, Under 20 e poi la Nazionale maggiore. Nel 1998 passa in prestito al Santos e viene sempre pi\u00f9 spesso accostato a Roberto Carlos, per le grandi qualit\u00e0 che dimostra sulla fascia sinistra e per la facilit\u00e0 con cui va in rete.\nNella primavera del 2000 il talent-scout juventino Omar S\u00edvori lo segnala a Luciano Moggi. A Torino arriva solo nel febbraio dell'anno successivo in seguito ad alcune controversie con la squadra brasiliana che non lo vuole cedere alla Juventus, costretta a rivolgersi alla FIFA per ottenere un transfert provvisorio nonostante la fine del contratto con il Flamengo.\nDebutta in Serie A solo il 1\u00ba aprile nel pareggio della Juventus contro il Brescia che complica la corsa allo scudetto dei bianconeri. Dopo lo sfortunato esordio scende in campo solo in altre quattro occasioni, contro Lecce, Fiorentina, Perugia e Atalanta.\nLa stagione successiva, nonostante il ritorno di Marcello Lippi, non viene mai preso in considerazione e nel gennaio del 2002 viene rispedito in prestito al Flamengo, in attesa di un ritorno in Piemonte che non avverr\u00e0 mai in quanto il 2 ottobre 2003 la Juventus rescinde il suo contratto, pagando anche una penale di 2,3 milioni di Euro.\nRimane al Flamengo fino al dicembre del 2004, con una breve parentesi al nella seconda met\u00e0 della Prem'er-Liga 2004. Nel gennaio del 2005 passa al Cruzeiro e nell'estate successiva torna in Europa nelle file dei tedeschi del Bayer con cui disputa due campionati tedeschi giocando 30 gare con 2 reti.\nAl termine dell'esperienza in Germania ritorna ancora in Brasile, inizialmente nel Botafogo e dall'estate del 2008 alla Brasiliense.\nNazionale.\nIn nazionale maggiore conta 5 presenze. Con la Nazionale Under-20 ha partecipato ai Mondiali del 1997."}
{"id": "870733", "revid": "123955539", "url": "https://it.wikipedia.org/wiki?curid=870733", "title": "Storia di Oderzo", "text": "La voce riguarda la storia della citt\u00e0 di Oderzo dalla sua fondazione fino ad oggi.\nOrigini.\nLa fondazione della citt\u00e0, che per questo \u00e8 sicuramente una delle pi\u00f9 antiche del Triveneto, si pu\u00f2 fissare intorno all'XI secolo a.C. ad opera dei Paleoveneti: L'insediamento all'epoca si chiama \"Opterg\", che in lingua venetica significa \"Piazza del mercato\".\nAll'epoca la zona, leggermente in collina e posta tra il fiume Monticano ed un ramo non pi\u00f9 esistente del Piave, era attraversata da importanti rotte commerciali, essendoci gi\u00e0 degli stanziamenti fissi probabilmente da qualche secolo, dimostrati dai ritrovamenti di resti di necropoli.\nL'importante posizione strategica della zona \u00e8 stata la causa, per secoli, delle fortune e delle disgrazie della citt\u00e0.\nScavi archeologici effettuati lungo tutto il XX secolo hanno portato alla luce parecchi reperti risalenti a quell'epoca, i pi\u00f9 interessanti presso la cosiddetta \"Mutera di Colfrancui\".\nLa graduale annessione a Roma.\nIn seguito, con l'espansione a nord della Repubblica romana, Romani e veneti giungono a contatto, ed inizia un processo di pacifica e lenta \"romanizzazione\" della citt\u00e0. Testimonianza della pacifica convivenza tra i due popoli fu la realizzazione nel 148 a.C. della via Postumia, importante via di comunicazione che collegava Genova ad Aquileia attraversando tutta la pianura padana: i veneti accettarono che la strada attraversasse il proprio territorio, passando anche per Oderzo.\nQuesto accelerer\u00e0 l'integrazione della citt\u00e0, il cui nome verr\u00e0 latinizzato in \"Opitergium\".\nL'elevazione a \"municipium\" romano.\nLe fortune di Oderzo continuano nel I secolo a.C.: in occasione della guerra civile di Giulio Cesare contro Pompeo, Opitergium si schiera con il primo: i soldati opitergini, guidati dal centurione Caio Voltejo Capitone, preferiranno suicidarsi anzich\u00e9 cadere prigionieri del nemico durante una battaglia presso Fiume, nel 49 a.C.\nFu questo atto di eroismo che convinse Cesare ad elevare la citt\u00e0 allo status di \"municipium\" e a concedere la cittadinanza romana ai suoi abitanti, all'epoca appunto piuttosto indipendenti dal potere romano. La citt\u00e0 fu aggregata alla trib\u00f9 Papiria, ed il suo territorio aumentato di trecento centurie. Capitone, prima ancora del padovano Tito Livio, \u00e8 il pi\u00f9 antico veneto di cui si conosca almeno in parte la vita.\nDopo questo evento inizia il periodo di massimo splendore della citt\u00e0 che durer\u00e0 per tutto il primo secolo d.C.: diventa cos\u00ec una delle pi\u00f9 importanti citt\u00e0 nel nord-est italiano, arrivando forse a cinquantamila abitanti, a capo di un territorio che comprendeva la zona del Veneto orientale dalla laguna, all'epoca chiamata \"laguna opitergina\", fino alle montagne del Cansiglio, chiamate da Plinio il Vecchio i \"monti Opitergini\", dal Piave fino al fiume Tagliamento. Si tratta, in pratica, del territorio delle attuali Diocesi di Vittorio Veneto e di Pordenone.\nDopo lo sviluppo di Julia Concordia Sagittaria, Opitergium perder\u00e0 il controllo della zona dell'attuale Friuli tra il fiume Livenza ed il Tagliamento a vantaggio di quest'ultima, citt\u00e0 di fondazione romana nelle vicinanze dell'attuale Portogruaro.\nVie di comunicazione.\nIn epoca romana la citt\u00e0 \u00e8 servita da un porto fluviale, alimentato dalle acque di un antico ramo del Piave (sul cui letto nel medioevo furono scavati i canali Navisego e Piavon), e un porto marittimo, posto nelle vicinanze dell'attuale paese di Ceggia, che all'epoca si trovava in riva al mare. Nella zona gli opitergini fonderanno le attuali Eraclea e Jesolo, note localit\u00e0 balneari del veneziano.\nLa citt\u00e0 era inoltre collegata, via terra, anche con Altino (via Altinate), Serravalle, Lorenzaga, Settimo sul Livenza (attuale Portobuffol\u00e9), Trento (via Tridentina).\nL'alto medioevo.\nCon la diffusione del Cristianesimo Opitergium diventa sede vescovile: \u00e8 curioso notare come dei cinque vescovi conosciuti della citt\u00e0, tre siano stati : Tiziano, Magno e Floriano. La Diocesi di Oderzo, la quale oggi ha sede a Vittorio Veneto, ricalcava i confini amministrativi romani, e li ha mantenuti con poche varianti fino al giorno d'oggi.\nCon il declino dell'Impero Romano inizia un periodo nero per la citt\u00e0, che verr\u00e0 pi\u00f9 volte saccheggiata e distrutta dai Barbari, a partire dai Quadi e i Marcomanni nel 167; in seguito passeranno, tra gli altri, anche i Visigoti di Alarico nel 402 e i Longobardi di re Rotari nel 643.\nControversa \u00e8 l'ipotesi che la citt\u00e0 sia stata saccheggiata dagli Unni di Attila intorno al 452: questo ha alimentato una leggenda secondo la quale gli anziani di Oderzo, venuti a sapere dell'imminente arrivo del celebre capo unno, avrebbero nascosto i tesori della citt\u00e0 gettandoli in un pozzo. Ma il fatto che storie simili siano raccontate in altre citt\u00e0 di fondazione romana del nord Italia prova forse l'inconsistenza storica di questa leggenda. Nonostante questo, fino in pratica alla fine della Seconda guerra mondiale, nei contratti di vendita dei terreni era solitamente inserita una clausola, la \"ius putei\", la quale prevedeva che nel caso scavando fosse tornato alla luce il tesoro, questo sarebbe spettato di diritto al vecchio proprietario.\nNel 489 Teodorico, re degli Ostrogoti, avrebbe quindi provveduto a far ricostruire la citt\u00e0. Esattamente cento anni dopo, nel 589, una spaventosa alluvione muta la geografia del Veneto e della Pianura Padana: oltre all'Adige e ad altri fiumi anche il Piave muta il suo corso assumendo quello attuale, spostandosi di circa otto km a sud-ovest.\nLa citt\u00e0 si trova in seguito coinvolta inevitabilmente nella guerra tra Longobardi e Bizantini per la supremazia in Italia. Nel 616 o nell'anno successivo, un periodo di tregua durato trent'anni termina improvvisamente dopo un tragico fatto di sangue avvenuto proprio a Oderzo.\nL'omicidio di Caco e Tasone.\nNel 616, o nel 617, Oderzo \u00e8 sotto il controllo bizantino. Il patrizio Gregorio invita a Oderzo i longobardi Caco e Tasone, figli di Gisulfo II duca del Friuli per un incontro conviviale, e giura di tagliare la barba al primo e di \"adottarlo\" come proprio figlio. I due giovani arrivano in citt\u00e0 con gli amici, ma una volta entrati vengono barbaramente uccisi. Gregorio quindi scioglie il giuramento tagliando la barba alla testa mozzata di Tasone.\nLa vendetta arriver\u00e0 cinquant'anni dopo ad opera di Grimoaldo, fratello minore dei due divenuto nel frattempo re dei Longobardi: questo rader\u00e0 definitivamente al suolo la citt\u00e0 nel 667.\nMa vista l'instabilit\u00e0 politica della zona e la scarsa difendibilit\u00e0 del centro abitato, esposto ad ogni scorribanda, la sede vescovile ed il corpo di San Tiziano (morto nel 632) erano gi\u00e0 stati trasferiti (miracolosamente, secondo la Leggenda di san Tiziano) in una zona pi\u00f9 sicura, prima ad Eraclea, ed infine a Ceneda, attuale Vittorio Veneto.\nL'abbandono della citt\u00e0.\nGi\u00e0 da tempo ormai la citt\u00e0 era semi disabitata, essendo i suoi abitanti scappati verso la laguna dove, insieme ad altri profughi provenienti da Concordia Sagittaria, Aquileia, Padova, Altino e altre citt\u00e0 della pianura veneta, fonderanno Rialto, la futura Venezia. La nobilt\u00e0 e il vescovo Magno si insediarono nella citt\u00e0 di Melidissa, poi Heraclia (oggi Cittanova), prima sede del Ducato di Venezia alla quale Oderzo dar\u00e0 il primo Doge, il leggendario Paolo Lucio Anafesto.\nDa quel periodo fino alla fine del millennio Oderzo non fu altro che un piccolo villaggio di agricoltori che costruiscono le loro misere case intorno ai ruderi del vecchio centro, continuamente spogliato dai primi Veneziani essendo tutto materiale utile per l'edificazione della loro nuova citt\u00e0.\nOderzo in seguito viene nominata in un documento solo nel 963, forse neanche come paese, ma come semplice localit\u00e0; col passare dei regni Oderzo era stata prima Corte Regia, poi Gastaldia Longobardica, poi Pieve nel 994. Oderzo fu distrutta nuovamente, stavolta dai Veneziani, nel 974.\nIl declino della citt\u00e0 favorir\u00e0 lo sviluppo di altri centri della zona rimasti fino a quel momento in secondo piano: Treviso, Conegliano, Serravalle, Motta di Livenza, oltre appunto a Ceneda e Venezia.\nIl basso medioevo.\nDopo l'anno 1000 Oderzo riprende a vivere intorno al suo nuovo castello, anche se non ritrover\u00e0 mai pi\u00f9 i fasti di un tempo. All'epoca la citt\u00e0 si sviluppa quasi totalmente all'interno della cinta muraria. L'attuale campanile del Duomo \u00e8 stato edificato sulla base di una delle quattro torri che facevano da angolo; la seconda \u00e8 stata ricostruita negli anni novanta e prende il nome di \"Torresin\"; la terza si trovava in prossimit\u00e0 dell'attuale \"Piramide\", l'ultima, demolita intorno al 1866, vicino all'attuale rotatoria di Piazza Castello.\nNel frattempo in tutta Italia si sta diffondendo il fenomeno del feudalesimo: i Vescovi della zona iniziano ad affidare le proprie terre a ricche famiglie locali, alcune delle quali provenienti da nord.\nLe diatribe tra feudatari e Comuni.\nLa posizione strategica della citt\u00e0 resta immutata, tanto che nel 1089 una nobile famiglia delle Prealpi venete, i da Montanara, si trasferisce tre chilometri a nord della citt\u00e0, presso il centro di Camino, edificandovi un castello e assumendo il nome della localit\u00e0, diventando cos\u00ec i \"da Camino\".\nPer tutto il basso medioevo la citt\u00e0 verr\u00e0 contesa da autorit\u00e0 religiose (i Vescovi di Belluno e Ceneda), civili (il Comune di Treviso) e dalle famiglie feudali (i gi\u00e0 citati Caminesi, gli Ezzelini e gli Scaligeri) fino a quando nel 1380 passa definitivamente sotto la Repubblica di Venezia. A Oderzo dimorava un podest\u00e0 veneziano gi\u00e0 dal 1339, quando gli fu assegnato dal Doge Francesco Dandolo.\nIl periodo veneziano, napoleonico e austriaco.\nSotto Venezia Oderzo viene messa a capo di un \"territorio\" che aveva ai confini il Piave ad Ovest, il canale Piavon ad est, il Monticano a nord e l'abitato di Campodipietra a sud.\nI secoli passati sotto la dominazione veneziana non saranno particolarmente felici per la citt\u00e0, la quale non riuscir\u00e0 mai ad uscire da uno stato di arretratezza e da un'economia quasi esclusivamente agricola: carestie ed epidemie saranno infatti la normalit\u00e0 per i poveri abitanti della pianura. Tra il Cinquecento e il Settecento si sviluppa l'attuale centro storico della citt\u00e0.\nI saccheggi perpetuati dalle truppe francesi con l'arrivo di Napoleone porteranno allo stremo la popolazione, gi\u00e0 provata da periodiche carestie ed epidemie. Per questo due illustri rappresentanti di Oderzo e della vicina Motta di Livenza, si recheranno a Campoformio (o a Villa Manin a Passariano), per chiedere un risarcimento danni, e ci riusciranno, sbandierando delle presunte origini trevigiane del generale francese: Tolberto da Camino, nobile locale marito della celebre nobildonna duecentesca Gaia, era infatti figlio di una Bonaparte.\nPer gli abitanti di Oderzo le cose non cambieranno molto n\u00e9 sotto la dominazione francese n\u00e9 dopo il 1815 con il passaggio al Regno Lombardo-Veneto controllato dagli Austriaci.\nL'et\u00e0 contemporanea.\nNel 1866 avviene il passaggio plebiscitario al Regno d'Italia: nei decenni successivi la toponomastica cittadina si riempir\u00e0 di nomi di esponenti di casa Savoia. Da l\u00ec in poi, per circa un secolo, in nome del \"progresso\", verranno demoliti o stravolti parecchi edifici storici della cittadina.\n\u00c8 in questo periodo che la citt\u00e0 inizia a subire le conseguenze del fenomeno dell'emigrazione italiana. Nei decenni successivi un gran numero di opitergini partir\u00e0 soprattutto verso il Piemonte, il Belgio, il Brasile, l'Argentina, il Canada, l'Australia.\nNel 1889 il vescovo di Ceneda Sigismondo Brandolini Rota, preoccupato per la giovent\u00f9 della zona, chiama a Oderzo san Leonardo Murialdo, fondatore dei Giuseppini affinch\u00e9 apra un'opera a favore dei giovani. Il 1\u00ba ottobre il futuro santo torinese fonda il \"Patronato Sacra Famiglia\", con ogni probabilit\u00e0 il primo oratorio mai aperto in citt\u00e0. In seguito i Giuseppini fondano un collegio che diventer\u00e0 una delle scuole private pi\u00f9 antiche della zona.\nAlla fine del secolo, con Alberto Martini (1876-1954), precursore del surrealismo, a Oderzo inizia una lunga tradizione di pittori che continua ancora ai giorni nostri.\nDalla prima alla seconda guerra mondiale.\nNel 1917, per la vicinanza con le rive del Piave, Oderzo si ritrover\u00e0 ad essere sul fronte e subir\u00e0 le pesantissime conseguenze della tristemente famosa ritirata di Caporetto: archivi comunali dispersi, opere d'arte trafugate o danneggiate, edifici distrutti.\nIn particolare, il 18 agosto 1918 la citt\u00e0, presso il quartiere di Stalla nelle vicinanze del Monticano, fu teatro dell'esecuzione di tre soldati Cecoslovacchi da parte di soldati austriaci, vicenda oggi ricordata in luogo da una lapide commemorativa in bronzo.\nIl 16 agosto del 1921 sono ancora una volta i Giuseppini a fondare il \"Patronato Turroni\", oratorio tuttora esistente. Fedeli al motto \"Pregare Imparare Giocare\", i Murialdini istituiranno a breve in patronato anche una filodrammatica, la squadra ginnica, la banda, il cinema e il gruppo scouts \"Oderzo 1\". Subito dopo la guerra in Patronato, passato nel frattempo in gestione alla parrocchia del Duomo di Oderzo, nascer\u00e0 una squadra di calcio nella quale tireranno i primi calci insieme quattro futuri professionisti: Zigoni, Faloppa, Gregori, Catto.\nNel 1929 il Comune di Oderzo assorbe il territorio comunale della vicina Piavon.\nNello stesso periodo inizia una grande fase di rinnovamento guidata dall'Abate della citt\u00e0, monsignor Domenico Visentin, il quale tra gli anni venti e gli anni cinquanta tra le varie cose restaura il Duomo, fa costruire nuove scuole e un nuovo cinema e perfino una zona residenziale per i migranti opitergini ritornati in patria (l'attuale Quartier Alcide De Gasperi).\nA partire dal 1943 con lo scoppio della guerra civile, l'intera zona dell'Opitergino \u00e8 luogo di aspri scontri tra fascisti e partigiani, con rappresaglie ed episodi di violenza compiuti da entrambe le parti in causa. Queste culminarono con l'impiccagione a Camino di Giovanni Girardini e Bruno Tonello, due studenti universitari antifascisti, il 12 settembre 1944, e la strage di Oderzo del 30 aprile 1945, ovvero l'esecuzione sommaria di 120 persone sospettate di appartenere al Partito Fascista, evento riportato da Gianpaolo Pansa nel suo romanzo \"Il sangue dei vinti\" del 2003.\nIl secondo dopoguerra.\nAlla fine della guerra anche qui si sentono a pieno le conseguenze del boom economico degli anni sessanta, che chiudere decenni di massiccia emigrazione. Ulteriore spinta all'economia cittadina viene data dal cosiddetto \"miracolo del Nord-Est\" negli anni ottanta e novanta.\nLa citt\u00e0 \u00e8 stata governata da giunte della Democrazia Cristiana ininterrottamente dal 1945 fino al 1993, quando in piena Tangentopoli sale al potere una giunta a maggioranza leghista. Alle ultime elezioni politiche (2006) la lista del Carroccio \u00e8 stata battuta a sorpresa da una lista civica apartitica, che \u00e8 stata confermata alle elezioni del 2011. Alle successive elezioni del giugno 2016 \u00e8 tornata al potere la Lega Nord."}
{"id": "870734", "revid": "439868", "url": "https://it.wikipedia.org/wiki?curid=870734", "title": "San Piero a Ponti a Campi", "text": ""}
{"id": "870735", "revid": "289247", "url": "https://it.wikipedia.org/wiki?curid=870735", "title": "Sant'Andrea a San Donnino", "text": ""}
{"id": "870736", "revid": "78273", "url": "https://it.wikipedia.org/wiki?curid=870736", "title": "Joseph Lockyer", "text": ""}
{"id": "870737", "revid": "36426", "url": "https://it.wikipedia.org/wiki?curid=870737", "title": "Santa Maria a Campi", "text": ""}
{"id": "870738", "revid": "289247", "url": "https://it.wikipedia.org/wiki?curid=870738", "title": "Santo Stefano a Campi", "text": ""}
{"id": "870739", "revid": "339392", "url": "https://it.wikipedia.org/wiki?curid=870739", "title": "Gran ducato di Mosca", "text": ""}
{"id": "870740", "revid": "124416153", "url": "https://it.wikipedia.org/wiki?curid=870740", "title": "Jacques Ibert", "text": "Biografia.\nJacques Ibert nasce nel 1890 in Cit\u00e9 d'Hauteville 4, a Parigi, figlio di un commesso viaggiatore e di una borghese dalle spiccate doti musicali. \nStudia al Conservatorio di Parigi sotto la guida di \u00c9mile Pessard, Paul Vidal e Andr\u00e8 Gedalge. Dimostra subito le sue ottime doti di compositore e nel 1919 vince il Prix de Rome grazie alla cantata \"Le po\u00e8te et la f\u00e9e\".\nNel 1937 diventa direttore dell'Accademia Francese a Roma e dal 1955 al 1957 dirige l'Op\u00e9ra-comique di Parigi.\nNel 1942 avviene la prima esecuzione assoluta nella Soci\u00e9t\u00e9 Nationale de Musique di Parigi della \"Ouverture de f\u00eate\", composizione per orchestra commissionata a lui dal governo giapponese per il 26\u00ba centenario dell'Impero, diretta da Charles M\u00fcnch.\nSar\u00e0 considerato un tradizionalista per il suo attaccamento alla forma, alla concisione, alla chiarezza cos\u00ec come all'eleganza dello stile.\nAttivo in diversi campi scrisse opere, operette, balletti, musica da camera, molta musica sinfonica e anche colonne sonore: da ricordare le musiche per il \"Macbeth\" di Orson Welles.\nDi grande importanza sono il \"Concerto per flauto\" e il \"Concertino da camera\" per Sassofono contralto e orchestra di 11 elementi. In quest'ultimo la scrittura \u00e8 fortemente contrappuntistica, la ritmica molto articolata ed il cromatismo di certi passaggi conferisce al lavoro toni e colori stravinskijani.\nComposizioni.\nCirca 60 colonne sonore per film, tra cui"}
{"id": "870746", "revid": "1776051", "url": "https://it.wikipedia.org/wiki?curid=870746", "title": "Kix (album)", "text": "Kix \u00e8 il primo album in studio del gruppo musicale statunitense Kix, pubblicato nel settembre 1981 dalla Atlantic Records."}
{"id": "870747", "revid": "339392", "url": "https://it.wikipedia.org/wiki?curid=870747", "title": "Chiesa dei Santi Lorenzo e Martino a Campi", "text": ""}
{"id": "870748", "revid": "6066", "url": "https://it.wikipedia.org/wiki?curid=870748", "title": "POST (computer)", "text": ""}
{"id": "870750", "revid": "36426", "url": "https://it.wikipedia.org/wiki?curid=870750", "title": "Santa Maria di Collemaggio", "text": ""}
{"id": "870753", "revid": "1776051", "url": "https://it.wikipedia.org/wiki?curid=870753", "title": "Cool Kids (album Kix)", "text": "Cool Kids \u00e8 il secondo album in studio del gruppo musicale statunitense Kix, pubblicato nel marzo 1983 dalla Atlantic Records."}
{"id": "870756", "revid": "1442080", "url": "https://it.wikipedia.org/wiki?curid=870756", "title": "Mammuthus", "text": "Con il termine di mammut (gen. Mammuthus) si intendono varie specie di grossi proboscidati estinti, strettamente imparentati con gli odierni elefanti, caratterizzati da lunghe zanne ricurve e, nelle specie settentrionali, da un lungo vello che ne ricopriva il corpo. Vissero dal Pliocene (circa 4,8 milioni di anni fa) fino a circa 3.500/4.000 anni fa. La parola mammut deriva dal russo \u043c\u0430\u043c\u043e\u043d\u0442, \"mamont\", probabilmente a sua volta derivato da una parola in lingua ostiaca del popolo Khanty. I mammut e i loro parenti mastodonti sono spesso considerati un esempio iconico di animale estinto.\nStoria evolutiva.\nResti di mammut sono stati rinvenuti in Europa, Africa, Asia e Nordamerica. Si pensa che questi animali si fossero sviluppati in Africa del Nord circa 4,8 milioni di anni fa, nel Pliocene; i resti della specie primitiva \"Mammuthus africanavus\" sono stati rinvenuti in Ciad, Libia, Marocco e Tunisia. \"Mammuthus subplanifrons\", del Sudafrica e del Kenya, \u00e8 anch'esso considerato una delle specie pi\u00f9 antiche e primitive (et\u00e0: circa 4 milioni di anni). Nonostante la loro origine africana, i mammut sono pi\u00f9 strettamente imparentati con gli odierni elefanti asiatici che con gli elefanti africani. L'antenato comune di mammut ed elefanti asiatici si separ\u00f2 dalla linea degli elefanti africani tra i 7 e i 6 milioni di anni fa. Gli elefanti asiatici e i mammut si differenziarono in seguito, circa mezzo milione di anni dopo.\nI mammut africani, in poco tempo, migrarono a nord verso l'Europa e diedero origine a una nuova specie, il mammut meridionale (\"Mammuthus meridionalis\"), che si diffuse attraverso l'Europa e l'Asia e attravers\u00f2 il ponte di Bering, ora sommerso, fino ad arrivare in Nordamerica. Circa 700.000 anni fa, il clima peggior\u00f2 sensibilmente e le pianure e le savane di Europa, Asia e Nordamerica divennero steppe freddissime e decisamente meno fertili. Il mammut meridionale, di conseguenza, scomparve, sostituito in gran parte del suo areale dal mammut delle steppe (\"Mammuthus trogontherii\"). Questa specie, poi, diede origine al mammut lanoso, \"Mammuthus primigenius\", circa 300.000 anni fa. I mammut lanosi erano eccezionalmente adatti a fronteggiare il freddo estremo dell'Era glaciale.\nQuesta specie di mammut ebbe un successo davvero notevole: visse dalla Spagna fino al Nordamerica, e si pensa sia esistita in grandi quantit\u00e0 di individui. Il ricercatore russo Sergei Zimov ha stimato che durante l'ultima Era Glaciale, parti della Siberia potrebbero aver avuto una densit\u00e0 media di popolazione di sessanta animali per cento chilometri quadrati - l'equivalente degli elefanti africani del ventunesimo secolo. In Nordamerica, invece, si svilupparono due specie di mammut, \"Mammuthus imperator\" e \"Mammuthus columbi\".\nEstinzione.\nLa maggior parte dei mammut si estinse alla fine del Pleistocene. Fanno eccezione i mammut nani dell'isola di Wrangel, che si estinsero solo intorno al 1700 a.C. Una spiegazione condivisa per la loro estinzione non \u00e8 ancora stata raggiunta. Le principali spiegazioni si rifanno a ragioni climatiche o alla eccessiva caccia da parte dell'uomo; il dibattito \u00e8 tuttora aperto.\nNuovi dati derivati da studi fatti su elefanti viventi e diffusi dall'American Institute of Biological Sciences (\"BioScience\", aprile 2006, vol. 56, n. 4, pp.\u00a0292\u2013298) suggeriscono che anche se la caccia potrebbe non essere stata la prima causa dell'estinzione finale dei mammut, \u00e8 probabile che sia stata comunque un fattore fondamentale. Si sa che \"Homo erectus\" consumava carne di mammut gi\u00e0 1,8 milioni di anni fa.\nComunque, l'American Institute of Biological Sciences fa anche notare che ossa di elefanti morti, lasciate sul terreno e in seguito calpestate da altri elefanti, tendono a riportare scalfitture simili a segni di macellazione, precedentemente male interpretati da noti archeologi.\nLa sopravvivenza dei mammut nani (\"Mammuthus primigenius vrangeliensis\") nell'isola di Wrangel in Russia \u00e8 dovuta al fatto che l'isola era molto remota, e completamente disabitata fino all'Olocene inoltrato. L'isola non fu scoperta dalla civilt\u00e0 odierna fino al 1820, da una nave baleniera americana. I mammut di Wrangel non erano per\u00f2 di piccolissima taglia, con un'altezza al garrese di circa 2-2,5 metri, paragonabile a quella di alcune variet\u00e0 di elefanti asiatici (es: Borneo), e infatti non sono considerati una specie a s\u00e9 stante del genere Mammuthus, ma una semplice variazione geografica del mammut lanoso.\nUn molto pi\u00f9 marcato nanismo insulare \u00e8 stato riconosciuto nei mammut delle isole Channel della California (\"Mammuthus exilis\"), che sono considerate una specie distinta ed originatesi in un periodo precedente. L\u00e0, gli animali sono stati probabilmente sterminati quando i nativi americani iniziarono a navigare fino alle isole Channel, che sono prospicienti alla costa, e/o dalla perdita dell'habitat. Un'altra specie nana (\"Mammuthus lamarmorae\") \u00e8 vissuta in Sardegna e presumibilmente in Corsica (le due isole erano all'epoca collegate), \nTaglia.\nCome gli odierni elefanti, i loro parenti pi\u00f9 vicini, anche i mammut potevano raggiungere dimensioni ragguardevoli. La specie pi\u00f9 grande conosciuta, il \"Mammuthus sungari\" che viveva tra la Cina e la Mongolia, raggiungeva l'altezza di 5 metri al garrese. Probabilmente i mammut pesavano circa 6 - 8 tonnellate, ma eccezionalmente i grandi maschi potrebbero aver superato le 12 tonnellate. La maggior parte delle specie, in ogni caso, erano grandi solo quanto un elefante asiatico attuale, e si conoscono fossili di forme nane (i gi\u00e0 citati \"Mammuthus exilis\" e \"Mammuthus lamarmorae\").\nAdattamenti.\nI mammut possedevano alcuni adattamenti per resistere al freddo, il pi\u00f9 noto dei quali \u00e8 lo spesso strato di pelo, lungo fino a 50 centimetri, per il quale \u00e8 stata data anche la denominazione di \"mammut lanoso\". Questi animali, inoltre, avevano orecchie pi\u00f9 piccole rispetto a quelle degli elefanti attuali; il pi\u00f9 grande orecchio di mammut mai trovato era lungo solo 30 centimetri, una minuzia in confronto al metro e ottanta di un grosso elefante africano. I mammut possedevano anche una membrana di pelle ricoperta di pelo che copriva l'ano, proteggendolo dal freddo.\nAnche i denti di questi proboscidati erano adattati per la dieta di erbe di tundra, con pi\u00f9 placche e corone pi\u00f9 alte dei loro parenti meridionali. La loro pelle non era pi\u00f9 spessa di quella degli odierni elefanti, ma a differenza di questi ultimi possedevano numerose ghiandole sebacee nella loro pelle, che secernevano grasso oleoso all'interno della loro pelliccia, migliorando le sue qualit\u00e0 di isolante. I mammut avevano uno strato di grasso spesso fino a otto centimetri sotto la pelle, simile a quello delle balene, che aiutava a tenere il loro corpo al caldo.\nInfine, i mammut possedevano zanne estremamente allungate (fino a 5 metri), molto ritorte in alcune specie, la cui taglia era ben maggiore di quelle degli elefanti attuali. Non \u00e8 chiaro se le zanne fossero un adattamento specifico al loro ambiente, ma \u00e8 stato suggerito che i mammut potrebbero aver usato le loro zanne per rimuovere la neve dal terreno e raggiungere la vegetazione sottostante.\nClonazione.\nDal 1999, alcuni scienziati russi e giapponesi lavorano ad un ambizioso progetto che ha come scopo la clonazione del mammut, in particolare l'\u00e9quipe guidata dal professor Akira Intani, della School of Biology-Oriented Science and Technology della Kinki University di Osaka, spera di riuscire a clonare il mammut lanoso prelevando del DNA intatto dagli esemplari rinvenuti congelati nel permafrost nel corso degli ultimi anni.\nPer riuscire nel loro intento, gli scienziati devono tuttavia risolvere delle difficilissime problematiche, prima di tutto \u00e8 necessario disporre di tessuti muscolari o sperma di questi animali in buono stato di conservazione, solo in questo modo si pu\u00f2 sperare di estrarre delle cellule intatte. Perci\u00f2, questo \u00e8 possibile esclusivamente su mammut che una volta morti sono rimasti ricoperti e congelati immediatamente, senza poi aver subito processi di scongelamento nel corso dei millenni. I tentativi svolti finora sui tessuti muscolari di alcuni esemplari di mammut ritrovati nel permafrost in Siberia, come la cucciola di mammut di pochi mesi di vita soprannominata Ljuba scoperta nel 2007, non hanno dato i risultati sperati, le cellule risultano troppo danneggiate per cui il DNA non \u00e8 completo, gli scienziati hanno estratto circa il 70/80 % del DNA di mammut. L'eventuale estrazione di una cellula sana permetterebbe il suo inserimento nell'ovocita di elefante indiano, la specie vivente pi\u00f9 simile al mammut, dal quale si svilupperebbe poi un embrione che, posto nell'utero di una elefantessa attraverso un'inseminazione artificiale, salvo complicazioni, dopo una gestazione di 22 mesi, porterebbe alla nascita di un piccolo mammut.\nTuttavia, l'individuo generato sarebbe comunque geneticamente un ibrido fra due specie, poich\u00e9, nonostante la differenza genetica fra mammut ed elefante indiano sia solo del 5%, l'animale clonato con questa tecnica avrebbe un patrimonio genetico costituito dal DNA nucleare degli antichi Mammut, e il DNA mitocondriale dell'elefante indiano. Questo tuttavia non comporter\u00e0 alcuna differenza fenotipica con i Mammut antichi, in quanto il DNA mitocondriale codifica esclusivamente per geni coinvolti nel metabolismo.\nNuove prospettive si sono aperte con la tecnica di editing del genoma CRISPR Cas 9, con la quale si potrebbero introdurre nel genoma dell'elefante indiano (geneticamente la specie pi\u00f9 affine) geni specifici del mammut, in primis responsabili della resistenza alle basse temperature. \nAlcuni scienziati si spingono persino ad individuare l'habitat ideale per \"mammut rinati\" ipotizzando zone della Siberia e del Canada i luoghi con il clima pi\u00f9 adatto, creando parchi tematici."}
{"id": "870758", "revid": "124123", "url": "https://it.wikipedia.org/wiki?curid=870758", "title": "Semplice da Verona", "text": "Venne considerato spesso come un imitatore di Paolo Veronese e del Correggio, anche se seppe realizzare lavori di ottima fattura.\nBiografia.\nEntr\u00f2 ben presto in contatto con Felice Brusasorzi e la cerchia tardo-manieristica presenta a Verona, tra cui val la pena ricordare Pasquale Ottino, Alessandro Turchi e Marcantonio Bassetti.\nNel 1613 fra Semplice entr\u00f2 a far parte dell'ordine dei Cappuccini; per questo motivo si occup\u00f2 in prima battuta di alcune chiese e conventi appartenenti al suo ordine, sparsi in varie aree italiane e venendo in contatto con diverse tendenze culturali e tecniche pittoriche. Attir\u00f2 in questo modo l'attenzione delle corti dei Duchi di Parma e Mantova.\nIn seguito si occup\u00f2 anche della decorazione di altri luoghi di culto. Si ricordano, in particolare, le tele presenti nella parrocchiale di Marmirolo e quelle dipinte per il convento dei Cappuccini di Parma (\"La Sacra Famiglia\" e \"L'Annunziata\"). Di grande pregio anche il \"Cristo in Emmaus\", sempre realizzato per conto del suo ordine e oggi a Roma.\nNel 1646 fu presente a Roma e in Sicilia, alcune sue opere di questo viaggio in Sicilia sono nel Convento dei Cappuccini a Caltagirone, ma tali viaggi non influirono molto sulla sua personalit\u00e0, anzi le ultime opere furono alquanto ripetitive: tra le opere della sua ultima fase va ricordata la \"Santissima Trinit\u00e0 con i santi Bartolomeo e Bernardo da Chiaravalle\", lavoro del 1659 conservato nella chiesa dei Cappuccini a Lugano.\nRecentemente gli \u00e8 stata attribuita la \"Vestizione di santa Chiara\", precedentemente attribuita ad Annibale Carracci e conservata nel Museo di Grenoble.\nEsposizioni.\nNel 2005, ben tre oli su tela di Fra Semplice vennero esposti nel corso dell'importante mostra \"La Celeste Galleria\", che si tenne a Palazzo Te a Mantova. Si tratta di: \"Madonna col Bambino e San Francesco, Parabola dell'invitato indegno e Piet\u00e0 con S. Francesco e un Angelo\"."}
{"id": "870760", "revid": "7218506", "url": "https://it.wikipedia.org/wiki?curid=870760", "title": "Canicattini", "text": ""}
{"id": "870762", "revid": "287204", "url": "https://it.wikipedia.org/wiki?curid=870762", "title": "Operazione Provide Relief", "text": "Operazione Provide Relief \u00e8 stata una missione umanitaria, parte del tentativo, sottoscritto dall'ONU di facilitare e proteggere gli aiuti umanitari per il popolo somalo durante la guerra civile.\nTale missione fu affiancata dalla missione militare di pace UNOSOM I nell'estate del 1992 visto la grave carestia iniziata ed esacerbata dalla guerra in corso.\nL'operazione fu iniziata e condotta dagli Stati Uniti d'America e altre nazioni occidentali che fornirono le proprie truppe a supporto.\nL'operazione Provide Relief prese avvio effettivo nell'agosto 1992, quando la Casa Bianca annunci\u00f2 che i trasporti militari statunitensi avrebbero sostenuto gli sforzi multinazionali di soccorso delle Nazioni Unite in Somalia. Dieci C-130 e 400 persone schierati all'aeroporto internazionale keniano di Moi durante l'operazione forniscono soccorso, aiuti per il trasporto aereo in aree remote della Somalia per ridurre la dipendenza dai convogli di camion. Complessivamente in sei mesi furono trasportati 48.000 tonnellate di cibo e aiuti umanitari.\nLa gran parte dei generi alimentari mandati in aiuto furono per\u00f2 saccheggiati non appena giunti in Somalia, rendendo la missione un fallimento, cosa che spinse l'ONU a chiedere un maggiore coinvolgimento dei suoi membri con l'avvio dell'Operazione Restore Hope."}
{"id": "870763", "revid": "131358", "url": "https://it.wikipedia.org/wiki?curid=870763", "title": "Stade Reims", "text": ""}
{"id": "870765", "revid": "36426", "url": "https://it.wikipedia.org/wiki?curid=870765", "title": "San Giovanni Evangelista (Ravenna)", "text": ""}
{"id": "870766", "revid": "486946", "url": "https://it.wikipedia.org/wiki?curid=870766", "title": "R.C. Strasbourg", "text": ""}
{"id": "870771", "revid": "78273", "url": "https://it.wikipedia.org/wiki?curid=870771", "title": "Monoamminossidasi", "text": ""}
{"id": "870773", "revid": "290309", "url": "https://it.wikipedia.org/wiki?curid=870773", "title": "Sacrario militare di Castel Dante", "text": "il Sacrario militare di Castel Dante \u00e8 un monumento funebre che sorge sulla sommit\u00e0 del Colle Castel Dante, vicino a Rovereto.\nStoria.\nVenne costruito secondo i modelli dell'arte fascista tra il 1933 e il 1936 da Ferdinando Biscaccianti sul dosso dove stavano i ruderi del Castel Lizzana e sul quale, a partire dal 1922 e sino al 1927, erano stati trasferiti resti dei caduti precedentemente sepolti nei numerosi cimiteri militari delle zone circostanti. Divenne poi un simbolo della vittoria italiana nel primo conflitto mondiale e, in seguito, un monumento alla memoria di tutti i caduti in territorio trentino, anche su fronti contrapposti. \nI lavori iniziarono nel 1933 e a causa di difficolt\u00e0 presentatesi durante il percorso, il sacrario venne inaugurato solo il 4 novembre 1938.\nIl nome.\nIl luogo deve il suo nome ad una leggenda secondo cui il poeta Dante Alighieri fu, intorno al 1310, ospite del castello dei Castelbarco di Lizzana ormai ridotto a rovina.\nDescrizione.\nLa costruzione, di aspetto imponente, \u00e8 a due piani, collegati da scale interne. Al suo interno sono custodite le spoglie di Fabio Filzi e di Damiano Chiesa, i due irredentisti roveretani giustiziati dal governo austriaco per alto tradimento. Ci sono ancora le spoglie di circa ventimila soldati, noti e ignoti, italiani, austriaci (migliaia di trentini), cecoslovacchi e ungheresi caduti durante la grande guerra. L'edificio \u00e8 ricoperto da una cupola di metallo e si ispira all'architettura classica. Al piano inferiore si trova una lapide su cui arde una fiamma in ricordo delle medaglie d'oro della Legione trentina (esercito italiano). A lato del pennone portabandiera situato nel piazziale si trova un vecchio rovere simbolo araldico della citt\u00e0 di Rovereto. Ai margini della strada di accesso sono collocate alcune opere militari."}
{"id": "870775", "revid": "72396", "url": "https://it.wikipedia.org/wiki?curid=870775", "title": "Ligue 2", "text": "La Ligue 2, nota anche come \"Ligue 2 BKT\" per motivi di sponsorizzazione, \u00e8 la seconda divisione del campionato francese di calcio.\nComprende 20 squadre che si affrontano in partite di andata e ritorno durante la stagione per un totale di 38 giornate. Alla fine del campionato le prime due classificate sono promosse in Ligue 1 e la terza disputa uno spareggio contro la terzultima classificata della Ligue 1. Le ultime due classificate retrocedono nello Championnat National e la terzultima disputa uno spareggio contro la terza classificata nello Championnat National.\nAssieme alla Ligue 1 \u00e8 organizzata dalla LFP.\nStoria.\nIl campionato francese di calcio di seconda divisione, la Division 2, fu istituito nel 1933, un anno dopo l'istituzione della massima divisione con carattere professionistico. La prima stagione vide affrontarsi ventitr\u00e9 squadre, tra cui le sei squadre retrocesse dal campionato di Division Nationale 1932-1933 e molti dei club che un anno prima si erano opposti alla creazione della massima divisione. Nel 1933-1934 compagini quali , , militarono nel campionato di seconda serie malgrado non rispettassero i criteri soggettivi richiesti per giocare a livello professionistico e disputare la massima serie. I ventitr\u00e9 club furono divisi in due gruppi: quattordici nel gruppo nord e nove nel gruppo sud. Ciascuna delle due squadre vincitrici dei gironi si affrontavano per stabilire la squadra promossa in massima serie. Il 20 maggio 1934 il Red Star Saint-Ouen, campione del gruppo nord, affront\u00f2 l'Olympique Al\u00e8s, campione del gruppo sud, e lo batt\u00e9 per 3-2, ma l'Al\u00e8s, pur perdendo, ottenne insieme agli avversari la promozione in massima divisione, cos\u00ec come Strasburgo e , squadre vincitrici degli spareggi, dal momento che la prima divisione fu allargata a sedici squadre. \nA causa delle numerose fusioni tra squadre, dei numerosi fallimenti di vari club e della perdita dello status professionistico di altre compagini, la federazione decise di trasformare il campionato cadetto francese in un torneo a sedici squadre, adottando il girone unico per la stagione 1934-1935. L'instabilit\u00e0 caratterizz\u00f2 tuttavia anche i mesi seguenti, tanto che la lega fu portata a diciannove squadre nella stagione successiva e a venticinque due anni dopo, con la divisione in quattro gruppi. \nDopo la sospensione dell'attivit\u00e0 calcistica determinata dalla seconda guerra mondiale, il formato del torneo si stabilizz\u00f2: club professionistici furono affiancati da club dilettantistici, il cui sviluppo fu via via favorito sino al passaggio allo status professionistico. \nLa riforma del 1993 impose lo status professionistico per tutti i club militanti in seconda serie.\nNel 2002 il campionato mut\u00f2 nome in Ligue 2.\nNel novembre 2014 la procura federale mise sotto inchiesta la partita tra e del maggio precedente, a causa di combine.\nLa stagione 2019-2020 fu sospesa e cancellata dalla Federazione calcistica della Francia a seguito dell'emergenza dovuta alla pandemia di COVID-19 in Francia. La Ligue de Football Professionnel (LFP) decise di omologare la classifica valida al momento dell'interruzione della stagione, procedendo con due promozioni dirette e due retrocessioni dirette.\nPartecipazioni per squadra.\nDi seguito viene riportato il numero di campionati alle quali hanno partecipato le varie squadre, aggiornato all'edizione 2021-2022, l'ottantatreesima.\nSquadre.\nDi seguito l'organico della stagione 2021-2022."}
{"id": "870781", "revid": "119506819", "url": "https://it.wikipedia.org/wiki?curid=870781", "title": "UNOSOM I", "text": "UNOSOM I (\"United Nations Operation in Somalia\") \u00e8 stata la prima parte del tentativo condotto dall'Organizzazione delle Nazioni Unite per fornire, facilitare e proteggere gli aiuti umanitari in Somalia ed anche per monitorare il primo cessate il fuoco ottenuto con la mediazione ONU nel conflitto civile somalo, nei primi anni novanta. \nFu affiancata dalla missione umanitaria Provide Relief.\nL'operazione inizi\u00f2 nell'aprile 1992, con la risoluzione 751/92 e si protrasse finch\u00e9, nel dicembre 1992, fu sostituita dalla missione UNITAF. \nAlla missione parteciparono 50 osservatori militari, 3.500 addetti alla sicurezza, e fino a 719 uomini di supporto al personale militare, oltre a personale civile sia straniero sia locale. I Paesi che fornirono uomini furono: Australia, Austria, Bangladesh, Belgio, Canada, Cecoslovacchia, Egitto, Figi, Finlandia, Indonesia, Giordania, Marocco, Nuova Zelanda, Norvegia, Pakistan e Zimbabwe. Durante l'operazione, costata complessivamente 42,9 milioni di dollari, persero la vita 6 militari.\nLa missione si articol\u00f2 in quattro zone:\nNel dicembre 1992 si decise l'avvio di una missione militare in ambito ONU nota come operazione Restore Hope (ufficialmente UNITAF).\nL'impossibilit\u00e0 a rispondere al fuoco contro le milizie armate somale, dovuta alle regole d'ingaggio, port\u00f2 allo scioglimento di UNITAF nel maggio 1993, sostituita dalla missione UNOSOM II. Autorizzata stavolta all'uso delle armi."}
{"id": "870785", "revid": "39884", "url": "https://it.wikipedia.org/wiki?curid=870785", "title": "ZEGAPAIN", "text": " \u00e8 un anime di fantascienza del 2006 dello studio Sunrise, composto da 26 episodi di circa 24 minuti l'uno. Dall'opera sono stati tratti un manga omonimo, realizzato da Gou Yabuki, due videogiochi, \"Zegapain XOR\" e \"Zegapain NOT\", e un drama-CD.\nTrama.\nPrologo.\nSogoru Kyo \u00e8 un ragazzo pieno di energie che frequenta il liceo della citt\u00e0 di Maihama. Unico membro del club di nuoto, che tenta in tutti i modi di riportare in auge prima che la scuola decida definitivamente di chiuderlo, sta scoprendo poco per volta di provare attrazione per la sua migliore amica Kaminagi Ryoko. La sua vita di studente scorre tra alti e bassi in modo spensierato, finch\u00e9 un giorno appare una misteriosa ragazza che nessun altro sembra aver visto. Il suo nome \u00e8 Misaki Shizuno e sembra nascondere un segreto. La seconda volta che i due si incontrano la ragazza porta Kyo in un mondo parallelo, a bordo di un gigantesco robot che il ragazzo inizia a manovrare per distruggere minacciosi nemici, prendendo il tutto come un gioco. Ma Kyo si rende ben presto conto di aver gi\u00e0 vissuto una simile esperienza, anche se non riesce in alcun modo a ricordare, e il confine tra la realt\u00e0 e il mondo virtuale diventa cos\u00ec sempre pi\u00f9 labile.\nLa verit\u00e0.\nMissione dopo missione Kyo ricompone il puzzle della propria esistenza e scopre la verit\u00e0 su quanto gli sta accadendo: la verit\u00e0 \u00e8 che il genere umano cos\u00ec come credeva di conoscerlo non esiste pi\u00f9 e gli ultimi sopravvissuti sulla Terra vivono in enormi elaboratori quantistici che simulano la vita di intere citt\u00e0 (ognuna immagazzinata in un server). I nemici contro cui combattono sono esseri umani evoluti immortali e privi di individualit\u00e0 ed emozioni, che tentano in tutti i modi di adattare la Terra alle loro esigenze e quindi eliminare i resti della vecchia civilt\u00e0 umana. Kyo e tutti gli altri ribelli in realt\u00e0 si materializzano nel mondo reale soltanto come proiezioni virtuali, poich\u00e9 la tecnologia per tornare in vita \u00e8 nelle mani dei nemici. I ribelli, a bordo degli Zegapain, dovranno quindi impedire la distruzione degli ultimi avamposti umani e riguadagnare la tecnologia per tornare in carne e ossa sulla Terra."}
{"id": "870789", "revid": "298055", "url": "https://it.wikipedia.org/wiki?curid=870789", "title": "Paolo Bitta", "text": ""}
{"id": "870790", "revid": "2175", "url": "https://it.wikipedia.org/wiki?curid=870790", "title": "Monte Taishan", "text": ""}
{"id": "870793", "revid": "1776051", "url": "https://it.wikipedia.org/wiki?curid=870793", "title": "Midnite Dynamite", "text": "Midnite Dynamite \u00e8 il terzo album in studio del gruppo musicale statunitense Kix, pubblicato nell'ottobre 1985 dalla Atlantic Records."}
{"id": "870794", "revid": "64860", "url": "https://it.wikipedia.org/wiki?curid=870794", "title": "River's Edge", "text": ""}
{"id": "870796", "revid": "1865216", "url": "https://it.wikipedia.org/wiki?curid=870796", "title": "Mare di Bismarck", "text": "Il mare di Bismarck \u00e8 una sezione dell'oceano Pacifico sud-occidentale.\nCaratteristiche fisiche.\nIl mare di Bismarck \u00e8 delimitato a ovest dalla costa nord-orientale dell'isola della Nuova Guinea, a nord dalle isole dell'Ammiragliato, a est delle isole di Nuova Hannover e della Nuova Irlanda e a sud dalla Nuova Britannia.\nHa una ampiezza di circa 800 km ricoprendo circa 40.000 km\u00b2. \u00c8 caratterizzato da un mare poco profondo e raggiunge una profondit\u00e0 massima di 2900 metri.\nA sud tramite gli stretti di Vitiaz, Dampier ed il canale di Saint George's comunica con il mare delle Salomone. A nord e a est comunica con l'oceano Pacifico.\nStoria.\nIl mare porta il nome di Bismarck in onore del cancelliere tedesco Otto von Bismarck. Nelle sue acque dal 2 al 4 marzo 1943 si combatt\u00e9 la battaglia del mare di Bismarck, in cui le forze aero-navali alleate sconfissero quelle giapponesi."}
{"id": "870797", "revid": "660552", "url": "https://it.wikipedia.org/wiki?curid=870797", "title": "Lectio difficilior potior", "text": "L'espressione latina lectio difficilior potior (che alla lettera significa \"la lezione pi\u00f9 difficile \u00e8 la pi\u00f9 forte\") \u00e8 la formulazione di un principio di critica testuale, che fornisce un criterio filologico di valutazione delle difformit\u00e0 di lezione offerte dai diversi testimoni di una medesima tradizione di un testo.\nEnunciazione.\nLaddove manoscritti differenti di uno stesso testo sono in conflitto su una determinata parola, il termine pi\u00f9 insolito \u00e8 anche, probabilmente, quello pi\u00f9 fedele all'originale. Il presupposto \u00e8 che per i testi giunti attraverso la tradizione manoscritta, i copisti sostituissero pi\u00f9 spesso le parole e le espressioni difficili, e i detti inusuali, con quelli pi\u00f9 correnti e comuni.\nIl fenomeno contrario, cio\u00e8 la sostituzione di termini ed espressioni pi\u00f9 ovvie dell'originale con altre di maggior complessit\u00e0 (che autorizzerebbe da parte dell'editore la scelta della \"lectio facilior\"), \u00e8 ritenuto, secondo questo principio, meno probabile.\n\u00c8 un principio interno alla filologia, indipendente cio\u00e8 dai criteri di valutazione in cui una particolare \"lectio\" viene trovata.\nStoria.\nTale principio fa parte di un corpo di criteri stabiliti nel XVIII secolo, nel contesto della battaglia culturale illuminista, orientata a fornire una base neutra per la scoperta dell'\"Urtext\", superando il peso dell'autorit\u00e0 e delle tradizioni.\nIl principio, gi\u00e0 applicato dai filologi alessandrini nelle loro edizioni dei poemi omerici, venne formulato compiutamente da Johann Albrecht Bengel nel suo \"Prodromus Novi Testamenti Graeci recte cauteque adornandi\" (1725) e da lui impiegato concretamente nel suo \"Novum Testamentum Graecum\" (1734). Fu poi divulgato da Johann Jakob Wettstein, a cui \u00e8 spesso impropriamente attribuito."}
{"id": "870799", "revid": "114177840", "url": "https://it.wikipedia.org/wiki?curid=870799", "title": "Camera caf\u00e8", "text": ""}
{"id": "870804", "revid": "974994", "url": "https://it.wikipedia.org/wiki?curid=870804", "title": "Gaio Volteio Capitone", "text": "Si tratta del pi\u00f9 antico veneto di cui si conosce il nome e almeno in parte la vita, battendo per pochi anni il padovano Tito Livio.\nDi Capitone \u00e8 giunta fino ai giorni nostri soltanto la memoria dell'episodio, avvenuto nell'ambito della guerra civile tra Cesare e Pompeo, che si concluder\u00e0 con la sua morte.\nLa morte di Capitone e dei suoi soldati.\nNel luglio del 49 a.C. \u00e8 in corso appunto la celebre guerra civile tra Giulio Cesare e Pompeo. Massiccia \u00e8 l'adesione di soldati provenienti da Opitergium, tutti volontari, in quanto all'epoca la citt\u00e0 poteva ancora godere ancora di una certa autonomia da Roma. Parte di questi si ritroveranno in Dalmazia a servizio di Gaio Antonio a combattere con i Cesariani.\nAccadde che un reparto di soldati rimase bloccato in un'isola della costa dalmata circondata dai nemici. Alle prese con la fame, i primi decisero di tentare la fuga in mare costruendo tre grandi zattere. I Pompeiani, accortisi della manovra, non esitarono a tendere tra gli scogli delle robuste corde sott'acqua per impedirlo.\nNonostante ci\u00f2, con l'alta marea due zattere riuscirono a scappare, mentre la terza, dove erano imbarcati mille Opitergini al comando di Capitone, fin\u00ec in trappola: invano i soldati cercarono di tagliare le funi. Queste col favore della corrente spinsero l'imbarcazione a riva, dove venne subito accerchiata dai nemici.\nDurante la notte, sulla zattera Capitone esort\u00f2 le truppe a morire piuttosto che cedere alle promesse del nemico che intendeva ottenere la resa in cambio della salvezza della vita. E la mattina seguente, dopo aver lungo combattuto, Capitone fu il primo a chiedere e ottenere di essere trafitto. Spinti da questo gesto anche i suoi soldati cominciarono a togliersi la vita a vicenda: soltanto in sei si rifiutarono di farlo.\nGli stessi avversari non poterono fare altro che riconoscere l'eroismo di questi soldati, decretandogli l'onore del rogo.\nLa storia verr\u00e0 riportata da Floro, Tito Livio, Lucano e Quintiliano, riprendendola da Cesare che per\u00f2 non la inserir\u00e0 nel suo \"De bello civili\", in quanto probabilmente ritenuta troppo umiliante essendo riferito ad una sconfitta.\nPare che l'episodio abbia commosso l'intero mondo romano e che, ricordandosene, Cesare abbia aumentando di trecento centurie il territorio di Opitergium, affidandole ai veterani, e abbia elevato gli Opitergini allo status di cittadini romani ed esentandoli dal servizio militare per vent'anni.\nCome notano alcuni, non sembra esservi alcun collegamento tra queste \"ricompense\" e il sacrificio di Gaio Volteio Capitone, essendo di dubbia storicit\u00e0 l'intero episodio."}
{"id": "870808", "revid": "298055", "url": "https://it.wikipedia.org/wiki?curid=870808", "title": "Luca Nervi", "text": ""}
{"id": "870809", "revid": "7336", "url": "https://it.wikipedia.org/wiki?curid=870809", "title": "Alcolizzato", "text": ""}
{"id": "870810", "revid": "12290", "url": "https://it.wikipedia.org/wiki?curid=870810", "title": "Museum of Fine Arts di Boston", "text": ""}
{"id": "870811", "revid": "1654832", "url": "https://it.wikipedia.org/wiki?curid=870811", "title": "Mario Gallo (regista)", "text": "Nato a Barletta, arriva in Argentina probabilmente nel 1905. Direttore di coro, pianista di caff\u00e8-concerto, inizia la sua carriera da regista nel 1908 con \"El fusilamiento de Dorrego\", film di impianto storico che viene considerato il primo film di fiction argentino.\nNel 1919 cambia genere, e dirige tre film operistici (\"Tosca\", \"I pagliacci\" e \"Cavalleria rusticana\"), che, durante la proiezione, sono accompagnati da musiche originali dal vivo con i cantanti piazzati dietro lo schermo.\nMuore a Buenos Aires nel 1945.\nFilmografia.\nRegista\nProduttore"}
{"id": "870812", "revid": "7336", "url": "https://it.wikipedia.org/wiki?curid=870812", "title": "Camera Caff\u00e9", "text": ""}
{"id": "870814", "revid": "7336", "url": "https://it.wikipedia.org/wiki?curid=870814", "title": "Camera Caff\u00e8", "text": ""}
{"id": "870815", "revid": "7336", "url": "https://it.wikipedia.org/wiki?curid=870815", "title": "Camera caff\u00e8", "text": ""}
{"id": "870817", "revid": "111114691", "url": "https://it.wikipedia.org/wiki?curid=870817", "title": "Camera caf\u00e9", "text": ""}
{"id": "870819", "revid": "83531", "url": "https://it.wikipedia.org/wiki?curid=870819", "title": "Alice Miller", "text": "Si \u00e8 occupata prevalentemente di psicologia dell'et\u00e0 evolutiva e degli esiti negativi che gli abusi psicofisici inflitti ai bambini e alle bambine, in particolare all'interno della famiglia, comportano nella crescita e nell'et\u00e0 adulta.\nBiografia.\nNata in Polonia nel 1923 in una famiglia ebraica, era la figlia maggiore di Gutta e Meylech Englard, sua sorella Irena era pi\u00f9 giovane di lei di cinque anni. Dal 1931 al 1933 la famiglia visse a Berlino, dove Alice impar\u00f2 la lingua tedesca. Nel 1933, a causa del nazismo, la famiglia ritorn\u00f2 a Piotrk\u00f3w Trybunalski, dove Alice riusc\u00ec a sopravvivere (tutti gli ebrei vennero internati nell'ottobre 1939) e a fuggire col nome di Alicja Rostowska, assieme a sua madre e a sua sorella, mentre il padre mor\u00ec nel 1941.\nCol nome di Alicja Rostowska emigr\u00f2 in Svizzera subito dopo la seconda guerra mondiale, nel 1946, conseguendo la laurea e il dottorato in filosofia, psicologia e sociologia a Basilea, nel 1953. Successivamente intraprese e port\u00f2 a termine la formazione come psicoanalista, a Zurigo.\nDopo circa 20 anni di pratica come psicoanalista, abbandon\u00f2, nel 1980, questo tipo di attivit\u00e0 terapeutica, dedicandosi alla scrittura di saggi; questa svolta, dovuta a una riflessione critica sul metodo psicoanalitico nella sua applicazione concreta, la port\u00f2, nel 1988, ad abbandonare la Societ\u00e0 Internazionale di Psicoanalisi. Nel 1986 fu insignita del premio Janus Korczak dalla lega americana contro la diffamazione degli ebrei. Alice Miller spos\u00f2 il sociologo Andreas Miller ed ebbe due figli, Martin e Julika.\nLa critica alla psicoanalisi.\nDopo aver a lungo appoggiato e praticato le tecniche proprie della psicoanalisi, Alice Miller \u00e8 divenuta una delle pi\u00f9 tenaci critiche del metodo psicoanalitico come terapia psicologica, nonch\u00e9 della prassi stessa di molti terapeuti. Ella ritiene infatti che il metodo psicoanalitico, anzich\u00e9 incoraggiare e sostenere i pazienti nella ricerca dei traumi che hanno dato origine ai disturbi e ai problemi della propria personalit\u00e0, agisce piuttosto come tecnica per evitare di affrontare realmente la verit\u00e0 su questi traumi, che molto spesso risiede nella storia familiare del paziente e negli abusi da esso subiti nell'infanzia. Lo stesso Sigmund Freud, secondo Alice Miller, avrebbe utilizzato in questo modo la psicoanalisi innanzitutto su se stesso (la Miller afferm\u00f2 infatti che in alcuni casi, come quello del celebre \"Uomo dei Lupi\", Freud avesse proiettato le proprie paranoie sul paziente).\nAlice Miller critica il metodo psicoanalitico delle associazioni libere. Inoltre non ritiene valide le seguenti scoperte: la sessualit\u00e0 infantile (vd. L'infanzia rimossa, 1996 pp.\u00a0152), il Complesso di Edipo (vd. Il bambino inascoltato, 2004, pp.\u00a0151\u2013202) e l'esistenza della pulsione di morte agente fin dai primi istanti di vita (critica al lattante crudele di M.Klein \"ibid\".). Secondo Alice Miller tutti questi concetti svolgono una funzione di offuscamento della verit\u00e0, in quanto impediscono ai pazienti di rivivere i sentimenti provati durante l'infanzia (unica strada per incontrare il proprio vero S\u00e9) e al terapeuta di sentire empaticamente, nelle parole del suo assistito, il bambino sofferente.\nVarie.\nAlice Miller, nel suo libro \"La persecuzione del bambino\", afferma di avere documentato, tra le altre cose, i maltrattamenti psicofisici che avrebbe subito Adolf Hitler per mano del padre. Questi maltrattamenti, secondo la psicologa polacca, avrebbero motivato l'odio di Hitler nei confronti del genere umano.\nLa rivolta del corpo.\nAlice Miller scrive \"La rivolta del corpo\" per sollecitare attenzione nei confronti di tutte le diverse problematiche che si sviluppano durante l'infanzia. Il tema centrale del suo testo sono i traumi infantili; in modo particolare si occuper\u00e0 delle conseguenze che ha per il corpo la negazione delle nostre emozioni autentiche, negazione che ci viene richiesta da un certo tipo di morale - che vorrebbe indurci a perdonare e giustificare i nostri genitori qualunque cosa facciano nei nostri confronti e ci chiede di credere che da loro arrivi sempre e solo il giusto insegnamento - e dalla religione, che ci tramanda \"valori\" come quello espresso dal quarto comandamento, secondo il quale bisogna onorare e rispettare i propri genitori anche se agiscono su di noi in modo distruttivo.\nIl libro si suddivide in tre parti, la prima intitolata \"Dire e celare\", la seconda \"La morale tradizionale nelle terapie e il sapere del corpo\" e la terza parte \"Anoressia. Il desiderio di comunicazione autentica\". Alice Miller svolge la sua prima parte del libro descrivendo autobiografie. L'aspetto in comune di tutti i protagonisti delle storie \u00e8 il fatto che tutti loro hanno subito traumi psichici e fisici e hanno vissuto l'esperienza della Pedagogia nera; una violenza che condiziona l'et\u00e0 adulta, in modo particolare nella forma di una violenza \"educativa\" che porta il bambino ad obbedire per paura di ricevere una punizione e per il timore che non fare ci\u00f2 che un genitore vuole comporti la perdita del suo amore. Nella seconda parte, il libro si occupa di persone a noi contemporanee, che sono disponibili a confrontarsi con la verit\u00e0 della loro infanzia e a guardare i genitori alla luce della realt\u00e0. Nella terza parte l'autrice dimostra, sulla base di una malattia singolarmente eloquente, come il corpo si opponga al falso nutrimento e pretenda incondizionatamente la verit\u00e0: finch\u00e9 essa non \u00e8 riconosciuta e i veri sentimenti nei confronti dei genitori continuano a essere ignorati i sintomi perdurano. L'autrice ha voluto illustrare con parole semplici il dramma di una paziente affetta da disturbi alimentari insorti per mancanza di scambio emotivo.\nIn questo libro Alice Miller esprime la speranza che, approfondendo la conoscenza della psicologia, il potere del quarto comandamento della religione giudaico/cristiana (onora il padre e la madre) perda forza, consentendo di prestare ascolto ai bisogni biologici fondamentali del corpo, alla sua esigenza di verit\u00e0 e di fedelt\u00e0 a se stesso, alle sue percezioni, sensazioni e conoscenze. L'autrice afferma che si possono ignorare i messaggi del corpo o prendersene gioco, ma vale sempre la pena di tenere nella giusta considerazione la rivolta che esso esprime, poich\u00e9 la sua lingua \u00e8 l'espressione autentica del nostro vero s\u00e9 e della forza insita nel nostro essere in vita."}
{"id": "870820", "revid": "188116", "url": "https://it.wikipedia.org/wiki?curid=870820", "title": "UNOSOM II", "text": "L'UNOSOM II (\"United Nations Operation in Somalia II\") \u00e8 stata la seconda fase dell'intervento ONU in Somalia.\nProtrattasi dal marzo 1993 al marzo 1995, UNOSOM II fu il proseguimento della UNITAF (missione sotto il controllo statunitense, ma sancita dall'ONU).\nQuesti interventi si prefiggevano l'obiettivo di creare un cordone di sicurezza attorno agli aiuti umanitari condotti per arginare la carestia dilagante nel paese e la condizione di anarchia dovute alla guerra civile somala.\nL'intervento UNOSOM II \u00e8 tristemente famoso per la battaglia di Mogadiscio e l'abbattimento di due elicotteri statunitensi Black Hawk, per il massacro di 24 soldati pakistani uccisi da membri della milizia somala, nella cosiddetta battaglia della Radio e per la cosiddetta battaglia del pastificio, nella quale soldati italiani, nell'ambito di un rastrellamento, caddero in un'imboscata che caus\u00f2 la morte di tre soldati italiani ed il ferimento di pi\u00f9 di ulteriori venti. Altri due soldati italiani vengono uccisi nell'agguato al porto nuovo di Mogadiscio.\nStoria.\nRestore Hope.\nL'Operazione\u00a0Restore Hope dell'ONU, a guida statunitense, iniziata a dicembre 1992, che a sua volta aveva sostituito l'infruttuosa UNOSOM I, non aveva portato i risultati sperati.\nIl peggiorare di giorno in giorno della situazione in Somalia, con le manifestazioni popolari contro i caschi blu che aumentavano e i miliziani che si facevano sempre pi\u00f9 audaci colpendo le truppe australiane, belghe e italiane ed il Pentagono che proseguiva nel ritiro del grosso delle truppe statunitensi con l'obiettivo di lasciare nel Paese solo una forza di intervento rapido di poche migliaia di uomini al servizio dell'ONU, port\u00f2 il 26 marzo 1993 l'ONU, con la risoluzione 814, ad avviare l'operazione UNOSOM II con il fine di disarmare le fazioni in lotta, con i caschi blu autorizzati all'uso della forza per perseguire l'obiettivo.\nInizio missione.\nL'UNOSOM II ha per\u00f2 assunto ufficialmente le operazioni in Somalia quando l'UNITAF \u00e8 stata sciolta il 4 maggio 1993.\nAveva una forza complessiva di 28.000 uomini, tra cui 22.000 militari e 8.000 membri tra personale logistico e civile, provenienti da Algeria, Australia, Austria, Bangladesh, Belgio, Botswana, Canada, Danimarca, Egitto, Fiji, Finlandia, Francia, Germania, Grecia, India, Indonesia, Irlanda, Italia, Kuwait, Giordania, Malesia, Marocco, Nepal, Nuova Zelanda, Nigeria, Norvegia, Pakistan, Filippine, Spagna, Corea del Sud, Romania, Arabia Saudita, Svezia, Svizzera, Tunisia, Turchia, Emirati Arabi Uniti, Regno Unito, Stati Uniti e Zimbabwe.\nL'imboscata al contingente pakistano.\nIl 5 giugno 1993 forze pakistane, facenti parte dell'UNOSOM, tentarono di occupare la sede della radio di Mogadiscio, utilizzata da una delle fazioni in lotta, che faceva capo a Mohamed Farrah Aidid e che veniva usata dai miliziani per diffondere proclami inneggianti alla resistenza contro le truppe ONU, descritte come \"invasori\". La reazione dei guerriglieri somali fu violenta e, nello scontro che ne segu\u00ec, morirono 25 militari pakistani, 50 rimasero feriti e oltre una decina risultano dispersi. I soldati superstiti furono costretti ad asserragliarsi all'interno della Manifattura Tabacchi. In aiuto dei soldati pakistani intervenne una forza italiana meccanizzata, composta da blindati, carabinieri paracadutisti del \"Tuscania\" e incursori del 9\u00ba Reggimento paracadutisti d'assalto \"Col Moschin\" che ruppero l'accerchiamento e posero in salvo i superstiti recuperando anche i cadaveri dei pakistani caduti.\nA partire dalla cosiddetta \"battaglia della radio\" l'operazione ONU assunse un carattere prevalentemente militare, poich\u00e9 in seguito al massacro dei militari pakistani il Consiglio di sicurezza delle Nazioni Unite si riun\u00ec votando all'unanimit\u00e0 la risoluzione n\u00b0 837 con la quale il segretario generale veniva autorizzato a prendere tutte le misure necessarie per punire i colpevoli e per rappresaglia l'ONU autorizz\u00f2 l'impiego delle cannoniere volanti AC-130 Spectre statunitensi che entrarono in azione la notte del 12 giugno distruggendo l'emittente radio di Aidid e alcuni depositi di armi dell'Alleanza Nazionale Somala, la fazione di Aidid. Tutto questo port\u00f2 ad una continua crescita della tensione e al moltiplicarsi degli attacchi alle forze di pace che nel rispondere agli atti ostili finivano per provocare anche la morte di diversi civili in cui i miliziani si mescolavano per proteggersi dal fuoco di risposta delle truppe ONU.\nLa battaglia del pastificio.\nIl contingente italiano (ITALFOR), presente fin dal dicembre 1992, era composto dagli incursori paracadutisti del \"Col Moschin\", da diverse unit\u00e0 della Brigata paracadutisti \"Folgore\", da 400 fucilieri di marina del Battaglione San Marco, da carabinieri del 1\u00ba Reggimento carabinieri paracadutisti \"Tuscania\", da una compagnia del 132\u00ba Reggimento carri e dall'8\u00ba Reggimento \"Lancieri di Montebello\" con blindati pesanti (Centauro).\nIl 2 luglio 1993 forze italiane, divise in due colonne meccanizzate, effettuarono un rastrellamento nel quartiere Haliwaa, a nord di Mogadiscio. I vari obiettivi dell'operazione si trovavano vicini all'ex pastificio Barilla distrutto, vicino al quale era stato costituito un posto di blocco denominato appunto \"Check-point Pasta\". Secondo alcune ricostruzioni il vero scopo dell'operazione doveva essere la cattura di Mohamed Farrah Aidid, con il fine di ottenere un cessate il fuoco ed un conseguente accordo di pace, ma nessuna conferma ufficiale \u00e8 mai stata data dalle autorit\u00e0 italiane.\nLe due colonne, provenivano la prima dalla zona del Porto Vecchio di Mogadiscio e la seconda da Balad, terminata l'operazione di rastrellamento, le due colonne avevano ripreso la via del ritorno. In seguito a gravi disordini scoppiati nella zona, con larga partecipazione da parte della popolazione locale a cui erano mischiati cecchini, la situazione precipit\u00f2 al punto da rendere necessario richiedere rinforzi da parte della colonna che si trovava in prossimit\u00e0 del pastificio e che stava rientrando verso il porto di Mogadiscio. Alcuni mezzi blindati italiani VCC-1 Camillino, fermatisi di fronte a barricate erette dai somali, vennero immobilizzati con razzi anticarro mentre le strade circostanti venivano bloccate con altre barricate da parte dei miliziani somali; solo l'intervento della colonna di soccorso, quasi arrivata alla base di Balad, dotata di carri M60 Patton, autoblindo FIAT 6614 e autoblindo pesanti Centauro, con l'ulteriore appoggio di elicotteri Mangusta e AB-205, permisero ai soldati sotto il fuoco di sganciarsi, con i miliziani che sparavano tra la folla vociante facendosi scudo di donne e bambini.\nIl numero delle perdite fu di 3 militari morti e 36 feriti da parte italiana e di un numero imprecisato da parte dei miliziani e dei civili somali. Dopo oltre tre ore di combattimenti le truppe italiane lasciarono la zona degli scontri, abbandonando anche il Check-Point Pasta e il Check-Point Ferro, in quanto vista la situazione continuare a controllare i due Check-Point avrebbe potuto scatenare una battaglia campale dentro Mogadiscio, cosa che il comando italiano voleva evitare.\nData la vastit\u00e0 e l'organizzazione della reazione da parte dei miliziani, sono state fatte, nel quadro di una analisi approfondita, supposizioni relative ad un'imboscata, orchestrata in seguito ad una fuga di notizie all'esterno del contingente italiano; ovviamente, nessun riscontro ufficiale \u00e8 disponibile per poter confutare quella che rimane una illazione, per quanto credibile.\nIl giorno seguente il comando ONU ordin\u00f2 al contingente italiano di riprendere il Check-Point Pasta con l'uso della forza, ma il generale Loi comandante delle forze italiane in Somalia si rifiut\u00f2 entrando in aperto conflitto col comando ONU, e le truppe italiane ripresero il controllo del Check-Point Pasta solamente il 9 luglio senza sparare un colpo, dopo delicati negoziati che videro coinvolti gli uomini del SISMI.\nLa battaglia di Mogadiscio.\nA Mogadiscio vi fu uno scontro di vaste proporzioni svoltosi nella capitale somala tra il 3 ed il 4 ottobre 1993, che ha visto il susseguirsi di svariati scontri a fuoco di elevata intensit\u00e0, che hanno coinvolto truppe statunitensi, pakistane, malesi e di altre nazioni partecipanti all'operazione.\nTra questi scontri, tre in particolare si elevarono per intensit\u00e0 e numero di vittime al di sopra degli altri con il concorso di unit\u00e0 meccanizzate, centinaia di soldati e vari velivoli di appoggio da parte delle forze UNITAF, contro migliaia di miliziani somali armati di armi automatiche, mitragliatrici e razzi anticarro, oltre che dell'uso strumentale della popolazione civile (come scudo umano).\nGli scontri portarono all'abbattimento di due elicotteri statunitensi Black Hawk.\nun terzo Black Hawk, con a bordo una squadra di recupero, fu colpito e costretto ad un atterraggio d'emergenza al porto nuovo.\nQuella che era iniziata come una veloce operazione di incursori, divenne una cruenta battaglia urbana, durata due giorni, alla fine della quale gli statunitensi contarono 19 morti. Le perdite in feriti furono di 84 uomini, mentre i somali ebbero circa un migliaio di perdite\nL'agguato al porto agli italiani.\nIl comando centrale dei militari italiani era a Mogadiscio, nella ex ambasciata d'Italia, mentre la base operativa era a una trentina di chilometri, a Balad, nei pressi della vecchia accademia militare somala. Due contingenti pi\u00f9 piccoli del Reparto logistico di contingenza (Re.Lo.Co), che smistava i rifornimenti dall'Italia venendo anche utilizzato per le scorte dei convogli, erano stanziati all'aeroporto e nel porto nuovo di Mogadiscio. Inoltre sulla \"via imperiale\", la strada che attraversa la capitale, costruita durante l'occupazione coloniale italiana, erano presidiati sei checkpoint (Ferro, Pasta, Nazionale, Demonio, Banca, Obelisco).\nNel frattempo il generale Bruno Loi, comandante del contingente ITALFOR, fu sostituito a fine mandato dal generale Carmine Fiore che assunse il comando delle operazioni italiane agli inizi di settembre 1993. Fu deciso di evacuare i checkpoint a Mogadiscio per spostare la gran parte del contingente a Balad e a Mogadiscio rimasero solo 315 degli oltre 2.600 soldati italiani.\nIl 15 settembre avvenne l'agguato al porto nuovo di Mogadiscio, tra le aree comprese tra la banchina del molo nord e le alture circostanti il porto della capitale somala.\nQuattro paracadutisti italiani rimasero vittima di un agguato da parte di alcuni cecchini mentre si trovavano liberi dal servizio e praticavano jogging con le magliette verdi dell'esercito, sulla banchina del molo nord del porto di Mogadiscio\nNell'agguato persero la vita due militari, poi insigniti della medaglia d'oro al valore dell'esercito.\nNel novembre 1993 fu ucciso, in circostanze misteriose, il sottufficiale del SISMI Vincenzo Li Causi. Tra le vittime italiane, dirette o indirette, della missione vanno annoverate anche due donne: Maria Cristina Luinetti, Sorella (grado funzionale Sottotenente) del Corpo Infermiere Volontarie della Croce Rossa Italiana, uccisa in dicembre nel Poliambulatorio Italia a Mogadiscio da un somalo per motivi mai chiariti, e nel marzo 1994 la giornalista Rai Ilaria Alpi che, insieme con il suo operatore Miran Hrovatin, fu uccisa in un agguato da miliziani perch\u00e9 stava indagando sul traffico di rifiuti tossici dall'Europa alla Somalia Nel febbraio del 1995, l'ultima vittima italiana, caduto in un'imboscata, il telecineoperatore del Tg2 Marcello Palmisano.\nRitiro Usa e italiano.\nDi fronte alle notizie di numerose morti di soldati e alle riprese filmate dei soldati statunitensi trascinati per le strade di Mogadiscio, con l'opinione pubblica statunitense che si mostrava contraria alla partecipazione attiva alla missione UNOSOM, il Presidente degli Stati Uniti Bill Clinton decise il ritiro delle forze statunitensi, fissando la data del 31 marzo 1994 come termine ultimo per completare il loro ritiro.\nAnche altre nazioni, come Belgio, Francia e Svezia decisero di ritirare le proprie truppe in quella data. L'Italia ritir\u00f2 il proprio contingente (IBIS II) il 21 marzo 1994.\nNei primi mesi del 1994 il Consiglio di sicurezza delle Nazioni Unite fiss\u00f2 al 28 marzo 1995 il termine per la fine della missione. Vennero anche stabiliti, nei mesi successivi, vari colloqui di riconciliazione, che prevedevano un cessate il fuoco, il disarmo delle milizie e una conferenza per nominare un nuovo governo.\nTuttavia, i preparativi per una conferenza di pace vennero ripetutamente rinviati e molti leader delle fazioni in lotta ignorarono gli accordi.\nOperazione United Shield.\nDopo la decisione di porre fine alla missione di pace delle Nazioni Unite, le operazioni di evacuazione del restante personale presero il nome di Operazione United Shield, che si svolse tra gennaio e marzo 1995.\nLe truppe rimaste da evacuare erano costituite da egiziani, pakistani e del Bangladesh, dato che i soldati indiani, malesi e dello Zimbabwe, avevano abbandonato la missione alla fine del 1994. Per coprire le operazioni di ritiro furono impiegati 4000 soldati americani ed una coalizione aeronavale, dispiegata nell'Oceano Indiano, composta da unit\u00e0 navali americane, italiane e pakistane.\nL'Italia invi\u00f2 5 navi, 21 velivoli e 2.106 uomini, con il 26\u00ba Gruppo Navale composto dalle LPD San Giorgio e San Marco, dal rifornitore Stromboli, della fregata Libeccio come scorta (con 2 elicotteri AB-212 ASW) e dalla portaerei leggera Garibaldi (dal cui ponte di volo operarono 5 caccia tra AV-8B e AV-8B+, 2 SH-3D, 4 AB-212 NLA e 4 A-129 Mangusta). Agli equipaggi delle unit\u00e0 navali si aggiungevano 198 tra paracadutisti e cavalleggeri dell'esercito, 320 uomini del battaglione San Marco e 30 incursori del Comsubin.\nLa missione ebbe termine nel mese di marzo 1995."}
{"id": "870822", "revid": "7218959", "url": "https://it.wikipedia.org/wiki?curid=870822", "title": "Unosom", "text": ""}
{"id": "870823", "revid": "133130", "url": "https://it.wikipedia.org/wiki?curid=870823", "title": "Alice miller", "text": ""}
{"id": "870824", "revid": "57342", "url": "https://it.wikipedia.org/wiki?curid=870824", "title": "Mario Comensoli", "text": "\u00c8 considerato un grande esponente svizzero del realismo pittorico. Figlio di un operaio anarchico originario di Calice al Cornoviglio (Massa Carrara) emigrato in Svizzera all'inizio del secolo scorso e di una sarta luganese, Enrichetta Isella, morta pochi mesi dopo averlo messo alla luce, Mario Comensoli venne allevato da due umili sorelle romagnole che l'avevano prelevato da un orfanotrofio e che facevano le pulizie presso le famiglie benestanti luganesi. Le prime esperienze nel quartiere proletario di Molino Nuovo hanno marcato profondamente la sua sensibilit\u00e0 creando il substrato di una pittura permeata di uno spirito umanistico e rivolta soprattutto agli emarginati. I temi della sua narrazione hanno infatti sempre radici nella realt\u00e0 sociale. Dopo una fase di apprendimento a Parigi negli anni dell'immediato dopoguerra caratterizzata da una ricerca nel solco del postcubismo e dove conosce Mir\u00f2, i fratelli Giacometti, Bor\u00e8s e Poliakoff, Comensoli si trasferisce definitivamente a Zurigo con la moglie H\u00e9l\u00e8ne Frei. Qui espone le sue tele parigine in una mostra comprendente anche alcune sculture che il museo Helmhaus dedica al giovane artista. Importante sul piano formale, la prima fase creativa lascia per\u00f2 presto il posto a una nuova pittura attenta alla realt\u00e0 e alle vicende umane.\nI \"lavoratori in blu\".\nComensoli scopre infatti \"la nuova estetica\" degli operai emigrati \nmassicciamente in Svizzera dalle regioni meridionali dell'Italia. \nIncoraggiato da molti intellettuali tra cui Carlo Levi e Max Frisch (con \nquest'ultimo verr\u00e0 premiato a Zurigo dalla comunit\u00e0 italiana nel 1970 \nl'anno del referendum anti-stranieri bocciato di misura dal popolo \nsvizzero) Mario Comensoli espone in alcune fabbriche e musei svizzeri e \na D\u00fcsseldorf, in Germania, i suoi \"lavoratori in blu\", dove il blu \nderiva dalla tuta di lavoro degli operai. Presentando la sua unica \nmostra in Italia, nel 1962, alla galleria San Luca di Roma, Levi scrive: \n\"Comensoli ci racconta in modo semplice e austero il destino dei suoi \npersonaggi. Il tono \u00e8 fraterno, il punto di vista \u00e8 quello di chi vive e \nsente sullo stesso piano, e cerca non una curiosit\u00e0 ma una somiglianza\".\nL'influenza del 68 e i \"no future\".\nSuccessivamente, dopo avere affrontato i miti del '68 con uno spirito ironico e dissacrante e una pittura quasi cartellonistica, dai colori squillanti, che echeggia i modi della pop art, e che propone in diverse \nmostre in Francia, Comensoli scopre il mondo dei punk, dei \"no future\", che a una societ\u00e0 come quella della Bahnhofstrasse impegnata ad accumulare capitali, oppongono le loro utopie libertarie e anticonsumistiche. \u00c8 un altro importante momento della sua pittura, celebrata negli anni ottanta con grandi retrospettive dai musei di Coira, Glarus, Aarau, San Gallo, dal Kunsthaus di Zurigo e dal Castello Visconteo di Locarno. Presto per\u00f2, di fronte a tragedie come il dilagare della droga che coinvolge migliaia di giovani nelle piazze e nei parchi di Zurigo, all'ottimismo subentrano dolore e pessimismo. Comensoli si spegne a 71 anni per un infarto nel suo atelier della Rousseaustrasse a Zurigo, mentre i ragazzi che considerava \"portatori di speranza\", si bucano sotto la sua finestra."}
{"id": "870825", "revid": "767487", "url": "https://it.wikipedia.org/wiki?curid=870825", "title": "I ragazzi del fiume", "text": "\"I ragazzi del fiume (River's Edge)\" \u00e8 un film thriller del 1987 diretto da Tim Hunter, con Crispin Glover, Keanu Reeves, Ione Skye, Daniel Roebuck, Danyi Deats e Dennis Hopper.\nTrama.\nUn gruppo di liceali scopre che sono in presenza di un assassino. Uno di loro, Samson, ha ucciso, senza apparente motivo, la sua ragazza Jamie. Il ragazzo si vanta con i suoi amici di averla uccisa. Nessuno gli crede e tutti pensano ad uno scherzo. Lui li porta lungo il fiume dove la fanciulla giace nuda. Quando scoprono che sta dicendo la verit\u00e0, le loro reazioni variano. Layne, il leader autoproclamato del gruppo, \u00e8 intento a tenere segreto l'omicidio e a proteggere Samson, mentre il resto del gruppo (Matt, Clarissa, Maggie e Tony) vuole andare dalla polizia.\nIl fratello dodicenne di Matt, Tim, \u00e8 a conoscenza del corpo, perch\u00e9 lo aveva notato mentre buttava nel fiume la bambola della sorellina per farle un dispetto. Sa anche che uno dei cinque amici ha tradito Samson denunciandolo alla polizia. Scoprir\u00e0 poi che \u00e8 stato suo fratello, e andr\u00e0 su tutte le furie minacciandolo di morte.\nLayne scopre che la polizia sta dando la caccia all'assassino, decide quindi di nascondere Samson a casa di Feck, uno squilibrato che convive con una bambola gonfiabile e non si muove da casa da venti anni perch\u00e9 crede di essere braccato per l'omicidio di una ragazza che amava. Layne lascia quindi Samson da Feck e va dagli amici in cerca di soldi per la fuga. I due dopo un po' lasciano la casa e Samson svaligia un'armeria dove prende dei proiettili per la pistola di Feck. Andranno lungo il fiume, Feck sparer\u00e0 in testa a Samson."}
{"id": "870826", "revid": "767487", "url": "https://it.wikipedia.org/wiki?curid=870826", "title": "Fist First", "text": "Fist First \u00e8 il secondo album dei Tuff, uscito nel giugno 1994 per l'etichetta discografica R.L.S. Records."}
{"id": "870832", "revid": "188116", "url": "https://it.wikipedia.org/wiki?curid=870832", "title": "UNITAF", "text": "UNITAF (UNIfied TAsk Force\" identificata anche con Operazione Restore Hope\") fu una missione dell'Organizzazione delle Nazioni Unite, allo scopo di stabilizzare la situazione in Somalia, a fronte di un crescente stato di caos e di grave carestia.\nDurata dal 3 dicembre 1992 al 4 maggio 1993, si svolse sotto il controllo degli USA, ma anche col supporto di personale di altre nazioni. A coordinare l'operazione il presidente statunitense Bill Clinton mise l'ambasciatore Robert Oakley; capo militare fu Robert B. Johnston. Fu seguita dalla missione UNOSOM II.\nStoria.\nDopo l'inefficacia dell'operazione UNOSOM I, iniziata nell'aprile 1992, l'ONU decise di inviare una missione militare di pace.\nL'arrivo delle forze ONU.\nIl 3 dicembre 1992 unit\u00e0 delle forze armate statunitensi entrano in Somalia; seguite, sempre sotto il mandato ONU, nei giorni successivi da truppe di Italia, Belgio, Nigeria, Malaysia, Pakistan, India, Emirati Arabi Uniti, Australia. Vengono quindi attuate iniziative umanitarie, possibili solo con la presenza di una cornice di sicurezza garantita dalle truppe ONU, con il tentativo di ripristinare la vita civile.\nTra le varie iniziative, la distribuzione di cibo, l'assistenza medica (incluso un piano di vaccinazione per i bambini), la creazione di strutture statali e soprattutto il disarmo delle fazioni in lotta, le quali ottenevano i fondi necessari al loro armamento dal commercio di droga e dal traffico di rifiuti tossici, che venivano smaltiti illegalmente in territorio somalo o nel mare antistante. Un esempio, pu\u00f2 essere l'operazione More Care, volta ad assicurare cure mediche e dentarie alla popolazione.\nAlla fine di dicembre i leader delle fazioni locali Aidid e Ali Mahadi giunsero ad un accordo, che sembrava potesse far tornare in Somalia la pace grazie all'intervento ONU. Il 4 gennaio 1993 il dispiegamento della forze ONU previsto per l'operazione \u201cRestore hope\u201d viene completato, con lo schieramento di oltre 25.000 caschi blu.\nL'intervento alleato fu largamente osteggiato dalle varie fazioni somale, che con attacchi diretti o attraverso l'uso delle masse popolari, misero spesso in difficolt\u00e0 le forze ONU.\nI marines statunitensi diedero il via alle operazioni atte a disarmare le fazioni in lotta, catturando e distruggendo dal 7 al 16 gennaio oltre 1200 tonnellate di armi; nel corso dei combattimenti cadde il marine Domingo Arroyo, che fu la prima vittima del corpo di spedizione multinazionale.\nLe operazioni italiane.\nIl contingente italiano (ITALFOR) \u00e8 stato quello pi\u00f9 numeroso dopo quello americano. Le prime forze militari italiane a giungere sul suolo somalo furono gli incursori paracadutisti del \"Col Moschin\" che giunti in Somalia il 13 dicembre, due giorni dopo effettuano la loro prima missione, riprendendo il possesso dell'ambasciata italiana occupata dagli insorti, missione che viene portata a termine senza l'uso della forza.\nLa Marina Militare invi\u00f2 nella zona delle operazioni il 24\u00ba Gruppo Navale, che oper\u00f2 dall'11 dicembre 1992 al 14 aprile 1993. Il Gruppo al comando del Capitano di Vascello Sirio Pianigiani era composto dall'incrociatore portaelicotteri Vittorio Veneto, dalla fregata Grecale, dal rifornitore di squadra Vesuvio e dalle LPD San Giorgio e San Marco, e un reparto di fuciliere di marina del Battaglione San Marco. Il Gruppo navale giunse in Somalia il 22 dicembre sbarcando 23 mezzi anfibi e 16 mezzi cingolati del battaglione San Marco, con 400 mar\u00f2, portando a 800 il numero dei soldati italiani impegnati in quel teatro.\nNello stesso giorno attracc\u00f2 nel porto di Mogadiscio anche la nave civile Sardinia Viva, noleggiata per l'occasione dal Governo Italiano, che trasportava gran parte del personale del Battaglione logistico della Brigata paracadutisti \"Folgore\", guidato da un giovane capitano. Tale gruppo tattico ag\u00ec come testa di ponte e permise il successivo dispiegamento degli altri reparti della Brigata.\nAlla missione presero parte anche il 132\u00ba Reggimento carri con una unit\u00e0 a livello di compagnia a turni trimestrali, equipaggiata con carri M60 e reparti dei Lancieri di Montebello con autoblindo FIAT 6614 e blindo pesanti Centauro. In seguito si aggiunse anche il 186\u00ba Reggimento paracadutisti \"Folgore\" della brigata Folgore.\nLa base operativa delle truppe italiane venne installata a Balad, nei pressi della vecchia accademia militare somala mentre un contingente pi\u00f9 piccolo viene stanziato nel porto di Mogadiscio; l'esercito realizz\u00f2 sulla via Imperiale, strada che attraversa Mogadiscio costruita durante l'occupazione coloniale italiana sei checkpoint: Obelisco, Banca, Demonio, Nazionale, Ferro, Pasta.\nIl contingente italiano oper\u00f2, in particolare, nell'area di Mogadiscio e nella zona di Balad, lungo la vecchia via Imperiale (nome risalente al periodo coloniale). Le truppe operarono con decisione, ma cercando sempre il contatto con la popolazione ed avvalendosi anche della immagine lasciata nel periodo coloniale, ma in particolare durante il mandato fiduciario sul paese, che dur\u00f2 dal 1950 al 1960.\nDa parte delle fazioni armate in lotta, vi fu spesso l'uso strumentale della popolazione contro le truppe ONU, per compensare l'evidente inferiorit\u00e0 sul piano militare, e, con l'estendersi delle operazioni di ricerca di depositi di armi a tutta la Somalia, il 2 febbraio anche i paracadutisti della Folgore subirono attacchi nella regione del Medio Scebeli. Tra gli incarichi ricevuti da ITALFOR ci fu quello di formare la nuova polizia somala, compito effettuato da unit\u00e0 dei carabinieri.\nUNOSOM II.\nIl peggiorare di giorno in giorno della situazione, con le manifestazioni popolari contro i caschi blu che aumentavano e i miliziani che si facevano sempre pi\u00f9 audaci colpendo le truppe australiane, belghe e italiane ed il Pentagono che proseguiva nel ritiro del grosso delle truppe statunitensi con l'obiettivo di lasciare nel Paese solo una forza di intervento rapido di poche migliaia di uomini al servizio dell'ONU, port\u00f2 il 26 marzo 1993 l'ONU, con la risoluzione 814, ad avviare l'operazione UNOSOM II con il fine di disarmare le fazioni in lotta, con i caschi blu autorizzati all'uso della forza per perseguire l'obiettivo. La missione termin\u00f2 con il ritiro tra il gennaio e il marzo 1995.\nControversie.\nNel 1997, in seguito alla controversa pubblicazione di foto da parte del settimanale Panorama, fu ipotizzato che alcuni par\u00e0 italiani avessero perpetrato violenze a danno delle popolazioni somale. La vicenda divenne oggetto di inchiesta da parte delle autorit\u00e0 civili e militari. Nonostante le numerose foto, fra cui quella che documentava lo stupro di una giovane somala con un razzo infilato nella vagina, solo il maresciallo Ercole dei par\u00e0 fu condannato in primo grado per abuso d'autorit\u00e0 e infine prescritto dopo che divenne pubblica una foto dove lo si vedeva applicare a un somalo degli elettrodi collegati con dei cavi telefonici. Ercole venne trasferito a 300 km da casa e non pot\u00e9 pi\u00f9 partecipare a missioni estere.\nVenne alla luce anche un diario scritto in missione da un carabiniere paracadutista del Battaglione Tuscania dove venivano descritti gravi abusi, torture ed uccisioni di somali.\nAccadde anche che un millantatore aveva ingannato il settimanale per avere i soldi (sette milioni di lire) dichiarando di possedere foto inequivocabili, in realt\u00e0 una foto era stata ritoccata.\nNel contesto di queste inchieste un giudice censur\u00f2 il comportamento dello Stato Maggiore dell'Esercito, tacciato d'aver \u00abdi fatto danneggiato i propri ufficiali\u00bb con \u00abinerzie e approssimazioni\u00bb che avrebbero ostacolato tempestivi riscontri a loro stesso favore.\nIl docufilm \"La linea sottile\" intervista un par\u00e0 che racconta gli abusi che venivano compiuti nei confronti dei somali."}
{"id": "870836", "revid": "804", "url": "https://it.wikipedia.org/wiki?curid=870836", "title": "Serie A 1999-2000 (calcio femminile)", "text": "L'edizione 1999-2000 \u00e8 stata la trentatreesima edizione del campionato italiano di Serie A femminile di calcio.\nLa Torres FO.S. ha conquistato lo scudetto per la seconda volta nella sua storia. Sono retrocessi in Serie B il Torino, l'Attilia Nuoro e il Verona. Il titolo di capocannoniere della Serie A \u00e8 andato a Patrizia Panico, calciatrice della Ruco Line Lazio, autrice di 41 gol.\nAl termine del campionato il Bologna ha rinunciato a iscriversi all'edizione successiva della Serie A e il Torino \u00e8 stato riammesso.\nStagione.\nNovit\u00e0.\nAl termine stagione 1998-1999 il Modena, il Lugo e il Fiammamonza sono stati retrocessi in Serie B. Al loro posto sono stati promossi il Tradate Abbiate, il Foroni e l'Attilia Nuoro, vincitori dei play-off promozione della Serie B 1998-1999.\nFormula.\nLe 16 squadre partecipanti si affrontano in un girone all'italiana con partite di andata e ritorno per un totale di 30 giornate.\nLe ultime tre classificate retrocedono in Serie B.\nClassifica finale.\nLegenda:\nNote:"}
{"id": "870837", "revid": "767487", "url": "https://it.wikipedia.org/wiki?curid=870837", "title": "Leroy Jenkins", "text": "Nato a Chicago, Jenkins divenne insegnante di musica dopo essersi laureato alla Florida A&amp;M University.\nMentre insegnava in una scuola pubblica, Jenkins ader\u00ec alla Association for the Advancement of Creative Musicians (AACM) e fu cofondatore della Creative Construction Company, assieme ad Anthony Braxton e altri. Condusse poi il gruppo Revolutionary Ensemble e form\u00f2 un trio con Antohny Davis e Andrew Cyrille.\nNel 1987 fu in tourn\u00e9e in Europa assieme al gruppo di Cecil Taylor.\nDi recente si era dedicato al teatro musicale, ricevendo critiche favorevoli con \"Mother of Three Sons\", \"Fresh Faust\" e \"The Negro Burial Ground\". Lery Jenkins mor\u00ec di tumore ai polmoni a Brooklyn."}
{"id": "870840", "revid": "767487", "url": "https://it.wikipedia.org/wiki?curid=870840", "title": "Religious Fix", "text": "Religious Fix \u00e8 il terzo album dei Tuff, uscito il 27 giugno 1995 per l'Etichetta discografica Mausoleum Records.\nL'album \u00e8 una versione aggiornata del precedente \"Fist First\" (1994) a cui vennero aggiunte tre tracce."}
{"id": "870842", "revid": "3732", "url": "https://it.wikipedia.org/wiki?curid=870842", "title": "Mario Monti (scrittore)", "text": "Personaggio della vita culturale e mondana di Milano, deve la sua notoriet\u00e0 a diversi romanzi e saggi storici e alla direzione, per quasi 25 anni (1956 - 1979) della Casa editrice Longanesi &amp; C.\nBiografia.\nNato a Milano, laureato in chimica e biologia, gi\u00e0 a sedici anni aveva pubblicato il primo romanzo. In seguito \u00e8 vissuto a lungo a New York, lavorando tra l'altro come corrispondente per \"Il Tempo\" di Roma e \"La Settimana Incom\" e soprattutto avendo regolare occasione di frequentare la redazione del \"New Yorker\", allora diretto da Harold Ross.\nDivenne un'esperienza fondamentale per il suo futuro lavoro di scrittore ed editore, esperienza concretizzatasi pi\u00f9 avanti con l'instaurazione di stretti rapporti personali con autori come Henry Miller, Isaac Bashevis Singer e Bertrand Russell, oltre ad altri pi\u00f9 misteriosi come quelli con Esperanza Lopez Mateos, agente, traduttrice e forse persino coautrice (se non persino \"alter ego\") dell'ancor pi\u00f9 misterioso (e resosi irrintracciabile) B. Traven.\nIn quella stagione nacque anche quella che fu la grande passione che lo accompagner\u00e0 per tutta la vita, l'epopea del West americano e soprattutto la storia dei pellirosse, da cui nacquero l'edizione italiana di autori americani specializzati nel Western come Zane Grey e Louis L'Amour, oltre ai due saggi di \"Passarono di qui\" e \"Il guerriero dalle ali spezzate\".\nL'editore.\nTornato a Milano, nel 1956 successe a Leo Longanesi nella direzione editoriale della Casa editrice Longanesi &amp; C., che era stata fondata nel 1946 da suo padre Giovanni, importante industriale chimico, con lo stesso Longanesi. Mario Monti amava infatti ironizzare sul fatto che gli \"&amp; C.\" nella sigla della casa editrice erano la sua famiglia. Sua, tra le altre, l'importantissima iniziativa di creare quella che fu probabilmente la prima collana italiana di tascabili popolari per edicola, denominata Pocket Longanesi e lanciata contemporaneamente agli Oscar Mondadori. La sua attivit\u00e0 presso la Longanesi &amp; C. dur\u00f2 fino alla fine del 1979, allorch\u00e9 ne usc\u00ec sia in veste di editore sia in veste di proprietario."}
{"id": "870843", "revid": "23", "url": "https://it.wikipedia.org/wiki?curid=870843", "title": "Resistenza di contatto", "text": "La resistenza termica di contatto si crea fra due superfici aventi differente temperatura. Quando due superfici diverse si mettono in contatto, tale contatto non \u00e8 ideale, ma formato da un numero discreto di punti, tali punti si definiscono ponti termici perch\u00e9 attraverso di essi avviene lo scambio di energia termica (calore).\nLo scambio avviene per conduzione anche attraverso le zone non a contatto, ma l'aria presente fra di esse \u00e8 un ottimo isolante termico. Il caso limite si ha in ambito spaziale (o in generale in condizioni di vuoto) in cui lo scambio termico pu\u00f2 avvenire solo per irraggiamento (notevolmente meno intenso) e non pi\u00f9 per conduzione. Analiticamente quindi tali spazi vuoti si possono considerare come una \"resistenza termica di contatto\".\nLa resistenza dipende dal tipo di materiale, dalla regolarit\u00e0 della sua superficie e dalla pressione all'interfaccia. \nPer migliorare lo scambio termico si pu\u00f2 quindi aumentare lo schiacciamento reciproco tra le superfici, o inserire tra le superfici un materiale di riempimento (filler) avente conducibilit\u00e0 termica maggiore dell'aria."}
{"id": "870857", "revid": "36426", "url": "https://it.wikipedia.org/wiki?curid=870857", "title": "N.S. della Misericordia", "text": ""}
{"id": "870858", "revid": "804", "url": "https://it.wikipedia.org/wiki?curid=870858", "title": "Serie A 1998-1999 (calcio femminile)", "text": "L'edizione 1998-1999 \u00e8 stata la trentaduesima edizione del campionato italiano di Serie A femminile di calcio.\nIl Milan ha conquistato lo scudetto per la quarta volta nella sua storia. Sono retrocessi in Serie B il Modena, il Lugo e il Fiammamonza. Il titolo di capocannoniere della Serie A \u00e8 andato a Patrizia Panico, calciatrice della Lazio, autrice di 51 gol.\nStagione.\nNovit\u00e0.\nAl termine stagione 1997-1998 il Riva del Garda, lo Sporting Segrate 92 e lo Sporting Sorrento Crems sono stati retrocessi in Serie B. Al loro posto sono stati promossi il G.E.A.S., il Bologna e il Gravina Catania, vincitori dei tre gironi della Serie B 1997-1998. Il Verona C.F. \u00e8 stato riammesso al posto del Cascine Vica.\nFormato.\nLe 16 squadre partecipanti si affrontano in un girone all'italiana con partite di andata e ritorno per un totale di 30 giornate.\nLe ultime tre classificate retrocedono in Serie B.\nClassifica finale.\nLegenda:\nNote:"}
{"id": "870859", "revid": "118542114", "url": "https://it.wikipedia.org/wiki?curid=870859", "title": "Nicola D'Antino", "text": "Biografia.\nAllievo ed amico di Francesco Paolo Michetti, nel cenacolo del Convento di Francavilla al Mare, che dal suo maestro prese il nome, incontr\u00f2 Francesco Paolo Tosti e Basilio Cascella. Il suo stile oscilla tra il veristico ed il liberty, modificato durante il periodo dell'arte di regime. \nStudente presso l'Accademia di belle arti di Roma, espose in Italia e in Inghilterra studiando il ruolo architettonico ed urbanistico della scultura. Si forma artisticamente tra Roma e Napoli ma opera principalmente in Abruzzo, specialmente nel capoluogo dove realizza la celebre Fontana luminosa nel 1934. Venne insignito del titolo di Grande Ufficiale della Corona d'Italia ed ebbe tra i suoi estimatori il conterraneo Gabriele D'Annunzio e Francesco Paolo Michetti, cui nel 1938 dedic\u00f2 un monumento presso il Conventino di Francavilla al Mare.\nNegli ultimi anni si dedic\u00f2 alla scultura di piccole opere domestiche, tra le ultime opere il monumento a Raffaele Paolucci a Orsogna.\nOpere principali.\nTra le opere pi\u00f9 conosciute si ricordano la statua della Fontana luminosa all'Aquila e della Vergine Assunta venerata in Caramanico Terme (collegiata di Santa Maria Assunta). Celebri sono anche le statue dello sciatore e del timoniere nello Stadio dei Marmi di Roma; sua \u00e8 inoltre la statua in bronzo raffigurante Francesco Paolo Michetti, eretta nel 1938 davanti al \"convento di Santa Maria del Ges\u00f9\" di Francavilla al Mare.\nMalgrado D'Antino oggi sia noto per le sculture littorie, commissionate durante il periodo fascista, negli anni 20 si ciment\u00f2 anche in piccole sculture private in cui analizz\u00f2 l'anatomia dei corpi. Quanto ai monumenti abruzzesi, il Monumento ai caduti a L'Aquila dimostra ancora uno stile classico ottocentesco nella resa della Vittoria alata di bronzo che porge la corona; classicheggianti sono anche le quattro aquile littorie agli angoli del basamento, che per\u00f2 hanno l'originalit\u00e0 di avere le ali a mo' di fascio.\nDecisamente innovative sono le statue bronzee delle donne abruzzesi della Fontana luminosa, coeve alle figure muliebri sdraiate dell'ex ponte Littorio di Pescara (opera del 1935, distrutto poi nel 1944 dai tedeschi), e le due fontane a capopiazza di Piazza Duomo a L'Aquila. Le figure risentono di un classicismo malgrado i basamenti pi\u00f9 razionaliatici, l'anatomia \u00e8 molto ben studiata, c'\u00e8 un modello convenzionale per il volto, figura inespressiva e ieratica con occhi leggermente schiacciati, che quasi conferiscono alle statue un aspetto orientaleggiante. La critica ha riconosciuto nelle due donne della Fontana luminosa il capolavoro di D'Antino, con le due donne nude abruzzesi che sorreggono schiena a schiena la tipica conca simbolo della regione. \nLe ultime opere, come il monumento a Michetti (messo il 24 settembre 1950 nella Casa Michetti) e quello a Paolucci, risentono di un ritorno stanco, senza particolari sprazzi di innovazione, alla scultura classica ottocentesca. Generalmente l'ultima opera, il monumento a Raffaele Paolucci a Orsogna (Ch) \u00e8 considerata come un'opera minore."}
{"id": "870861", "revid": "123063806", "url": "https://it.wikipedia.org/wiki?curid=870861", "title": "San Tom\u00e8 (Forl\u00ec)", "text": "San Tom\u00e8 \u00e8 una frazione del comune di Forl\u00ec che sorge a 5,5 km dal centro della citt\u00e0, con circa 700 abitanti.\nLa frazione, che si sviluppa attorno alla piccola chiesa, porta questo nome che deriva dalla trasformazione dialettale del nome dell'apostolo San Tommaso. La dicitura San Tom\u00e8 risulta cos\u00ec scritta gi\u00e0 a partire dai codici latini ed italiani fino dal 1500.\nLa prima attestazione storica di questa azione risale al 1371 nella Descriptio Romandiolae del cardinale Anglico de Grimoard che la nomina \"villa San Thom\u00e8\". Al tempo odierno presenti 12 focolari, corrispondente a circa 60 abitanti.\nNon si conoscono esattamente le origini della Chiesa ma si sa che nel 1885 fu fatta restaurare da Don Achille Borghetti.\nDurante la 2\u00aa guerra mondiale fu oggetto di esecuzioni naziste che prende il nome di eccidio di San Tom\u00e8."}
{"id": "870863", "revid": "84184", "url": "https://it.wikipedia.org/wiki?curid=870863", "title": "Cantor", "text": ""}
{"id": "870866", "revid": "77358", "url": "https://it.wikipedia.org/wiki?curid=870866", "title": "Santa Maria Addolorata (Cernusco sul Naviglio)", "text": ""}
{"id": "870868", "revid": "36426", "url": "https://it.wikipedia.org/wiki?curid=870868", "title": "San Giorgio in Lemine", "text": ""}
{"id": "870870", "revid": "7336", "url": "https://it.wikipedia.org/wiki?curid=870870", "title": "Piazza S. Marco", "text": ""}
{"id": "870871", "revid": "36426", "url": "https://it.wikipedia.org/wiki?curid=870871", "title": "Santa Maria del Fiore", "text": ""}
{"id": "870874", "revid": "1305772", "url": "https://it.wikipedia.org/wiki?curid=870874", "title": "Sant'Agata dei Goti", "text": ""}
{"id": "870875", "revid": "110314103", "url": "https://it.wikipedia.org/wiki?curid=870875", "title": "Paul Creston", "text": "La vita.\nNasce da genitori siciliani, e proprio a questa esposizione alla musica folkloristica siciliana e alle danze \u00e8 dovuto il suo \"risveglio musicale\".\nComincia cos\u00ec a prendere lezioni di musica, sorpassando in breve tempo il suo maestro e trovando un proprio stile. Ma proprio quando le cose andavano per il meglio fu obbligato ad abbandonare la scuola e le lezioni di musica per aiutare economicamente la famiglia.\nCos\u00ec come tanti altri figli di immigrati, anche Giuseppe \"americanizz\u00f2\" il suo nome e scelse come nuova identit\u00e0 quella di Paul Creston. \nLavor\u00f2 come banchiere e nelle assicurazioni senza mai abbandonare del tutto la composizione ed il pianoforte, rimanendo sveglio la notte per esercitarsi.\nQuesto desiderio di auto-miglioramento lo port\u00f2 a realizzarsi come musicista. Di grande stimolo fu l'incontro con Henry Cowell.\nDa teorico, fece ricerche scrupolose sulla storia della musica e sull'acustica.\nIl suo credo estetico assegnava alla musica un modo pianificatore e spirituale e la sua principale regola compositiva sar\u00e0 l'integrazione degli elementi musicali verso un complesso unificato.\nTra le sue opere pi\u00f9 eseguite ci sono quelle per sassofono: la \u201cSonata\u201d op.19 del 1939 per sassofono contralto e pianoforte, il \u201cConcerto\u201d per sassofono contralto e orchestra di fiati del 1941, la \u201cSuite\u201d op.6 per sassofono contralto e pianoforte.\nNel 2008 Marco Ciccone ha realizzato una versione per sassofono e orchestra della Sonata op.19."}
{"id": "870876", "revid": "36426", "url": "https://it.wikipedia.org/wiki?curid=870876", "title": "Santa Maria Maggiore (Bergamo)", "text": ""}
{"id": "870878", "revid": "647919", "url": "https://it.wikipedia.org/wiki?curid=870878", "title": "Organo Antegnati della chiesa di San Nicola - Almenno San Salvatore", "text": ""}
{"id": "870879", "revid": "36426", "url": "https://it.wikipedia.org/wiki?curid=870879", "title": "Santa Maria della Neve (Pisogne)", "text": ""}
{"id": "870881", "revid": "339392", "url": "https://it.wikipedia.org/wiki?curid=870881", "title": "San Fedele (Como)", "text": ""}
{"id": "870882", "revid": "161374", "url": "https://it.wikipedia.org/wiki?curid=870882", "title": "Madonna del Ghisallo", "text": ""}
{"id": "870884", "revid": "1386670", "url": "https://it.wikipedia.org/wiki?curid=870884", "title": "Sant'Andrea (chiesa di Mantova)", "text": ""}
{"id": "870885", "revid": "767487", "url": "https://it.wikipedia.org/wiki?curid=870885", "title": "Stevie Rachelle", "text": "Rachelle \u00e8 anche il fondatore del sito metalsludge.tv, dedicato alla scena hair metal degli anni ottanta, ed \u00e8 inoltre produttore e proprietario della piccola etichetta discografica indipendente RLS Records (Record Labels Suck).\nBiografia.\nSteven Howard Hanseter nasce il 2 marzo 1966 in Germania, ma cresce in America sulle coste del lago Winnebago a Oshkosh, Wisconsin.\nDalla primavera del 1985 fond\u00f2 una band con i suoi amici skater. La cover band suonava Heavy metal in stile anni settanta con gruppi come Kiss, Black Sabbath e Rainbow.\nRachelle si ricolloc\u00f2 in California per cercare di realizzare il suo sogno, e nel 1987 entr\u00f2 come cantante nella band Tuff, in sostituzione al precedente Jim Gillette (pi\u00f9 tardi frontman dei Nitro). I Tuff erano una band originaria dell'Arizona, ma si spostarono a Los Angeles alla ricerca del successo. I Tuff, cominciarono a suonare attorno a Los Angeles, ma anche in giro per gli Stati Uniti cominciando ad acquisire notoriet\u00e0. Nel 1991 firmano per la Atlantic Records e pubblicheranno il debut \"What Comes Around Goes Around\" a cui collabor\u00f2 anche Bret Michaels (Poison) per la composizione di un brano. Da questo venne estratto il singolo \"I Hate Kissing You Goodbye\" che verr\u00e0 trasmesso su MTV. Durante questi anni, la band suoner\u00e0 al fianco di grandi nomi dell'hair metal come Warrant, Lita Ford, Dokken, Britny Fox, Badlands, Aldo Nova e molti altri.\nMa proprio dai primi anni 90, si assiste all'esplosione dell'ondata grunge/alternative rock. Questa fece declinare il movimento heavy metal, ed in particolare l'hair metal. La band quindi venne scaricata dalla Atlantic e prese popolarit\u00e0. Il gruppo effettu\u00f2 diversi cambi di formazione nel corso degli anni, e pubblic\u00f2 diverso materiale per label minori, ma senza ottenere vendite rilevanti.\nDopo i Tuff.\nNel 1998 Rachelle fonder\u00e0 il sito www.metalsludge.tv dedicato principalmente alla scena hair metal.\nRachelle si dedic\u00f2 anche alla carriera solista pubblicando \"Who the Hell Am I\" nel 1998 e \"Since Sixty-Six\" nel 2000. La band solista di Rachelle includeva anche l'ex membro della band Jailhouse Michael Raphael.\nFece parte della band Shameless, una superband che vedeva svariate partecipazioni di noti personaggi della scena come Steve Summers (Pretty Boy Floyd), Keri Kelli (Alice Cooper), Kristy Majors (Pretty Boy Floyd), Eric Singer (Kiss, Alice Cooper), Tracii Guns (L.A. Guns) e molti altri. Con la band pubblic\u00f2 gli album \"Backstreet Anthems\" (1999), \"Queen 4 a Day\" (2000), \"Splashed\" (2002) e \"Famous 4 Madness\" (2007).\nFond\u00f2 anche l'etichetta RLS Records, etichetta dedicata alla vendita di dischi online. LA RLS supporta principalmente hair metal band, ed \u00e8 possibile acquistare dischi dei Nitro, Tuff, Shameless, Wildside, Quiet Riot, Jailhouse, oltre a compilation hair metal ed altri dischi di band emergenti. \"RLS\" Records, sta per \"Record Labels Suck\" (\"le case discografiche fanno schifo\"), per intendere quanto Rachelle e presumibilmente tutta la scena hair metal, nutrano antipatia per le grandi major discografiche che abbandonarono appunto le hair metal band durante i primi anni 90, a favore del grunge, facendo cadere in crisi le suddette band.\nRachelle \u00e8 anche un produttore discografico e manager, ed ha collaborato con gruppi come Vains of Jenna. Attualmente porta avanti il progetto Tuff, la reinterpretazione band \"Motley Priest\" e i Shameless, svolge inoltre l'attivit\u00e0 di band manager. Vive a Chatsworth, California ed \u00e8 sposato con due figli.\nCollaborazioni.\nDurante la sua carriera, egli collabor\u00f2 con molte band in studio e live:"}
{"id": "870886", "revid": "834", "url": "https://it.wikipedia.org/wiki?curid=870886", "title": "Giuseppe Guttoveggio", "text": ""}
{"id": "870887", "revid": "439868", "url": "https://it.wikipedia.org/wiki?curid=870887", "title": "Chiesa di San Sebastiano", "text": ""}
{"id": "870891", "revid": "36426", "url": "https://it.wikipedia.org/wiki?curid=870891", "title": "San Sebastiano (Mantova)", "text": ""}
{"id": "870892", "revid": "36426", "url": "https://it.wikipedia.org/wiki?curid=870892", "title": "Sant'Alessandro in Zebedia", "text": ""}
{"id": "870893", "revid": "36426", "url": "https://it.wikipedia.org/wiki?curid=870893", "title": "San Barnaba (Milano)", "text": ""}
{"id": "870895", "revid": "287204", "url": "https://it.wikipedia.org/wiki?curid=870895", "title": "San Fedele (chiesa)", "text": ""}
{"id": "870899", "revid": "122879876", "url": "https://it.wikipedia.org/wiki?curid=870899", "title": "Fabrice Santoro", "text": "In passato \u00e8 arrivato fino alla diciassettesima posizione del ranking mondiale. In carriera ha collezionato 6 titoli in singolare. Il suo migliore risultato in un torneo del grande Slam \u00e8 dato dai quarti raggiunti all'Australian Open del 2006.\nFabrice ha raggiunto i suoi migliori risultati nei tornei di coppia: ha vinto ben 22 tornei, tra cui 2 Australian Open (2003 e 2004, entrambi in coppia con Micha\u00ebl Llodra). Nel 2005 ha vinto anche i tornei di Roma e la Tennis Masters Cup (sempre con Micha\u00ebl Llodra).\nAd inizio 2009 dichiara che quella sarebbe stata la sua ultima stagione da professionista. Disputa il suo ultimo torneo al BNP Paribas Masters di Parigi dove riceve una wild card ma viene eliminato al primo turno dallo statunitense James Blake con il risultato di 6-4, 6-3.\nAd inizio 2010 ci ripensa e partecipa all'Australian Open, dove viene eliminato al primo turno dal croato Marin \u010cili\u0107 col punteggio di 7-5 7-5 6-3; nonostante la sconfitta, che rappresenta di fatto l'ultima partita della sua carriera, la partecipazione al torneo gli consente di diventare il primo giocatore della storia del tennis ad aver partecipato a tornei del Grande Slam in quattro diversi decenni (il primo Slam giocato da Santoro fu infatti il Roland Garros del 1989).\nCaratteristiche tecniche.\nEra soprannominato \"the Magician\", a causa del suo particolare gioco: non molto dotato fisicamente per il tennis moderno con i suoi 177 centimetri, basava il suo gioco su continui cambi di ritmo, smorzate e palle in \"back\" con l'obiettivo di mandare fuori giri l'avversario; giocava inoltre entrambi i colpi con impugnatura bimane ed era dotato di una buona copertura di rete.\nGuy Forget, ex tennista nonch\u00e9 capitano della squadra di Coppa Davis francese, una volta si \u00e8 espresso cos\u00ec riferendosi a Santoro: \u00abIl gioco di Fabrice \u00e8 paragonabile ad un virus che infetta un computer: a poco a poco distrugge tutto quanto gli sta intorno\u00bb."}
{"id": "870905", "revid": "36426", "url": "https://it.wikipedia.org/wiki?curid=870905", "title": "San Giorgio al Palazzo", "text": ""}
{"id": "870907", "revid": "1123126", "url": "https://it.wikipedia.org/wiki?curid=870907", "title": "Santa Maria Maggiore (Milano)", "text": ""}
{"id": "870908", "revid": "287204", "url": "https://it.wikipedia.org/wiki?curid=870908", "title": "Arthur M. Schlesinger Jr.", "text": "Due volte vincitore del premio Pulitzer, \u00e8 stato anche un attivista e commentatore politico e uno dei pi\u00f9 influenti critici sociali del Novecento.\nFiglio di Arthur Schlesinger Sr., nato nella capitale dell'Ohio, \u00e8 conosciuto per aver essenzialmente analizzato, in tutte le sue forme, il liberalismo statunitense, visto attraverso l'opera di eminenti personalit\u00e0 del mondo economico e di alcuni presidenti, o aspiranti tali, come ad esempio Franklin D. Roosevelt, John F. Kennedy, Robert Kennedy. \u00c8 conosciuto anche per aver coniato il termine \"imperial presidency\", riferito all'epoca della presidenza di Richard Nixon.\nArthur Meier Schlesinger Sr., presidente del dipartimento di storia dell'Universit\u00e0 di Harvard, nel 1929 invit\u00f2 Gaetano Salvemini a insegnare a Harvard e Salvemini dal 1933 fu membro a pieno titolo del dipartimento. Salvemini fu una figura familiare negli anni della giovent\u00f9 di Arthur Schlesinger Jr.\nArthur Schlesinger Jr. fu redattore dei discorsi elettorali detti allora \"della Nuova Frontiera\" per John F. Kennedy.\n\u00c8 morto all'et\u00e0 di ottantanove anni per un arresto cardiaco che lo ha colpito mentre si trovava a cena in un ristorante di Manhattan.\nUno dei principi fondanti del pensiero di Schlesinger \u00e8 stato quello secondo cui persone dalla forte personalit\u00e0 sono in grado di mutare il corso degli eventi e, per estensione, della storia. La sua figura di storico e commentatore fra i maggiormente influenti del XX secolo non \u00e8 stata esente da critiche pi\u00f9 o meno velate, in particolare in rapporto alla sua vicinanza con almeno tre esponenti della famiglia Kennedy, per i quali cur\u00f2 come consigliere le campagne elettorali presidenziali.\nBiografia.\nAlla nascita fu registrato con il nome di Arthur Bancroft Schlesinger; sua madre apparteneva alla famiglia dei Bancroft, che si dice avesse avuto legami con quella del primo grande storico statunitense, George Bancroft. Il nonno paterno fu un ebreo prussiano che si convert\u00ec al protestantesimo e che poi spos\u00f2 un'austriaca di religione cattolica. Poco pi\u00f9 che adolescente, scelse di firmarsi semplicemente come Arthur M. Schlesinger Jr.\nIl suo stretto rapporto - di amicizia e collaborazione - con John F. Kennedy, nel periodo in cui il \"leader\" democratico ricopr\u00ec il mandato presidenziale, \u00e8 stato da lui raccontato nel dettagliato resoconto intitolato \"A Thousand Days\" (I mille giorni).\nSchlesinger in Italia.\nGaetano Salvemini fu una figura familiare negli anni della giovent\u00f9 di Arthur Schlesinger Jr. e gli trasmise gli ideali di libert\u00e0 e uguaglianza che troviamo nei \"Discorsi della Nuova Frontiera\", scritti per Kennedy.\nDa militare Schlesinger collabor\u00f2 con l'OSS (l'agenzia di spionaggio americana che fece da precursore alla CIA) durante la seconda guerra mondiale e dopo il conflitto visit\u00f2 l'Italia, invitato da Tullia Zevi, conosciuta nel 1940, conobbe Pietro Nenni e Giuseppe Saragat. Schlesinger segu\u00ec le vicende politiche italiane e mantenne contatti con ambienti vicini al Partito Socialista Italiano e al PSDI.\nIl presidente Kennedy affid\u00f2 a Schlesinger il compito di valutare la politica americana verso l'Italia. Schlesinger sostenne il progetto del centro-sinistra, ma l'ambasciata americana a Roma, il gruppo italiano del Dipartimento di Stato e la filiale CIA di Roma, responsabile locale William Colby, sostenuti dall'ex ambasciatrice Clare Boothe Luce, ostacolarono l'apertura al centro-sinistra.\n Kennedy aveva molti impegni (la Baia dei Porci, l'incontro con Kruscev, i problemi in Laos), per cui deleg\u00f2 Schlesinger nel compito di tratteggiare la politica italiana secondo una linea americana.\nSchlesinger mise insieme un gruppo di \"uomini della Nuova Frontiera\", ribattezzati \"personaggi della Casa Bianca\" (\"White House characters\"), e cominci\u00f2 una grande discussione all'interno del gruppo di potere americano sulla questione italiana. I personaggi della Casa Bianca includevano Robert Kennedy, McGeorge Bundy, Roger Hilsman, Averell Harriman, George Ball, Richard Gardner, Arthur Goldberg e Robert Komer. Fuori dalle file dell'amministrazione statunitense c'erano alcuni rappresentanti laburisti come Victor Reuther e Walter Reuther, che sostennero l'impegno del governo verso un'apertura alla socialdemocrazia. Fu scelto di sostenere la linea del centro-sinistra, che aveva come centro Amintore Fanfani e Aldo Moro, e come sinistra Pietro Nenni, Ugo La Malfa e Giuseppe Saragat. Il progetto fu ostacolato da tutti i burocrati del Dipartimento di Stato, dall'opposizione conservatrice e dai comunisti italiani, che in parlamento, lo faranno cadere.\nDal maccartismo alle teorie \"liberal\".\nL'attivit\u00e0 di Schlesinger - all'interno e fuori dalla Casa Bianca - \u00e8 stata influenzata da quella del padre, l'autorevole storico Arthur M. Schlesinger Sr. (1888 \u2013 1965), che fu docente alla \"Ohio State University\" e all'Universit\u00e0 di Harvard.\nIspirato da sentimenti anticomunisti al tempo del maccartismo, poi avvicinatosi a una visione pi\u00f9 \"liberal\" della politica (pur senza rimanere schiavo del \"politically correct\"), \u00e8 stato stimato per la schiettezza con cui ha saputo criticare certi aspetti della societ\u00e0 americana. Nel suo ultimo libro, \"War and the American Presidency\", non ha mancato di muovere aspre critiche rispetto alla politica estera della presidenza Bush, soprattutto riguardo alla guerra in Iraq (che ha bollato con la pittoresca locuzione: \"a ghastly mess\", variamente traducibile ma sostanzialmente riconducibile a: \"un orribile disastro\").\nDagli anni ottanta si \u00e8 occupato, con posizione critica, del cosiddetto multiculturalismo, il cui studio ha tradotto nel libro \"The Disuniting of America\", pubblicato nel 1991.\nHa avuto sei figli, quattro dal suo primo matrimonio con la scrittrice Marian Cannon e due dalla seconda moglie Alexandra Emmet. Il figlio Stephen ha seguito le sue orme occupandosi di scienze sociali.\nScritti.\nUn suo libro del 1949 - \"The Vital Center: The Politics of Freedom\" - costitu\u00ec una delle pietre militari per le politiche riguardanti il cosiddetto New Deal avviato sotto la presidenza di Franklin Delano Roosevelt, anche se non fu esente da critiche (si parl\u00f2 di \"capitalismo non stabilizzato\") specie da parte di coloro che intravedevano - come Henry A. Wallace - una possibile coesistenza del capitalismo con il comunismo.\nSchlesinger - cui furono assegnati nel 1946 (per il libro \"The Age of Jackson\") il Premio Pulitzer per la storia, nel 1958 il Premio Bancroft, per l'opera \"The Crisis of the Old Order\", e nel 1966 il Premio Pulitzer per la biografia e autobiografia per il citato \"A Thousand Days\", divenne in anni recenti uno dei pi\u00f9 influenti oppositori del multiculturalismo. Scrisse le proprie teorie in materia sul libro \"The Disuniting of America\", pubblicato nel 1991. Cinque anni prima, nel 1986, aveva dato alle stampe \"The Cycles of American History\", uno dei primi lavori globali sulle politiche degli Stati Uniti, influenzato dalla precedente opera del padre, anch'egli stimato storico.\nQuello che segue \u00e8 un elenco degli scritti pubblicati da Schlesinger:"}
{"id": "870910", "revid": "339392", "url": "https://it.wikipedia.org/wiki?curid=870910", "title": "Santa Maria della Passione", "text": ""}
{"id": "870911", "revid": "36426", "url": "https://it.wikipedia.org/wiki?curid=870911", "title": "Santa Maria presso San Celso", "text": ""}
{"id": "870912", "revid": "36426", "url": "https://it.wikipedia.org/wiki?curid=870912", "title": "San Maurizio al Monastero Maggiore", "text": ""}
{"id": "870913", "revid": "77358", "url": "https://it.wikipedia.org/wiki?curid=870913", "title": "San Paolo Converso (Milano)", "text": ""}
{"id": "870914", "revid": "36426", "url": "https://it.wikipedia.org/wiki?curid=870914", "title": "San Pietro in Gessate", "text": ""}
{"id": "870915", "revid": "36426", "url": "https://it.wikipedia.org/wiki?curid=870915", "title": "Santa Maria presso San Satiro", "text": ""}
{"id": "870916", "revid": "36426", "url": "https://it.wikipedia.org/wiki?curid=870916", "title": "San Carlo al Corso (Milano)", "text": ""}
{"id": "870917", "revid": "339392", "url": "https://it.wikipedia.org/wiki?curid=870917", "title": "Arthur Schlesinger, Jr.", "text": ""}
{"id": "870920", "revid": "12290", "url": "https://it.wikipedia.org/wiki?curid=870920", "title": "Genis-Vell", "text": "Genis-Vell \u00e8 un personaggio dei fumetti creato da Ron Marz (testi) e Ron Lim (disegni) ha collaborato con Joe Phillips (disegni) nel 1992, pubblicato dalla Marvel Comics. La sua prima apparizione avviene in \"The Silver Surfer Annual\" (terza serie) n. 6.\n\u00c8 un supereroe (per un certo periodo anche un supercriminale) figlio di Mar-Vell (il primo Capitan Marvel e un eroe Kree) e di Elysius, una ragazza degli Eterni di Titano.\nNel corso della sua carriera ha assunto le identit\u00e0 di Legacy, Capitan Marvel e Photon; le sue avventure in Italia sono spesso allegate a quelle dei \"Fantastici Quattro\".\nBiografia del Personaggio.\nOrigini.\nGenis-Vell \"nasce\" gi\u00e0 all'et\u00e0 di trent'anni dopo che sua madre Elysius usa il DNA dell'originale Capitan Marvel per concepire un figlio in provetta. Lei poi accelera la sua crescita e lo educa su Titano assieme ad alcuni vecchi amici e alleati del padre, questo gli permette anche di essere protetto dai nemici del padre.\nIl ragazzo viene cresciuto con falsi ricordi, infatti la madre gli fa credere che suo padre fosse Starfox. Dopo alcuni anni la madre manda il Silver Surfer a recuperare il ragazzo, che stava crescendo vagando per l'universo come un edonista e un giocatore d'azzardo. Dopo che l'eroe argentato lo ritrova e lo salva da una rissa da bar, Elysius gli racconta tutta la verit\u00e0 su suo padre e gli dona le Nega-Bande di Mar-Vell. Con il nome di Legacy (trad.: eredit\u00e0), per evidenziare la tradizione di eroi della sua famiglia, diventa un avventuriero e un esploratore come suo padre, anche se in un modo pi\u00f9 imprudente e avventato.\nIn quel periodo Monica Rambeau si era affermata come la nuova Capitan Marvel, ma \u00e8 disposta a cedere il suo titolo a Genis per rispetto dell'eredit\u00e0 di Mar-Vell dopo che i due uniscono le forze per sconfiggere il \"Controllore\", che aveva messo i due eroi l'uno contro l'altro per testare le loro abilit\u00e0. Poco dopo l'incontro con Monica, Genis accetta il titolo di Capitan Marvel, nonostante la sua riluttanza per esso, dopo aver sconfitto Zey-Rogg, il figlio dell'arci-nemico di Mar-Vell Yon-Rogg.\nIl ragazzo si adatta alla sua nuova identit\u00e0, nonostante fosse costantemente all'ombra del padre. Questo aspetto gli causa spesso depressione, un complesso di inferiorit\u00e0 e addirittura degli scatti di rabbia in pubblico. In particolare, si infuria con l'amico e socio di suo padre, Rick Jones, che ritiene Genis non degno del suo titolo. Durante il loro primo incontro, a un talk show condotto da Jones, i due litigano furiosamente fino a che Genis sfascia lo studio televisivo in un attacco d'ira.\nVendicatori per Sempre.\nPoco dopo l'inizio del conflitto cosmico inter-temporale conosciuto come la \"Guerra del Destino\", il misterioso Libra usa i poteri di Rick Jones per arruolare una squadra di Vendicatori da vari periodi di tempo per sconfiggere il malvagio Immortus, tra cui anche un'incarnazione futura di Capitan Marvel: un Genis pi\u00f9 maturo e con poteri pi\u00f9 forti.\nA quanto pare, nella dimensione da cui proveniva questo Genis, lui \u00e8 destinato a diventare membro dei Vendicatori e il nuovo Capitan Marvel. Mettendo da parte le loro divergenze, Genis, Jones e gli altri Vendicatori uniscono le forze per vincere la guerra contrastando il progetto di Immortus di distruggere la maggior parte delle linee temporali popolate da umani. Nel pieno del conflitto, Jones riporta ferite letali mentre distrugge il crono-cannone dei nemici. Per salvare la vita di Rick, il Genis del futuro fonde con malavoglia il suo corpo e la sua forza vitale con quella del compagno, proprio come aveva fatto suo padre per salvare l'amico.\nDopo il ritorno di Jones dalla Guerra del Destino al tempo presente, il Genis originale si ritrova ad essere collegato controvoglia a Jones, questo processo gli fornisce un aspetto esteriore diverso e nuovi poteri, tra cui la Conoscenza Cosmica, tuttavia \u00e8 comunque legato ad un uomo che disprezza. Genis-Vell.\nCollegati.\nRick e Genis trascorrono alcuni mesi legati assieme come era successo per suo padre, cio\u00e8 uno dei due si trova sulla Terra e l'altro nel Microverso, inoltre il due possono parlarsi attraverso la telepatia e vedersi l'un l'altro sotto la forma di fantasmi rossastri.\nInvece che formare una forte amicizia in questo periodo, i rapporti tra i due diventano sempre pi\u00f9 difficili. I comportamenti alieni e immaturi di Genis lo rendono impenetrabile alla sensibilit\u00e0 dell'ormai adulto Rick. L'abilit\u00e0 dell'uno di vedere e sentire ci\u00f2 che l'altro stava facendo porta a situazioni imbarazzanti con la moglie di Rick, Marlo Chandler, e con le molte fidanzate di Genis.\nAlla fine i due per\u00f2 diventano buoni amici.\nFollia.\nGenis sviluppa molte tecniche meditative per controllare la Conoscenza Cosmica ottenuta dopo l'avventura in Vendicatori per Sempre, ma in missione spesso \u00e8 obbligato a compiere decisioni molto difficili e, quando una di queste porta alla morte di una giovane aliena, capisce che questo metodo potrebbe portare alla fine della pace nell'universo. In un momento di paura la sua conoscenza cosmica gli fonde il cervello e lui cade in uno stato di coma profondo. Dopo un mese Genis si sveglia, ma \u00e8 diventato pazzo.\nGenis capisce che per risolvere i problemi con il controllo della Conoscenza deve imparare la disciplina militare. Trascorre qualche tempo con il vigilante conosciuto come Punisher, dicendo che ammirava la sua leale devozione nel portare a termine i propri obiettivi. Comunque, Genis decide che Punisher non poteva aiutarlo a superare i suoi problemi, cos\u00ec lo abbandona. Poi, Capitan Marvel incontra il maestro di suo padre nell'esercito dei Kree. Invece che imparare da lui, lo uccide e ne prende il posto, sperando che l'esercito gli avrebbe insegnato la disciplina. Dopo un po' di tempo, Genis si innamora di un ufficiale comandante. Il rapporto finisce quando il suo superiore e un agente degli Shi-Ar gli ordinano di ucciderla. Invece, Genis elimina il suo capo, poi si punta la pistola addosso e, apparentemente, si suicida.\nL'eroe viene resuscitato dell'entit\u00e0 cosmica Entropy, discendente dell'incarnazione di Eternit\u00e0, che stava studiando la pazzia di Genis. Entropy vuole adempire il suo compito distruggendo suo \"padre\" con l'aiuto di Genis-Vell, che acconsente. I due riescono a distruggere Eternit\u00e0 riducendolo in uno stato di caos. Rick Jones e il suo socio Epiphany si uniscono a loro. Rick convince l'entit\u00e0\nad incominciare un nuovo ruolo, quello di creatore, e infatti Entropy ricrea la realt\u00e0 diventando Eternit\u00e0. Genis d\u00e0 una mano a ricreare l'universo, ponendosi prima del coma che avrebbe portato l'eroe alla follia e facendo in modo che questi eventi non possano pi\u00f9 accadere, ma nonostante le sue migliori intenzioni, la nuova realt\u00e0 ha molte discrepanze, tra cui la presenza di sua sorella, Phyla-Vell.\nGenis continua a convivere con i suoi problemi derivati dalla Conoscenza Cosmica, portandolo a compiere atti criminali come dotare di superpoteri un serial killer alieno, sfidare gli dei di Asgard e tramare l'estinzione dei Kree. Rick Jones tenta di fermare Genis con dolori fortissimi alla testa attraverso la loro connessione mentale, ma presto anche questo inganno fallisce. Capitan Marvel incomincia anche ad influenzare le azioni di Jones grazie al collegamento tra loro, fino a farlo suicidare. Comunque, per riaffermare la sua concezione di realt\u00e0 resuscita Rick (grazie alla fusione molecolare dei due avvenuta in passato). Alla fine una coalizione di Eterni di Titano, tra cui Elysius e la potente Phyla-Vell, confrontano Genis. Dopo una lunga battaglia, il Capitano viene spinto in un portale di un'altra dimensione. Sconfitto e malandato, Genis promette ancora una volta di diventare un eroe al servizio del bene.\nPhoton e i Nuovi Thunderbolts.\nPer prima cosa Genis crea una base operativa su Iperione, ma dopo poche avventure, incontra l'entit\u00e0 cosmica Eulogy, dicendo che essa si era posta tra Rick e Genis durante la loro congiunzione e che aveva determinato il corso degli eventi. Eulogy aveva deciso che per i due era arrivato il momento di separarsi e ordina a Capitan Marvel di abbandonare la via della giustizia. Nonostante ci\u00f2 l'eroe \u00e8 determinato a rimediare i suoi errori passati, viaggia fino alla Terra e si unisce ai Nuovi Thunderbolts, una squadra di supercriminali diventati supereroi.\nLa sua presenza nel gruppo causa della confusione tra i suoi membri, specialmente la relazione con Songbird. Poco tempo dopo Genis si scontra con il suo compagno Atlas e, invece di salvare New York da un pericoloso gruppo di criminali, Atlas attacca segretamente Genis, ferendolo gravemente e costringendo Zemo a chiuderlo in una bolla di energia per salvarlo. Dopo essersi curato, Genis esce dalla sfera trasformato fisicamente: il suo corpo aveva assorbito le Nega-Bande ed era stato trasformato in energia fotonica. Prende di nuovo parte ai Thunderbolts con il nome di Photon (in quel periodo lo stesso soprannome era usato da Monica Rambeau che tuttavia glielo cede e da allora si fa chiamare Pulsar) e combatte con la squadra molti supercattivi tra cui I Cinque di Fanthom, La Brigata di Batroc, l'Uomo Viola ma anche con i Vendicatori. In quest'ultimo scontro Photon si mostra tanto potente da sconfiggere Sentry, un essere potentissimo, in combattimento.\nSfortunatamente i poteri di Genis incominciano a crescere a dismisura. Il Barone Zemo, usando il potere delle gemme lunari, aveva scoperto ci\u00f2 vedendo la distruzione del mondo da parte di Genis in moltissimi futuri possibili. Capisce che Photon deve morire affinch\u00e9 l'universo esista, quindi mette insieme un gruppo per contrastare lui e i Thunderbolts, che stavano dalla sua parte. Durante lo scontro Genis rivela di essere a conoscenza del suo potenziale distruttivo e che stava controllando i suoi poteri in crescita attraverso la concentrazione. Dopo una lunga battaglia che vede i Thunderbolts nuovi contro quelli vecchi, Zemo manipola il potere di Blackout, defunto nel combattimento, per trasformare l'energia fotonica di Photon in materia, ucciderlo e di spargere i suoi pezzi in giro per la dimensione Darkforce.\nPoteri e Abilit\u00e0.\nGrazie a sua madre Elysius, appartenente agli Eterni di Titano, Genis \u00e8 pi\u00f9 forte di suo padre sebbene abbia bisogno delle Nega-Bande per usare le sue abilit\u00e0 interamente fino a quando Zemo apporta qualche modifica al suo corpo.\nInizialmente, \u00e8 in grado di usare le Nega-Bande per volare, diventare pi\u00f9 forte, emettere raffiche di energia e trasportarsi dalla Terra verso la Zona Negativa e viceversa. Dopo il suo collegamento con Rick, la sua Conoscenza Cosmica nascosta, ereditata da suo padre, viene attivata. Il suo collegamento con un'altra dimensione viene ridiretto dalla Zona Negativa al Microverso.\nPoco tempo dopo, incomincia a sperimentare meglio le sue abilit\u00e0. Le sue prove terminano in un accesso completo alla Conoscenza Cosmica: originariamente questo tipo di onniscienza consisteva nel poter sapere quanto necessario in quel dato momento, ma Genis riesce ad estendere questa conoscenza in scala molto pi\u00f9 ampia. Quando i suoi poteri crescono, impazzisce quasi immediatamente. In questo periodo di follia, riesce a resuscitare Rick attraverso le Nega-Bande, a manovrare altri morti, a creare ologrammi, a fornire di poteri sovrumani un serial killer e a manipolare i suoi poteri in molti altri modi.\nDopo che Zemo lo collega accidentalmente ad altre dimensioni, Genis-Vell assorbe le Nega-Bande, si trasforma in energia fotonica e sviluppa poteri di teletrasporto tanto potenti da potersi spostare nello spazio e nel tempo.\nL'amico di Photon, l'Uomo Radioattivo (Dr. Chen Lu), ritiene che lui potrebbe controllare i fotoni di cui tutte le cose sono costituite, arrivando addirittura a poter modificare la realt\u00e0 nel pieno dei suoi poteri.\nAltri Media.\nCapitan Marvel \u00e8 apparso nella versione per PSP del videogioco \"\"; I costumi utilizzati dal personaggio sono quello di Mar-Vell, quello di Genis-Vell rosso e blu, quello di Genis nero e bianco e quello di Mahr Vehl.\nPubblicazioni.\nPubblicazione Italiana.\nIn \"Silver Surfer (II)\" n. 16-17 (aprile 1997 - agosto 1997, Panini Comics) sono contenuti i numeri da 105 a 110 della terza serie americana di \"Silver Surfer \".\nNei numeri da 8 a 13 di \"Marvel Mix\" (novembre 1995 - maggio 1996, Panini Comics) sono compresi i numeri da 1 a 6 della seconda serie di \"Captain Marvel\".\nI numeri da 0 a 18 della terza serie di \"Captain Marvel\" sono contenuti in \"Thor (III)\" numeri da 16 a 36 (luglio 2000 - marzo 2002, Panini Comics); le uscite da 19 a 35 in \"I Fantastici Quattro (II)\" numeri da 211 a 230 (maggio 2002 - dicembre 2003, Panini Comics).\nLe storie della quarta serie sono stati pubblicati solo per i primi sei numeri, sono state allegate in \"I Fantastici Quattro (II)\" numeri da 231 a 235 (gennaio 2004 - maggio 2004, Panini Comics).\nLa miniserie \"Vendicatori per Sempre\" (\"Avengers Forever\") \u00e8 stata pubblicata in \"Thor (III)\" numeri da 4 a 15 (luglio 1999 - giugno 2000, Panini Comics)."}
{"id": "870924", "revid": "36426", "url": "https://it.wikipedia.org/wiki?curid=870924", "title": "San Michele Maggiore", "text": ""}
{"id": "870926", "revid": "36426", "url": "https://it.wikipedia.org/wiki?curid=870926", "title": "San Pietro in Ciel d'Oro", "text": ""}
{"id": "870928", "revid": "339392", "url": "https://it.wikipedia.org/wiki?curid=870928", "title": "Santa Maria del Carmine", "text": ""}
{"id": "870929", "revid": "110157", "url": "https://it.wikipedia.org/wiki?curid=870929", "title": "Basilica di Santa Maria in Via Lata", "text": "La basilica di Santa Maria in Via Lata \u00e8 un luogo di culto cattolico di Roma, nel rione Pigna. La chiesa \u00e8 sita in via del Corso, l'antica via Lata, da cui l'attributo della chiesa.\nStoria.\nLa tradizione afferma che Paolo di Tarso sia vissuto in questo luogo agli arresti domiciliari in attesa del processo; una simile affermazione \u00e8 per\u00f2 fatta anche per la chiesa di San Paolo alla Regola.\nGli ambienti sotterranei.\nIn realt\u00e0 l'edificio si fonda su un portico di I secolo che correva parallelo alla via Flaminia, sui cui resti insiste anche l'adiacente Palazzo Doria-Pamphili, e che fu considerato fino all'Ottocento (anche dal Lanciani) come facente parte dei Saepta Iulia (la cui posizione \u00e8 stata invece individuata pi\u00f9 spostata verso il Pantheon). Il portico fu comunque trasformato in spazio commerciale (\"horrea\") attorno al V secolo, e in tale spazio si insedi\u00f2 una diaconia con annesso oratorio, che fu il primo luogo di culto cristiano dell'area.\nTale ambiente sotterraneo si compone di diverse parti e vi misero mano anche Pietro da Cortona ed i suoi collaboratori all'epoca della ristrutturazione seicentesca. Fino a poco tempo fa nella cripta erano ubicati diversi affreschi medievali, staccati per ragioni conservative ed ora visibili presso il Museo della Crypta Balbi. In loco restano le riproduzioni di tali affreschi, alcuni marmi lavorati dai cosmati ed anche una colonna in marmo alla quale, secondo tradizioni medievali, sarebbe stato legato l'Apostolo Paolo. In una stanza della cripta \u00e8 infine ubicato un rilievo marmoreo, opera di un collaboratore di Pietro da Cortona.\nTra il VII e il IX secolo vennero aggiunte le decorazioni della struttura inferiore, ora rimosse per ragioni conservative, di cui rimane il pavimento in stile cosmatesco.\nLa chiesa.\nLa struttura superiore della chiesa fu aggiunta nel IX secolo.\nIn occasione del suo rifacimento intorno al 1491 ad opera di Innocenzo VIII Cybo, che per memoria mur\u00f2 il proprio stemma nel fianco destro della chiesa, sulla via Lata, vennero rimossi i resti dell\"'Arcus Novus\" eretto da Diocleziano nel 303 e venne demolita la chiesa di San Ciriaco de Camilliano.\nLa chiesa, che per la sua posizione era molto afflitta dalle frequenti inondazioni del Tevere, fu poi demolita e ricostruita nel 1639 da Cosimo Fanzago; la facciata, con colonne corinzie che danno una forte spinta verticale, fu completata nel 1658-1660 su disegno di Pietro da Cortona. L'arco a tutto sesto al piano superiore, che interrompe la trabeazione ed entra in un timpano triangolare cita esempi antichi come il Palazzo di Diocleziano a Spalato, noto forse da disegni. \nNel 1653 vi fu sepolto il musicista Luigi Rossi.\nOpere d'arte.\nLa chiesa ospita un'icona della \"Vergine avvocata\" del XIII secolo, alla quale si attribuiscono dei miracoli, come pure reliquie di Agapito, diacono e martire del III secolo, custodite sotto l'icona. Il poeta Antonio Tebaldeo (1462-1537), amico di Raffaello Sanzio, fu sepolto qui nel 1537, in una tomba poi ricostruita nel 1776. Alcuni esponenti della famiglia Bonaparte ebbero provvisoria sepoltura nella chiesa. \u00c8 rimasto il monumento funebre di Zenaide Bonaparte.\nLa prima pala d'altare \u00e8 il \"Martirio di sant'Andrea\" (1685) di Giacinto Brandi, la seconda \u00e8 il \"Santi Giuseppe, Nicola e Biagio\" di Giuseppe Ghezzi. Giacinto Brandi realizz\u00f2 tra il 1653 e il 1654 anche la decorazione del soffitto, con tre grandi dipinti, di cui quello centrale che rappresenta l'incoronazione della Vergine \u00e8 ancora visibile, mentre gli altri due, dedicati alle quattro virt\u00f9 cardinali, sono stati cancellati durante il restauro della chiesa avvenuto durante il pontificato di Pio IX.\nLa cappella alla sinistra dell'abside ospita la \"Madonna con bambino e santi Ciriaco e Caterina\" di Giovanni Odazzi. Il secondo altare a sinistra ospita il \"San Paolo battezza Sabina e figli\" di Pier Leone Ghezzi e la \"Vergine e santi\" di Pietro de Pietri. Altri quadri sono di Agostino Masucci."}
{"id": "870931", "revid": "3082", "url": "https://it.wikipedia.org/wiki?curid=870931", "title": "Lucien Bonaparte", "text": ""}
{"id": "870932", "revid": "712828", "url": "https://it.wikipedia.org/wiki?curid=870932", "title": "Monster (manga)", "text": " \u00e8 un manga scritto e disegnato da Naoki Urasawa. \u00c8 stato pubblicato sulla rivista \"Big Comic Original\" di Sh\u014dgakukan tra il 1994 e il 2001 e in seguito raccolto in 18 volumi \"tank\u014dbon\". La storia, ambientata in Germania, segue il brillante neurochirurgo giapponese Kenzo Tenma e i suoi sforzi per fermare Johan Liebert, un suo ex paziente diventato un pericoloso serial killer. Al termine della pubblicazione dell'opera, nel 2002, Urasawa ha scritto e illustrato il romanzo \"Another Monster\", che ripercorre gli eventi del manga dal punto di vista di un giornalista d'inchiesta. Un adattamento anime del manga \u00e8 stato prodotto da Madhouse e trasmesso da aprile 2004 a settembre 2005 su Nippon Television.\nPanini Comics ha curato un'edizione italiana del manga tra il 2003 e il 2005, e ha pubblicato anche \"Another Monster\" il 21 giugno 2012. \"Monster\" si \u00e8 rivelato un successo commerciale e di critica, \u00e8 stato insignito di numerosi premi ed \u00e8 considerato uno dei migliori manga di tutti i tempi.\nTrama.\nD\u00fcsseldorf, 1986. Il giovane e brillante neurochirurgo giapponese Kenzo Tenma salva un bambino, Johan Liebert, da morte certa, dopo che era stato trovato ferito con una pallottola alla testa; anche sua sorella gemella Anna viene ricoverata all'ospedale in stato di shock. Il fatto di aver scelto di operare il bambino invece del sindaco viene per\u00f2 criticato dal direttore, e Tenma perde il suo status sociale. In seguito i due gemelli spariscono improvvisamente, mentre nel presidio ospedaliero si verificano alcuni delitti che vedono coinvolti i principali oppositori di Tenma.\nNove anni dopo Tenzo \u00e8 stato promosso a direttore di dipartimento, quando Johan commette una nuova serie di efferati omicidi di cui Tenma viene ritenuto il principale indiziato da parte dell'ispettore di polizia Lunge del Bundeskriminalamt. Venuto a sapere che l'assassino \u00e8 proprio Johan, Tenma decide di lasciarsi alle spalle il lavoro e gli amici per catturarlo e ucciderlo, in modo da rimediare all'errore fatto nove anni prima e scagionarsi. Il tutto mentre la polizia continua a braccarlo.\nTenma scopre ben presto che Anna si \u00e8 ripresa e conduce una vita normale con dei genitori adottivi, facendosi chiamare Nina, anche se non ricorda nulla del proprio passato. Dopo averla protetta da Johann, che intendeva rapirla, Tenma trova in lei e in altri personaggi dei preziosi alleati, e grazie alla memoria della ragazza che inzia a riaffiorare e alle sue indagini comincia a dissipare le nubi addensate sul misterioso passato dei due gemelli. La sua ricerca attraverso l'Europa centrale lo porta a dissotterrare una serie di atrocit\u00e0 connesse all'origine di questo \"mostro\": dai tentativi della Repubblica Democratica Tedesca di usare un orfanotrofio segreto, noto come 511 Kinderheim, per creare dei soldati potenziati attraverso crudeli condizionamenti psicologici, agli esperimenti eugenetici condotti da Franz Bonaparta e dagli altri leader di un'organizzazione neofascista nell'ex Cecoslovacchia.\nAnalisi.\nIl fumetto si presenta come un giallo dai toni fortemente drammatici. Si tratta di un thriller pi\u00f9 che un poliziesco. Nell'opera sono presenti tutte le caratteristiche tipiche della narrazione urasawaiana: trama complessa, sottotrame che coinvolgono tutti i personaggi (primari e non), sequenze frenetiche che si alternano a momenti di maggior sospensione ed un attento approfondimento della psicologia dei personaggi. Nello specifico, si pu\u00f2 notare che l'autore, con grande perizia, utilizza colpi di scena sapientemente dosati per introdurre il lettore in una narrazione dal respiro sempre pi\u00f9 ampio, che parte dal confronto tra Tenma e Johan per arrivare alla terribile rivelazione finale che riguarda pi\u00f9 personaggi. Quanto alle sottotrame, esse sono state accuratamente pianificate. Queste si articolano perfettamente con la trama principale creando un ordito intricatissimo. Entrambi i nuclei narrativi (dello schema dominante e delle sottotrame) contribuiscono ad una costruzione coinvolgente e ricca di suspense. E riguardo all'approfondimento psicologico dei personaggi bisogna dire che questo non interessa solo quelli principali, ma anche quelli secondari che risultano ben caratterizzati e perfettamente credibili e verosimili, esattamente come i protagonisti. Queste analisi tendono soprattutto ad evidenziare il lato pi\u00f9 debole e oscuro dei personaggi e, per esteso, dell'uomo. Si possono dunque osservare i conflitti di Kenzo Tenma, la lucida follia di Johan e molto altro dal vasto repertorio delle bassezze umane. Dal punto di vista della realizzazione tecnica si pu\u00f2 dire che nulla sia stato lasciato al caso: il disegno \u00e8 realistico e preciso, con una grande attenzione alla espressioni facciali dei personaggi, le inquadrature di effetto e dal taglio cinematografico.\nMedia.\nManga.\n\"Monster\" \u00e8 stato scritto e disegnato da Naoki Urasawa e pubblicato in Giappone a cadenza periodica sulla rivista \"Big Comic Original\" da dicembre 1994 a dicembre 2001. I 162 capitoli sono stati in seguito raccolti in 18 volumi \"tank\u014dbon\", editi da Sh\u014dgakukan e pubblicati dal 30 giugno 1995 al 28 febbraio 2002. Durante la scrittura di \"Monster\", nel 1999, Urasawa inizi\u00f2 a lavorare al manga \"20th Century Boys\", che \u00e8 poi proseguito dopo la conclusione di \"Monster\". Tra il 30 gennaio e il 29 agosto 2008, \"Monster\" \u00e8 stato ripubblicato in una nuova edizione \"kanzenban\" in nove volumi.\nL'opera \u00e8 stata esportata in tutto il mondo e pubblicata in Nord America da Viz Media, in Germania da Egmont Manga &amp; Anime, in Francia e Paesi Bassi da Kana, in Spagna da Planeta DeAgostini, in Brasile da Conrad Editora, in Argentina da Larp Editores, a Taiwan da Tong Li Publishing e in Messico da Grupo Editorial Vid. Un adattamento in italiano \u00e8 stato edito dalla Panini Comics in 18 volumi corrispondenti agli originali giapponesi e pubblicati a cadenza mensile da ottobre 2003 a marzo 2005. L'edizione \"Monster Deluxe\", in nove albi, adatta invece la \"kanzenban\" giapponese e comprende alcune pagine a colori e una traduzione rivista e corretta; essa \u00e8 stata pubblicata bimestralmente dal 31 ottobre 2010 al 18 febbraio 2012.\nAnime.\nIl manga \u00e8 stato adattato da Madhouse in una serie televisiva anime di 74 episodi, scritta da Tatsuhiko Urahata e diretta da Masayuki Kojima, con character design originale dell'animatore dello Studio Ghibli Kitar\u014d K\u014dsaka. Essa \u00e8 stata trasmessa settimanalmente dal 7 aprile 2004 al 28 settembre 2005 su Nippon Television e in seguito raccolta in cinque cofanetti DVD da tre dischi ciascuno, distribuiti da VAP tra il 22 dicembre 2004 e il 21 dicembre 2005.\nLa colonna sonora dell'anime \u00e8 stata composta da Kuniaki Haishima. Oltre alle musiche originali, essa fa uso del brano strumentale \"Transiente\" del gruppo cileno Quilapay\u00fan. Il compositore britannico David Sylvian venne incaricato di scrivere la canzone di chiusura \"For the Love of Life\" in collaborazione con Haishima.\nRomanzo.\nAl termine della pubblicazione del manga, Urasawa ha scritto e illustrato il romanzo , che ripercorre gli eventi del manga dal punto di vista di un giornalista d'inchiesta Werner Weber. Il volume \u00e8 stato pubblicato da Shogakukan a partire dal 21 giugno 2002.\nFilm e serie live action.\nLa casa di produzione statunitense New Line Cinema si interess\u00f2 a un adattamento della serie in un lungometraggio live action, e ne acquis\u00ec i diritti per una possibile uscita nel 2009. Per scrivere la sceneggiatura fu ingaggiato Josh Olson, tuttavia al progetto non venne poi dato seguito\nNel 2013 fu annunciato che Guillermo del Toro e il network statunitense HBO erano in trattativa per una serie televisiva live action basata su \"Monster\". Nel 2015 del Toro dichiar\u00f2 che la HBO aveva abbandonato il progetto, ma che il regista era interessato a proporre la serie ad altre emittenti.\nAccoglienza.\nMonster \u00e8 ritenuto uno dei migliori lavori di Naoki Urasawa. Sulla piattaforma di Animeclick, Monster \u00e8 ritenuto il miglior manga di sempre, con un punteggio medio di 9,256 (con 134 valutazioni, di cui 58 con recensione).\nNel 2014 Ramsey Isler di IGN ha posizionato Johan Liebert al primo posto nella lista dei dieci migliori cattivi degli anime.\nPremi e riconoscimenti.\n\"Monster\" ha ricevuto numerosi premi e riconoscimenti. Ha vinto il premio all'eccellenza al primo Japan Media Arts Festival nel 1997, il gran premio al terzo premio culturale Osamu Tezuka nel 1999 e il 46\u00ba premio Shogakukan per i manga nella categoria generale nel 2000. L'edizione italiana \u00e8 stata insignita del premio Attilio Micheluzzi come miglior serie estera nel 2005, mentre quella statunitense \u00e8 stata inclusa nella lista YALSA del 2007 dei migliori romanzi a fumetti per ragazzi, ed \u00e8 stata candidata agli Eisner Award nel 2007 e 2009 nella categoria per la migliore edizione statunitense di serie giapponese, e nel 2007, 2008 e 2009 come miglior serie in corso. Nel 2009 \"Monster\" ha riportato il premio al miglior manga drammatico all'Anime Expo."}
{"id": "870941", "revid": "490388", "url": "https://it.wikipedia.org/wiki?curid=870941", "title": "Kaliemia", "text": "Per kaliemia (dal latino \"kalium,\" \u00abpotassio\u00bb), o potassiemia, si intende il livello di potassio nel sangue, che deve essere 3,5-5 milliequivalenti per litro.\nIl potassio \u00e8 un catione prevalentemente intracellulare, contribuendo a regolare l'equilibrio osmotico della membrana, e quindi il volume cellulare. Il suo equilibrio col sodio, altro fondamentale sale, \u00e8 mantenuto dalla pompa sodio-potassio, che trasporta sodio all'esterno della cellula e potassio all'interno.\nL'iperkaliemia, cio\u00e8 un livello eccessivamente elevato di potassio, si ha in caso di:\nL'ipokaliemia si ha invece in caso di:"}
{"id": "870944", "revid": "486946", "url": "https://it.wikipedia.org/wiki?curid=870944", "title": "Potassiemia", "text": ""}
{"id": "870945", "revid": "486946", "url": "https://it.wikipedia.org/wiki?curid=870945", "title": "Sodemia", "text": ""}
{"id": "870946", "revid": "114867565", "url": "https://it.wikipedia.org/wiki?curid=870946", "title": "Raccolta aragonese", "text": "Con il nome di Raccolta aragonese \u00e8 nota una celebre antologia di rime toscane composta a Firenze nel 1476-1477 per volont\u00e0 di Lorenzo de' Medici ed inviata come omaggio a Federico d'Aragona, figlio del re di Napoli Ferdinando I. La raccolta \u00e8 preceduta da una epistola accompagnatoria, attribuita ad Angelo Poliziano, nella quale si espongono le finalit\u00e0 culturali dell'operazione, ovvero dimostrare, attraverso una vasta scelta di rime, la nobilt\u00e0 e la continuit\u00e0 della tradizione poetica toscana nonch\u00e9 la ricchezza e la piena dignit\u00e0 letteraria della lingua volgare.\nI pi\u00f9 grandi nomi dell'Umanesimo toscano.\nLa raccolta comprende 499 componimenti ed in essa vengono inserite le rime dei pi\u00f9 illustri poeti toscani, dal Duecento fino all'epoca laurenziana. Tra i rimatori inclusi spiccano Dante, Guittone d'Arezzo, Guido Cavalcanti, Cino da Pistoia, Cino Rinuccini, Giovanni Boccaccio, Luigi Pulci, Matteo Maria Boiardo, fino a giungere allo stesso Lorenzo.\nL'originale della \"Raccolta\" \u00e8 andato perduto, ma il suo contenuto \u00e8 stato ricostruito da Michele Barbi, sulla base di tre manoscritti: il codice Laurenziano 90 della Biblioteca Medicea Laurenziana, il codice 554 della Biblioteca Nazionale di Parigi ed il codice 204 della Biblioteca Nazionale di Firenze.\nCollocandosi in un periodo fondamentale della nostra storia letteraria, questa raccolta \u00e8, insieme al certame coronario del 1441, l'emblema della rivalutazione e del recupero di interesse intorno alla lingua volgare, messa in crisi tra il finire del '300 e l'inizio del '400 dalla nascente cultura umanistica. La carismatica figura di Petrarca aveva infatti favorito (in anticipo rispetto all'Umanesimo vero e proprio) l'affermarsi dello studio e della venerazione per cultura classica, vertice di tutto il sapere umano, mai pi\u00f9 raggiungibile ma solo imitabile, e di conseguenza aveva indotto gli intellettuali dell'epoca alla lettura dei testi del passato direttamente nella lingua originale. La dimostrazione che la supremazia del latino, tanto invocata dagli umanisti pi\u00f9 ortodossi, poteva invece essere uguagliata e anzi superata dal prestigio del fiorentino.\nCome ebbe a dire Cristoforo Landino nel 1474, nella dedica del suo volgarizzamento della \"Naturalis Historia\" di Plinio, la parlata di Firenze e dintorni era infatti:\nDa questa raccolta sono state tratte liriche per comporre la \"Giuntina di rime antiche\", una raccolta di testi edita a Firenze nel 1527."}
{"id": "870949", "revid": "767487", "url": "https://it.wikipedia.org/wiki?curid=870949", "title": "Mare di Ceram", "text": "Il mare di Ceram (in indonesiano: \"Laut Seram\") \u00e8 una sezione dell'oceano Pacifico occidentale. Fa parte del Mediterraneo Australasiatico.\nCaratteristiche fisiche.\nIl mare di Ceram \u00e8 delimitato a nord dalle isole di Obi e Misool, dalla Nuova Guinea occidentale a est, dalle isole di Ceram e Buru a sud e dalle isole Sanana e Mangole a ovest.\nA nord-ovest comunica con il mare delle Molucche, a nord con il mare di Halmahera e a sud con il mar di Banda (cui \u00e8 collegato attraverso lo stretto di Manipa).\nCopre una superficie di circa 12.000\u00a0km\u00b2 e ha una profondit\u00e0 massima di 5315 metri.\nUn tempo era denominato Pitt Passage. "}
{"id": "870951", "revid": "1959053", "url": "https://it.wikipedia.org/wiki?curid=870951", "title": "Su la testa!", "text": "Su la testa! \u00e8 stato un programma comico di intrattenimento e satira, andato in onda dal 4 ottobre al 6 dicembre 1992 in seconda serata su Rai 3.\nFormat.\nIdeato da Gino e Michele e da Paolo Rossi con Marco Posani e Riccardo Piferi e diretto da Paolo Beld\u00ec, il programma \u00e8 trasmesso da un teatro tenda a Baggio, quartiere periferico di Milano e si articola in 10 puntate monotematiche, definite \"puntate di solidariet\u00e0\" nei confronti di Milano ai tempi di Tangentopoli, dei giovani, dell'amore, degli ultimi che non hanno vergogna di perdere, del sesso e rock and roll, degli emarginati ed infine di chi verr\u00e0 nel futuro dopo di loro.\nTrascinata da Paolo Rossi e da Cochi Ponzoni, la trasmissione prevede la partecipazione di numerosi comici che hanno fatto la gavetta al locale Zelig di viale Monza a Milano, come Aldo, Giovanni e Giacomo, Antonio Albanese, Antonio Cornacchione, Maurizio Milani, Gianni Palladino, Bebo Storti, Lucia Vasini.\nMolti comici qui presenti acquisiranno popolarit\u00e0 in programmi e spettacoli comico-satirici degli anni successivi come \"Cielito lindo\" sulla stessa Rai 3 nel 1993, \"Il Circo di Paolo Rossi\" nel 1995-1996, ma soprattutto con \"Mai dire Gol\" della Gialappa's Band nei primi anni novanta.\nAlle musiche dal vivo la band \"C'\u00e8 quel che c'\u00e8\" (Marco Bigi, Savino Cesario, Roberto Coppolecchia ed Emanuele Dell'Aquila), che ha accompagnato Paolo Rossi in tutti i suoi spettacoli per dieci anni."}
{"id": "870952", "revid": "1543377", "url": "https://it.wikipedia.org/wiki?curid=870952", "title": "H\u014dnen Matsuri", "text": " \u00e8 la festa della fertilit\u00e0, celebrata in Giappone, di cui \u00e8 particolarmente rinomata quella svolta nel piccolo villaggio di Komaki, situato a 400\u00a0km da Tokyo.\nLa festivit\u00e0 cade il 15 marzo di ogni anno e si connota di processioni recanti enormi sculture falliche, del peso di 280\u00a0kg e di oltre 2 metri di dimensioni che assumono un valore benefico, privo di qualsiasi aspetto osceno.\nIl festival inizia alle ore 10:00 del mattino con una vendita di cibi e souvenir, allietata da una immancabile distribuzione di sak\u00e8. Alle 14:00 inizia la processione che prevede il trasporto a spalla del tempietto dopo l'officiazione delle preghiere Shintoiste."}
{"id": "870954", "revid": "205250", "url": "https://it.wikipedia.org/wiki?curid=870954", "title": "Danilo Coppola", "text": "Biografia.\nIl padre, nato a Casablanca ma di origine siciliana, \u00e8 un impiegato statale prima di darsi alle costruzioni a fine anni Ottanta. Il nonno era un piccolo imprenditore edile, diventato costruttore e arrivato ad avere un'azienda di una certa rilevanza grazie ad alcuni progetti di costruzioni residenziali in Marocco, dove la famiglia d'origine inizialmente ha vissuto fino alla Seconda Guerra Mondiale.\nCoppola si diploma al Liceo Scientifico dei Padri Salesiani di Roma e lascia i successivi studi in giurisprudenza per seguire la gi\u00e0 avviata attivit\u00e0 edile di famiglia, che si trover\u00e0 poi a ereditare nel 1995, a 28 anni, in seguito alla prematura scomparsa del padre.\nTra il 1995 e il 2000 Danilo Coppola porta a uno sviluppo accelerato il suo gruppo, attraverso l'individuazione di terreni dal futuribile incremento di valore, nei quali costruisce abitazioni di qualit\u00e0 grazie a tecniche edilizie d'avanguardia. Danilo Coppola cresce e si afferma cos\u00ec nel suo settore, conquistando consistenti fette di mercato sia nell'area romana Casilina, Tuscolana, Appia, Romanina, dove gi\u00e0 aveva operato il padre, sia in altre zone del Nord Italia tra cui Milano.\nNei primi anni Duemila acquisisce diverse partecipazioni azionarie; iniziando col 5% della Banca Nazionale del Lavoro (BNL) nel settembre 2003, quasi il 5% di Mediobanca ed il 2% di BIM.\nIl 13 aprile 2004 Danilo Coppola acquisisce il 2,115% di azioni della s.p.a. e due giorni dopo arriva fino al 2,5%.\nCoppola acquista dal presidente della Roma l'hotel Cicerone vicino Castel Sant'Angelo, per 70 milioni di euro.\nA Roma possiede anche l'albergo a cinque stelle Daniel's, vicino a Piazza di Spagna. Di sua propriet\u00e0 sono anche il Grand Hotel di Rimini, alcuni stabili in via Montenapoleone e via Manzoni a Milano. Nella capitale il gruppo avvia anche l'attivit\u00e0 di ristrutturazione di un centro commerciale, un cinema multisala e altri immobili.\nIl 20 gennaio 2005 compra il 65% delle azioni di Ipi s.p.a. da Luigi Zunino e lancia l'Opa obbligatoria sul resto delle azioni. Dal 10 marzo al 1\u00ba aprile i piccoli azionisti possono vendere le loro azioni alla Finpaco di Coppola al prezzo di 5,6 Euro per azione. Dopo l'Opa Coppola arriva a detenere il 74,448% di Ipi s.p.a. In seguito all'escussione del pegno da parte di BIM su parte delle azioni di Ipi di propriet\u00e0 di Coppola, l'immobiliarista ha visto scendere la propria quota al 47%.\nNell'ottobre 2010 il Banco Popolare garantisce al gruppo Coppola un finanziamento da 210 milioni di euro finalizzato allo sviluppo dell'area di Porta Vittoria a Milano; progetto che prevede la realizzazione di un nuovo centro polifunzionale all'interno del quale verranno realizzati uffici, abitazioni residenziali, un centro commerciale e un hotel di lusso, in una zona strategica per la citt\u00e0 anche in vista dell'appuntamento internazionale di Expo 2015.\nGli affari di Danilo Coppola vengono gestiti a monte da tre fiduciarie lussemburghesi: \"Keope sa\", \"Sfinge sa\" (costituita nel 2001 da Keope e Dexia banque internationale), \"Tikal Plaza sa\", \"Lirepa sa\" e \"Pad sa\".\n\"Tikal Plaza sa\" \u00e8 stato il veicolo per acquistare le partecipazioni in Mediobanca, Antonveneta e grazie a finanziamenti di Deutsche Bank per 400 milioni di euro.\nStruttura.\nIn Italia sono presenti \"Pacop\", \"Gruppo Coppola Spa\", \"Tikal Spa\" e Ipi Spa.\nGruppo Coppola Spa fa capo alle finanziarie \"Finpaco Real Estate\", \"Finpaco Finance\" e \"Financo Properties\".\nIpi Spa fa capo a \"Financo Properties\" (47%), a sua volta controllata da Tikal Spa.\nIl Gruppo \u00e8 impegnato inoltre nell'editoria attraverso la societ\u00e0 Editori Per la Finanza, che pubblica il quotidiano economico finanziario Finanza &amp; Mercati, il settimanale Borsa &amp; Finanza e il mensile Tutto Fondi.\nVita privata.\n\u00c8 stato sposato con Silvia Necci dalla quale ha avuto due figli, Silvia e Paolo.\nControversie giudiziarie.\nIl coinvolgimento in Bancopoli.\nSale agli onori della cronaca nell'estate del 2005, nell'ambito dello scandalo finanziario di Bancopoli, insieme ad altri immobiliaristi romani, il banchiere Fiorani e i finanzieri Gnutti e Ricucci soprannominati dalla stampa\" I furbetti del quartierino\".\nI presunti legami con la Banda della Magliana.\nNegli anni fra il 2004 e il 2006, quando il suo nome sale alla ribalta per gli investimenti azionari nella BNL e Mediobanca, alcune inchieste giornalistiche collegano Danilo Coppola alla Banda della Magliana e in particolare al cassiere della banda e suo vicino di casa Enrico Nicoletti. In data 12 gennaio 2006 la Direzione distrettuale antimafia smentisce tali ricostruzioni e, trasmettendo gli atti alla Procura della Repubblica di Roma al termine di \u201ccomplesse indagini\u201d, esclude di fatto qualsiasi rapporto tra Danilo Coppola e la criminalit\u00e0 organizzata.\nL'arresto per la vicenda Micop e l'assoluzione finale.\nIl 1\u00ba marzo 2007 viene arrestato con le accuse di bancarotta, riciclaggio, associazione a delinquere e appropriazione indebita. Gli vengono sequestrati beni per circa 120 milioni. Dopo 104 giorni di isolamento, durante i quali tenta il suicidio e anche l'evasione, gli vengono concessi gli arresti domiciliari dopo che i periti stabiliscono che soffre di claustrofobia.\nViene condannato in primo grado a 6 anni di reclusione per bancarotta fraudolenta: una delle sue societ\u00e0, la Micop, avrebbe distratto all'erario ben 18 milioni di euro. Oltre alla Micop ci sono altre 12 societ\u00e0 del suo gruppo finite in bancarotta, con distrazioni complessive, secondo la procura di Roma, di oltre 300 milioni di euro.\nNel giugno del 2010 raggiunge un accordo per saldare il suo contenzioso con il Fisco italiano sulla base di 200 milioni di euro. Nel febbraio 2011 l'Agenzia delle Entrate dichiara estinti tutti i debiti del gruppo Coppola, notificando il pagamento come idoneo a soddisfare anche le pretese a titolo risarcitorio connesse al debito tributario di ciascuna societ\u00e0, e agli eventuali inadempimenti che lo hanno generato.\nCon sentenza del 31 ottobre 2012, depositata poi il 4 dicembre, la Corte di Cassazione ha accolto il ricorso della Micop Immobiliare e ha annullato la sentenza di fallimento.\nIl 7 maggio 2013, a pochi mesi dall'annullamento del fallimento da parte della Cassazione, la Corte d'Appello del Tribunale di Roma emette sentenza di assoluzione con formula piena di Danilo Coppola dall'accusa di bancarotta fraudolenta \u201cperch\u00e9 il fatto non sussiste\u201d, ribaltando la sentenza di primo grado.\nPer questa vicenda il Gruppo Coppola subisce danni pari a 1,2 miliardi di euro.\nLa condanna a 9 anni di reclusione per bancarotta.\nIl 1\u00ba aprile 2016 il Tribunale di Roma condanna Danilo Coppola a 9 anni di reclusione con interdizione in perpetuo dai pubblici uffici per bancarotta fraudolenta, avvenuta tra il 2007 e il 2008, di un'altra decina di societ\u00e0 del suo gruppo che avevano prodotto un buco per quasi 300 milioni di euro. Sua moglie invece \u00e8 stata assolta insieme ad altre quattro persone mentre suo cognato Luca Necci \u00e8 stato condannato a 4 anni e 2 mesi.\nAltro arresto per bancarotta.\nIl 24 maggio dello stesso anno viene arrestato dalla Guardia di Finanza di Milano con l\u2019accusa di bancarotta fraudolenta e sottrazione fraudolenta al pagamento di imposte in relazione all'indagine sulla \"Porta Vittoria SpA\", la sua societ\u00e0 che avrebbe dovuto riqualificare l'omonimo quartiere milanese e che \u00e8 stata salvata dal fallimento su richiesta dei creditori tra cui il Banco Popolare esposto per 200 milioni di euro. Inoltre la \"Immobiliare 2004\" avrebbe un passivo di 500 milioni per cui si ipotizzano i reati di bancarotta, distrazione di fondi e dissipazione del patrimonio in danno ai creditori; un altro caso \u00e8 il fallimento della societ\u00e0 veicolo \"Mib prima srl\", creata appositamente per trasferire la partecipazione \"Ipi spa\" dal Gruppo Coppola a \"Mi.mo.se spa\". Viene contestato quindi anche il presunto svuotamento delle societ\u00e0 fallite con sottrazione di denaro e beni in modo da sfuggire alle pretese del fisco.\nAl processo che lo vede imputato, nel gennaio 2018, Danilo Coppola si \u00e8 messo a piangere davanti ai giudici milanesi, che lo invitavano a concludere le sue lunghe dichiarazioni spontanee in aula nell\u2019inchiesta milanese con al centro le accuse di bancarotta e sottrazione fraudolenta al pagamento delle imposte e quattro capi di imputazione, tra cui il crac della Porta Vittoria spa."}
{"id": "870955", "revid": "367445", "url": "https://it.wikipedia.org/wiki?curid=870955", "title": "Re degli Unni", "text": ""}
{"id": "870956", "revid": "7336", "url": "https://it.wikipedia.org/wiki?curid=870956", "title": "Cadassiani", "text": ""}
{"id": "870957", "revid": "490388", "url": "https://it.wikipedia.org/wiki?curid=870957", "title": "Kaliuria", "text": "Per kaliuria (dal latino \"kalium\", \u00abpotassio\u00bb), o potassiuria, \u00e8 il livello di potassio nelle urine, che deve essere 30-120 milliequivalenti nelle 24 ore.\nIl potassio \u00e8 un catione prevalentemente intracellulare, contribuendo a regolare l'equilibrio osmotico della membrana, e quindi il volume cellulare. Il suo equilibrio col sodio, altro fondamentale sale, \u00e8 mantenuto dalla pompa sodio-potassio, che trasporta sodio all'esterno della cellula e potassio all'interno.\nL'iperpotassuria, cio\u00e8 un livello eccessivamente elevato di potassio, si ha in caso di:\nL'ipopotassiuria si ha invece in caso di:"}
{"id": "870958", "revid": "486946", "url": "https://it.wikipedia.org/wiki?curid=870958", "title": "Potassuria", "text": ""}
{"id": "870959", "revid": "287204", "url": "https://it.wikipedia.org/wiki?curid=870959", "title": "Chiesa di San Giovanni in Oleo", "text": "San Giovanni \"in Oleo\" \u00e8 una chiesa di Roma, sita a Porta Latina. Il tempietto - piuttosto un oratorio che una vera e propria chiesa - \u00e8 dedicato a san Giovanni Evangelista, nel luogo tradizionalmente indicato come quello del suo tentato martirio.\nSecondo la tradizione, nel 92 san Giovanni sopravvisse al tentato martirio per immersione in una vasca di olio bollente, per ordine dell'imperatore romano Domiziano, come riportato nella Legenda Aurea:\nL'anziano apostolo avrebbe resistito cos\u00ec a lungo senza essere bruciato, che gli astanti, convinti di avere di fronte un potente mago, lo avrebbero liberato, per poi inviarlo in esilio a Patmos, dove avrebbe scritto l\"Apocalisse di Giovanni\". Sul luogo in cui secondo un'antica tradizione avvenne tale episodio furono erette in epoca paleocristiana, intorno al V secolo, la basilica di San Giovanni a Porta Latina ed un \"martyrion\" di forma circolare conosciuto con il nome di San Giovanni \"in Oleo\" cio\u00e8 \"nell'olio\" con riferimento al supplizio del santo. La costruzione giunse fino al XVI secolo, evidentemente in cattive condizioni, quando ne venne deciso la ricostruzione.\nLa struttura attuale \u00e8 una cappella rinascimentale realizzata all'inizio del XVI secolo, intorno al 1509 su commissione del prelato francese Beno\u00eet Adam, ricordato in un'iscrizione sul portale occidentale. Il progetto \u00e8 genericamente attribuito a Donato Bramante o ad Antonio da Sangallo il Giovane senza elementi documentali. La piccola costruzione ha una pianta ottagonale con lesene doriche piegate sugli angoli che sorreggono una trabeazione molto semplice.\nSan Giovanni in Oleo fu poi restaurata da Francesco Borromini, intorno al 1657, su commissione del cardinale Francesco Paolucci che intendeva trasformarlo in cappella di famiglia. Borromini riedific\u00f2 o modific\u00f2 la copertura, costituita da una cupola a padiglione con costoloni, sovrapponendovi un tamburo con un alto fregio a stucco, una copertura conica ed un fastigio terminale in stucco con foglie di palma e gigli, globo di rose (emblema del committente) e croce ed aggiungendo alla trabeazione esistente un'alta fascia decorata con festoni di rose e palme. La natura e la cronologia dell'intervento di Borromini \u00e8 controverso. Secondo alcuni dopo aver realizzato una copertura a costoloni, intervenne anni dopo innalzando il tamburo e nascondendola. \u00c8 stato ipotizzato anche che la modifica sia stato un intervento settecentesco di completamento su disegni di Borromini stesso.\nContemporaneamente al restauro di Borromini, le pareti del piccolo sacello furono adornate da stucchi e affrescate da Lazzaro Baldi con la raffigurazione di storie dell'evangelista tra cui la \"Visione di San Giovanni\" ed il tentato martirio."}
{"id": "870966", "revid": "1893", "url": "https://it.wikipedia.org/wiki?curid=870966", "title": "Teorema delle forze vive", "text": ""}
{"id": "870972", "revid": "36426", "url": "https://it.wikipedia.org/wiki?curid=870972", "title": "San Pietro in Consavia", "text": ""}
{"id": "870973", "revid": "91078", "url": "https://it.wikipedia.org/wiki?curid=870973", "title": "City car", "text": ""}
{"id": "870974", "revid": "36426", "url": "https://it.wikipedia.org/wiki?curid=870974", "title": "Chiesa di sant'Evasio", "text": ""}
{"id": "870979", "revid": "36426", "url": "https://it.wikipedia.org/wiki?curid=870979", "title": "Convento di Nostra Donna (Mondov\u00ec)", "text": ""}
{"id": "870981", "revid": "36426", "url": "https://it.wikipedia.org/wiki?curid=870981", "title": "Sant'Antonio di Ranverso", "text": ""}
{"id": "870992", "revid": "36426", "url": "https://it.wikipedia.org/wiki?curid=870992", "title": "Santa Maria Vetere", "text": ""}
{"id": "870993", "revid": "647919", "url": "https://it.wikipedia.org/wiki?curid=870993", "title": "Duomo di Troia", "text": ""}
{"id": "870995", "revid": "36426", "url": "https://it.wikipedia.org/wiki?curid=870995", "title": "San Giorgio degli Armeni (Bari)", "text": ""}
{"id": "870997", "revid": "339392", "url": "https://it.wikipedia.org/wiki?curid=870997", "title": "San Simplicio di Olbia", "text": ""}
{"id": "870998", "revid": "36426", "url": "https://it.wikipedia.org/wiki?curid=870998", "title": "San Carlo al Corso (Noto)", "text": ""}
{"id": "870999", "revid": "28592", "url": "https://it.wikipedia.org/wiki?curid=870999", "title": "Cattedrale di S. Giorgio (Ragusa)", "text": ""}
{"id": "871000", "revid": "28592", "url": "https://it.wikipedia.org/wiki?curid=871000", "title": "Duomo di Ragusa", "text": ""}
{"id": "871002", "revid": "339392", "url": "https://it.wikipedia.org/wiki?curid=871002", "title": "Santuario Maria SS. di Valverde", "text": ""}
{"id": "871003", "revid": "92723", "url": "https://it.wikipedia.org/wiki?curid=871003", "title": "Cattedrale di S. Giovanni Battista (Ragusa)", "text": ""}
{"id": "871004", "revid": "32698", "url": "https://it.wikipedia.org/wiki?curid=871004", "title": "Insieme semplicemente connesso", "text": ""}
{"id": "871008", "revid": "19933", "url": "https://it.wikipedia.org/wiki?curid=871008", "title": "San Nicol\u00f2 l'Arena", "text": ""}
{"id": "871010", "revid": "77358", "url": "https://it.wikipedia.org/wiki?curid=871010", "title": "Santa Maria della Guardia", "text": ""}
{"id": "871011", "revid": "842", "url": "https://it.wikipedia.org/wiki?curid=871011", "title": "Battaglia per la Terra - Una saga dell'anno 3000", "text": ""}
{"id": "871014", "revid": "339392", "url": "https://it.wikipedia.org/wiki?curid=871014", "title": "Santa Giustina (Padova)", "text": ""}
{"id": "871016", "revid": "77358", "url": "https://it.wikipedia.org/wiki?curid=871016", "title": "Santa Sofia in Padova", "text": ""}
{"id": "871021", "revid": "33921", "url": "https://it.wikipedia.org/wiki?curid=871021", "title": "San Giorgio Maggiore (Monastero)", "text": ""}
{"id": "871023", "revid": "36426", "url": "https://it.wikipedia.org/wiki?curid=871023", "title": "Santa Maria in Organo", "text": ""}
{"id": "871026", "revid": "466539", "url": "https://it.wikipedia.org/wiki?curid=871026", "title": "Contea di Fayette (Ohio)", "text": "La contea di Fayette (in inglese \"Fayette County\") \u00e8 una contea dello Stato USA dell'Ohio. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di 28.433 abitanti. Il suo capoluogo \u00e8 Washington Court House.\nGeografia fisica.\nL'U.S. Census Bureau certifica che l'estensione della contea \u00e8 di 1.054\u00a0km\u00b2, di cui 1.053\u00a0km\u00b2 composti da terra e i rimanenti 1\u00a0km\u00b2 composti di acqua.\nStoria.\nLa Contea di Fayette venne costituita il 1\u00ba marzo 1810."}
{"id": "871033", "revid": "767487", "url": "https://it.wikipedia.org/wiki?curid=871033", "title": "The Party's Just Begun", "text": "The Party's Just Begun \u00e8 un singolo tratto dall'album \"The Cheetah Girls 2\", che \u00e8 la colonna sonora del film \"The Cheetah Girls 2\".\nPresentato in anteprima dalla Disney il 5 giugno 2006, \u00e8 uscito l'11 giugno 2006. In Inghilterra invece \u00e8 uscito l'8 gennaio 2007. La canzone \u00e8 di tipo hip-hop ed \u00e8 stata scritta da Matthew Gerrard e da Robbie Nevil.\nIl singolo \u00e8 arrivata alla posizione numero 49 nel \"Billboard Hot 100\".\nVideo musicale.\nLe Cheetah Girls non hanno fatto un video per questa canzone, poich\u00e9 \u00e8 stata tratta dal film \"The Cheetah Girls 2\" ed \u00e8 stata fatta per promuovere il film. Perci\u00f2 il video \u00e8 una clip dove le Cheetah Girls ballano e cantano.\n\u00c8 stato presentato in anteprima il 22 giugno 2006 su Disney Channel."}
{"id": "871034", "revid": "1442080", "url": "https://it.wikipedia.org/wiki?curid=871034", "title": "Franco Bircher", "text": "Biografia.\nInizia la propria attivit\u00e0 presso importanti studi d'architettura (Linner - Volkart) ancora prima di laurearsi (1945), occupandosi principalmente di stabili industriali eseguiti con elementi prefabbricati in cemento pre-compresso.\nEntra a far parte nel medesimo periodo del consorzio di architetti incaricati della progettazione dell'ospedale cantonale di Zurigo (ora ospedale universitario).\nNel 1949, a Parigi, conclude i propri studi e nell'anno successivo (1950) viene chiamato a presiedere la commissione nazionale per la soluzione del problema degli alloggi per gli studenti universitari a Parigi. Contemporaneamente viene chiamato dalla societ\u00e0 Freyssinet Soci\u00e9t\u00e9 de Navigation, per la progettazione di stabili industriali.\nAll'et\u00e0 di 25 anni viene gi\u00e0 considerato nel capoluogo francese un autorevole protagonista dell'architettura parigina.\nNel 1954, all'et\u00e0 di 29 anni, si trasferisce a Lugano nel Cantone Ticino, da dove nasceranno i suoi maggiori successi.\nNel 1971 fonda una propria impresa di costruzioni totale e nel 1992 la sua attivit\u00e0 d'architetto diviene un'impresa.\nA met\u00e0 degli anni settanta realizza il Serfontana Shopping Center a Morbio Inferiore (Cantone Ticino), primo centro commerciale a potersi fregiare della denominazione di \"Shopping Center\" in Svizzera (contenuti e dimensionamento dell'edificio). La realizzazione \u00e8 stata iscritta nell'archivio AS di architettura Svizzera. \nFranco Bircher \u00e8 un architetto di stile organico, con una profonda conoscenza dei principi dell'architettura neoplastica.\n Edificato su un terreno della superficie di 15\u00a0000\u00a0m\u00b2, questo edificio \u00e8 collocato seguendo l'andamento naturale del territorio, esaltando al massimo le caratteristiche dell'architettura neoplastica e amplificando la perfezione musicale del luogo. La villa di Origlio \u00e8 stata iscritta nell'archivio AS di architettura Svizzera. Demolita e malamente sostituita dall'attuale sede della scuola Steiner, quest'opera architettonica rappresenta un passaggio unico nella storia dell'architettura Svizzera.\nBircher \u00e8 stato anche membro dell'Accademia internazionale citt\u00e0 di Roma."}
{"id": "871035", "revid": "36426", "url": "https://it.wikipedia.org/wiki?curid=871035", "title": "Madonna della Reggia", "text": ""}
{"id": "871036", "revid": "36426", "url": "https://it.wikipedia.org/wiki?curid=871036", "title": "Santa Maria della Consolazione (Todi)", "text": ""}
{"id": "871038", "revid": "1305772", "url": "https://it.wikipedia.org/wiki?curid=871038", "title": "Fco", "text": ""}
{"id": "871040", "revid": "834", "url": "https://it.wikipedia.org/wiki?curid=871040", "title": "Santa Maria Maggiore (Alatri)", "text": ""}
{"id": "871042", "revid": "123926624", "url": "https://it.wikipedia.org/wiki?curid=871042", "title": "Herman Rarebell", "text": "Herman rimase nel gruppo dal 1977 al 1995.\nBiografia.\nHerman fu fondamentale per il gruppo perch\u00e9 insieme agli altri membri della band scrisse canzoni tra le quali Another Piece of Meat, Falling in Love, Rock You Like a Hurricane, Dynamite, Blackout, Arizona, Bad Boys Running Wild, Don't Stop at the Top, Tease Me Please Me.\nNel 1981, pur militando negli Scorpions, pubblic\u00f2 un album solista dal titolo \"Nip in the Bud\". Un secondo album solista, intitolato \"Herman Ze German and Friends\", fu pubblicato tre anni dopo, e vide la partecipazione di amici e ospiti illustri come Don Dokken, Great White, Ratt.\nNel 2007 ha pubblicato il suo terzo album \"I'm Back\", mentre nel 2008 \u00e8 stata pubblicata la raccolta \"My Life as a Scorpion\".\n\u00c8 l'attuale presidente dell'etichetta discografica Monaco Records, che ha egli stesso fondato nel maggio 1995 dopo aver abbandonato gli Scorpions.\nNel 2006 al festival Wacken open air in Germania gli Scorpions si sono riuniti e come ospiti speciali ci furono Herman Rarebell e Ulrich Roth."}
{"id": "871043", "revid": "965226", "url": "https://it.wikipedia.org/wiki?curid=871043", "title": "Massimo Severo Giannini", "text": "Era figlio del giurista Amedeo Giannini.\nBiografia.\nL'impegno nella Resistenza.\nDurante l'occupazione tedesca di Roma Giannini, di fede socialista, oper\u00f2 nelle Brigate Matteotti, agli ordini del collega giurista Giuliano Vassalli.\nIl 24 gennaio 1944 partecip\u00f2 all'azione di un gruppo di partigiani socialisti che permise la fuga di Sandro Pertini e Giuseppe Saragat, assieme ad altri cinque patrioti socialisti, dal carcere di Regina Coeli. L'azione, dai connotati rocamboleschi, fu ideata e diretta da Giuliano Vassalli, con l'aiuto di diversi partigiani delle Brigate Matteotti, tra cui, oltre a Giannini, Giuseppe Gracceva, Filippo Lupis, Ugo Gala, Alfredo Monaco, medico del carcere, e sua moglie Marcella Ficca Monaco. Si riusc\u00ec cos\u00ec prima a far passare Saragat e Pertini dal \"braccio\" tedesco del carcere a quello italiano e quindi a produrre degli ordini di scarcerazione falsi, redatti dallo stesso Vassalli. I due leader del PSIUP furono dunque scarcerati insieme agli altri esponenti socialisti Luigi Andreoni, Luigi Allori, Carlo Bracco, Ulisse Ducci, Torquato Lunedei. Pertini stesso narr\u00f2 in seguito questi fatti nelle sue memorie e in un'intervista concessa ad Oriana Fallaci nel 1973.\nQuest'audace azione partigiana salv\u00f2 probabilmente la vita dei due futuri Presidenti della Repubblica che, se ancora incarcerati a Regina Coeli, sarebbero stati sicuramente inseriti nell'elenco dei detenuti politici da uccidere alle Fosse Ardeatine.\nCarriera accademica.\nAllievo di Santi Romano e Guido Zanobini, diventa professore ordinario di diritto amministrativo a 24 anni, nel 1939. Ha insegnato nelle universit\u00e0 di Sassari, Perugia, Pisa e universit\u00e0 di Roma La Sapienza. Fu anche avvocato.\nFu direttore della Rivista trimestrale di diritto pubblico ed autore di centinaia di pubblicazioni in materia di diritto costituzionale, amministrativo ed economico.\nMovendo dalla teoria istituzionalistica di Santi Romano, fu il primo sostenitore dello studio del diritto pubblico fondato su un approccio interdisciplinare e realistico, osservando come lo studio di un sistema giuridico non potesse limitarsi allo studio delle norme che lo componevano, dovendo abbracciare anche l'economia, la sociologia, la scienza politica \"etc.\"\n\u00c8 stato membro dell'Accademia dei Lincei e vice presidente del Consiglio superiore dei Beni Culturali.\nNel 1984 viene istituita una Commissione - da lui presieduta - per dare attuazione all\u2019indirizzo programmatico di governo circa la \u201c\"messa a fuoco di definiti diritti del cittadino nei rapporti con l\u2019amministrazione per porre fine alle imperscrutabilit\u00e0, alle immotivate lentezze, ai superati autoritarismi dei comportamenti amministrativi\"\u201d. La Commissione ha il compito di formulare proposte per la revisione della disciplina dei procedimenti amministrativi allo scopo di promuovere la democratizzazione e la semplificazione amministrativa. Sar\u00e0 grazie a questa Commissione, da lui tanto voluta, che saranno poste le fondamenta della famosa legge sul procedimento amministrativo e la trasparenza delle pubbliche amministrazioni, che rivoluzioner\u00e0 per sempre i rapporti tra cittadino e pubblici poteri (legge 7 agosto 1990, n. 241).\nNel 1988 \u00e8 stato insignito del premio Aldo Sandulli. Nel 1990 l'Accademia dei Lincei gli ha conferito il Premio Feltrinelli per le Scienze Giuridiche.\nProfessore emerito dal 1990, \u00e8 morto nel 2000 a seguito di una crisi cardiaca.\nCarriera politica.\nFu capo di gabinetto del ministro per la Costituente Pietro Nenni dal 12 agosto 1945 al 2 agosto 1946. Dal luglio 1946 ai primi mesi del 1948 \u00e8 capo dell'ufficio legislativo del ministero dell'Industria, nominato da Rodolfo Morandi. Iscritto al Partito Socialista Italiano, se ne allontana nel 1953. Rientrer\u00e0 nel Psi qualche anno pi\u00f9 tardi, e fino al 1991 far\u00e0 anche parte dell'Assemblea nazionale del PSI istituita da Bettino Craxi nel 1984.\nGiannini ha fatto parte di numerose commissioni ministeriali, in particolare la commissione creata dal ministro dell'Industria e commercio Emilio Colombo e presieduta da Francesco Santoro Passarelli per la riforma del diritto societario (1959), e le commissioni istituite tra il 1962 e il 1966 dai successivi ministri dei Lavori pubblici Fiorentino Sullo, Giovanni Pieraccini e Giacomo Mancini per l'elaborazione di una riforma della legge urbanistica. Nel 1976 presiede la commissione ministeriale che rediger\u00e0 i decreti del Presidente della Repubblica che trasferiscono le funzioni alle Regioni. Come tecnico di area socialista \u00e8 ministro per la Funzione pubblica nel governo Cossiga I (4 aprile 1979 - 4 agosto 1980) e nel Cossiga II (4 agosto 1980 - 18 ottobre 1980).\nDurante questo periodo d\u00e0 alle stampe un rapporto per la riforma della pubblica amministrazione in Italia, dando luogo a quello che \u00e8 stato definito il suo terzo periodo di esperienza da riformatore, in cui \"riusc\u00ec da un lato a far acquisire consapevolezza della grande importanza politica dell'amministrazione e della necessit\u00e0 della sua riforma; dall'altra impost\u00f2 il problema della riforma come problema economico (di maggiore efficienza dei servizi amministrativi), con le conseguenti necessit\u00e0 di razionalizzazione e di diminuzione dei costi\". Ci\u00f2 lo indusse - al di l\u00e0 della riproposizione di alcune posizioni che aveva avanzato in giovent\u00f9 - a riprendere l'assunto secondo cui \"la prima parte della Costituzione \u00e8 opera monumentale, degna di figurare accanto alle pi\u00f9 grandi Costituzioni esistenti. La seconda parte \u00e8 un obbrobrio\".\nAll'inizio degli anni '90 si schiera a favore di un sistema elettorale maggioritario, aderendo al comitato promotore presieduto da Mario Segni. Fonda il CORID (Comitato per la Riforma Democratica) che promuove i quesiti referendari per l'abolizione del Ministero delle Partecipazioni Statali, la riforma dell'intervento straordinario nel Mezzogiorno, il sistema delle nomine bancarie, e ader\u0131sce al referendum sul finanziamento pubblico dei partiti promosso dai radicali (i referendum si tennero tutti insieme il 18 aprile 1993).\nIn disaccordo con Mario Segni, fonda la lista S\u00ec Referendum, con l'obiettivo di difendere in Parlamento le riforme referendarie. Vi aderiscono, tra gli altri, Ernesto Galli della Loggia, Federico Zeri, Nicola Matteucci e Marcello Pera. Alle elezioni politiche del 5 aprile 1992 la lista avr\u00e0 pochissimi voti e non riuscir\u00e0 a conquistare alcun seggio."}
{"id": "871049", "revid": "118954425", "url": "https://it.wikipedia.org/wiki?curid=871049", "title": "Piazza Sedile", "text": "Piazza Sedile \u00e8 la piazza principale di Modugno in provincia di Bari, situata ad est del centro storico. La piazza, di origine settecentesca, trae il proprio nome dal \u201cSeggio dei Nobili\u201d, luogo in cui l'aristocrazia locale, per lo pi\u00f9 trasferitasi a Modugno quando il centro era ducato sforzesco, eleggeva i propri rappresentanti e prendeva le decisioni per l'indirizzo politico della comunit\u00e0. \nSino all'abbattimento delle mura cittadine nel 1821, la piazza era chiamata Largo Purgatorio, dal nome dell'omonima chiesa che vi si affaccia. Con la creazione della strada consolare Bari-Altamura (oggi via Roma e corso Vittorio Emanuele) al largo Purgatorio fu congiunto il largo Sedile e il perimetro della piazza fu ridefinito. Per molto tempo rimase poco curata e divenne luogo di ristagno di acque reflue. Tra il 1863 e il 1879 venne sistemata e bonificata. \nDurante il periodo fascista, prese il nome di Piazza Impero\nLa piazza, nonostante le numerose modifiche nel corso della storia di Modugno, conserva una struttura armonica, dove i palazzi ottocenteschi (Palazzo Crispo e Palazzo Zanchi-Giampaolo) hanno misure proporzionate con le strutture precedenti gi\u00e0 presenti nella piazza (Sala del Sedile dei Nobili, Chiesa del Purgatorio, Palazzo Scarli, Palazzo Angarano-Maranta, Palazzo Parmigiani-De Sario)."}
{"id": "871052", "revid": "60592", "url": "https://it.wikipedia.org/wiki?curid=871052", "title": "Piazza Sedile (Modugno)", "text": ""}
{"id": "871053", "revid": "944535", "url": "https://it.wikipedia.org/wiki?curid=871053", "title": "Miranda Bailey", "text": "Miranda Bailey \u00e8 un personaggio della serie televisiva \"Grey's Anatomy\", interpretato da Chandra Wilson.\nCome per il personaggio principale \"Meredith Grey\" nel nome \u00e8 implicito il riferimento a un famoso testo di Medicina, il Bailey Surgical textbook, che non a caso \u00e8 un libro di chirurgia.\nDescrizione.\nLaureata al Wellsey College, \u00e8, nella prima stagione, un chirurgo specializzando anziano al suo quarto anno di specializzazione (per poi diventare un medico strutturato nel corso della serie), il cui soprannome \u00e8 \"La nazista\", per via del suo carattere molto deciso. Spesso si ritrova a dover sgridare i suoi colleghi, troppo presi dai loro problemi personali e a volte poco obiettivi. Ha un legame speciale con il Capo che considera il suo mentore che tuttavia non risparmia dalle sue sfuriate. Durante il corso della serie si affeziona molto ai suoi specializzandi tanto da paragonarli a figli e come tali si ritrova a condividere con loro gioie e dolori. Tenta di imparare a essere un buon genitore e allo stesso tempo cerca di prendersi cura della sua carriera. \u00c8 il cuore dell'ospedale nonostante non voglia ammetterlo.\nStoria del personaggio.\nPrima stagione.\nMiranda Bailey \u00e8 una specializzanda al quarto anno, ed \u00e8 lei la responsabile di Meredith, Alex, Cristina, George e Izzie. \u00c8 molto severa con loro, tanto da farsi assegnare il soprannome di \"nazista\". Il durissimo discorso tenuto da Miranda alle matricole, verr\u00e0 a sua volta ripetuto ai tirocinanti dell'anno successivo.\nSeconda stagione.\nDopo aver provato per sette anni a restare incinta, d\u00e0 alla luce un bambino, che chiama William George Bailey Jones (che lei chiama Tuck, probabilmente per via di suo padre), mentre il reparto di chirurgia era interessato da un allarme bomba. George O'Malley le \u00e8 molto vicino durante il parto e lei lo ringrazia dando al figlio il suo stesso nome. Mentre la Bailey sta partorendo suo marito \u00e8 in sala operatoria col Dottor Shepherd.\nRiceve inoltre molti rimproveri perch\u00e9 accusata di non essere in grado di occuparsi dei suoi specializzandi che hanno tagliato l'alimentatore del LVAD di Denny Duquette.\nTerza stagione.\nPer un periodo la sua idea di occuparsi al contempo della famiglia e della carriera viene messa a dura prova, soprattutto dopo i duri attacchi ricevuti durante la conferenza su \"Morbilit\u00e0 e Mortalit\u00e0\". Mentre la sua fiducia in s\u00e9 stessa tornava, soffriva perch\u00e9 si rendeva conto di non passare abbastanza tempo con suo figlio tanto da cantargli una volta, a tarda notte, per telefono, \"God Bless the Child\". Delusa dall'aiuto assolutamente marginale che riesce a dare ai pazienti come chirurgo decide di aprire un policlinico gratuito al Seattle Grace. Inizialmente incontra molte resistenze da parte degli strutturati ma dopo aver parlato col capo capisce come obbligare gli strutturati a darle il loro appoggio. Il Poliambulatorio quindi apre e lei \u00e8 soddisfatta all'idea che possa offrire alle persone la possibilit\u00e0 di una vita migliore.\nQuarta stagione.\nQuando Richard affida il ruolo di specializzando capo alla Torres, Miranda assume un atteggiamento distaccato nei suoi confronti. Prova amarezza per ci\u00f2; tuttavia Callie ha difficolt\u00e0 a svolgere le sue responsabilit\u00e0 amministrative cos\u00ec chiede alla Bailey di prendere il suo posto e coprirla per un giorno mentre lei affronta un intervento dietro l'altro, ma il capo capisce che la Bailey stava coprendo Callie quindi, nonostante Miranda avesse negato di aver coperto la collega, licenzia Callie e nomina Miranda specializzando capo.\nQuinta stagione.\nI rapporti con il marito, gi\u00e0 messi alla dura prova si disintegrano portandoli alla separazione.\nAll'arrivo del brillante chirurgo pediatrico Arizona Robbins, Miranda \u00e8 indotta dalla stessa pediatra a scegliere pediatria come specializzazione, anche se aveva quasi finito quella in chirurgia generale. Alla fine \u00e8 obbligata ad accettare il posto di strutturato offertole da Webber in quanto viene messa alle strette da suo marito, a causa dei duri orari di lavoro a cui \u00e8 costretto uno specializzando.\nSesta stagione.\nA partire da questa stagione, la dottoressa \u00e8 uno strutturato di chirurgia generale.\nIl padre viene a farle visita in occasione delle feste natalizie per parlarle riguardo al divorzio, facendole capire il suo dissenso e che la considera una delusione.\nIncomincia una relazione con il dottor Ben Warren, l'anestesista del Seattle Grace, ma si concluder\u00e0 nel primo episodio della settima stagione perch\u00e9 lei lo giudica troppo perfetto per la sua situazione psicologica dopo la sparatoria.\nNegli episodi \"Santuario\" e \"Vivere o morire\" rimane intrappolata in un piano dell'ospedale assieme a Charles e alla paziente Mary. Con quest'ultima avr\u00e0 un rapporto speciale. Torner\u00e0 nella settima stagione per avere il suo intervento ma a un certo punto diventa settica e il marito Bill decider\u00e0 di staccarle la spina.\nSettima stagione.\nNonostante la sofferenza per la rottura con Ben, incomincia una relazione con un infermiere dell'ospedale di nome Eli conosciuto durante un caso. La sera stessa Eli le propone di uscire assieme per festeggiare la scoperta sulla riduzione delle complicanze delle fistole. Da questo momento l'infermiere comincer\u00e0 a flirtare sul posto di lavoro e a scrivere messaggi \"erotici\" sulle cartelle ospedaliere, e arriver\u00e0 a proporre a Miranda di buttarglielo nella stanza dei medici.\nAlla fine dell'ultimo episodio Eli le chieder\u00e0 di andare a dormire a casa sua e lei, inizialmente titubante, accetta.\nOttava stagione.\nAl ritorno di Ben, la Bailey lascia Eli, dopo aver capito che lo sta usando solo per il sesso, mentre lui \u00e8 realmente innamorato di lei. Ben a questo punto le propone di tornare insieme e lei, dopo un iniziale rifiuto, accetta. Dopo due settimane Ben le propone di andare a vivere insieme ma Miranda non vorr\u00e0 neanche parlarne, considerando la cosa complicata dato che ha un figlio. Alla fine per\u00f2 capisce di essere innamorata sul serio del dott. Warren e cos\u00ec accetta.\nNona stagione.\nIn questa stagione Miranda si sposa con il dottor Warren e in quello stesso giorno muore la moglie di Webber.\nDecima stagione.\nLa Bailey entra in un periodo di depressione in seguito a un disturbo ossessivo compulsivo.\nUndicesima stagione.\nLa Bailey prende il posto di Cristina Yang nel consiglio.\nDodicesima stagione.\nDiventa primario di chirurgia (chief of surgery), superando la candidata esterna proposta da Catherine Avery. Inizialmente non viene accettata dai suoi sottoposti, in quanto \u00e8 troppo autoritaria e pretende troppo da loro. Successivamente la situazione migliora e Miranda ritorna a essere adorata da tutti. Avr\u00e0 dei problemi coniugali con Ben, che ha messo a rischio una paziente arrivando a sospenderlo per sei mesi dal programma di specializzazione. Quando Warren torner\u00e0 a fare l'anestesista, la Bailey si arrabbier\u00e0 molto. Tra lei e il marito torna il sereno a fine stagione, quando Miranda lo fa tornare nel programma anticipatamente per aver salvato la vita ad April Kepner, dopo averle praticato un cesareo d'urgenza a casa di Meredith.\nTredicesima stagione.\nIn questa stagione la Bailey (convinta da Catherine Avery), decide di licenziare il dottor Webber come insegnante degli specializzandi, sostituendolo con la dott.ssa Eliza Minnick. La donna ha un nuovo metodo di insegnamento che permette agli specializzandi di operare. Richard non la prender\u00e0 bene perch\u00e9 in passato la stessa Miranda \u00e8 stata sua allieva e incomincia a farle guerra in ospedale. La Bailey si trover\u00e0 contro anche Meredith (sua ex allieva, che sar\u00e0 costretta a sospendere per un breve periodo). Alla fine, in ospedale la situazione si risolve e Miranda e Richard fanno pace. Successivamente la Bailey licenzia Eliza, capendo che la preparazione che Webber fornisce \u00e8 pi\u00f9 completa.\nCasting.\nIn origine, il personaggio della Bailey doveva essere rappresentato da una donna bionda. Tuttavia l'audizione della Wilson fu un successo tale da farle ottenere la parte. L'attrice Sandra Oh si era presentata al casting per la parte della dottoressa Bailey, ma venne poi ammessa come Cristina Yang."}
{"id": "871056", "revid": "287204", "url": "https://it.wikipedia.org/wiki?curid=871056", "title": "J\u00fcrgen Rosenthal", "text": ""}
{"id": "871059", "revid": "74801", "url": "https://it.wikipedia.org/wiki?curid=871059", "title": "Contea di Fayette (Pennsylvania)", "text": "La contea di Fayette (in inglese Fayette County) \u00e8 una contea dello Stato USA della Pennsylvania. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di abitanti. Il suo capoluogo \u00e8 Uniontown.\nGeografia fisica.\nL'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Fayette venne costituita il 26 settembre 1783.\nMunicipalit\u00e0.\nPer la legge della Pennsylvania, esistono quattro tipi di municipalit\u00e0 incorporate: citt\u00e0 (\"cities\"), distretti (\"boroughs\"), \"township\", e, in almeno due casi, paesi (\"towns\"). Le seguenti citt\u00e0, distretti e \"township\" si trovano nella contea di Fayette:"}
{"id": "871063", "revid": "1305772", "url": "https://it.wikipedia.org/wiki?curid=871063", "title": "Katamari Damacy", "text": " \u00e8 un videogioco giapponese per PlayStation 2 ideato da Keita Takahashi e pubblicato dalla Namco. Mai uscito in Europa, venne pubblicato per la prima volta in Giappone il 18 marzo 2004, negli Stati Uniti e in Canada il 22 settembre dello stesso anno.\nIl suo primo seguito \u00e8 stato \"We Love Katamari\", sempre per Playstation 2; il secondo sequel prende il nome di \"Me &amp; My Katamari\" ed \u00e8 stato sviluppato per PSP. Entrambi i titoli, contrariamente all'episodio principale, sono giunti nei paesi europei, Italia compresa.\nNel 2018 \u00e8 stato realizzata una versione in alta definizione del gioco dal titolo \"Katamari Damacy Reroll\", distribuita per Microsoft Windows e Nintendo Switch. Nel 2020 il titolo \u00e8 stato reso disponibile anche per PlayStation 4 e Xbox One.\nTrama.\nNei panni del Principe bisogna spingere una sfera (katamari) di piccole dimensioni e, inglobando vari oggetti, dalla cancelleria agli animali, dalle piante fino ad interi continenti, ripopolare il cielo di stelle e soddisfare i desideri del Re del Cosmo."}
{"id": "871070", "revid": "34222", "url": "https://it.wikipedia.org/wiki?curid=871070", "title": "St. Andrew's Church of Scotland", "text": ""}
{"id": "871085", "revid": "1596344", "url": "https://it.wikipedia.org/wiki?curid=871085", "title": "Erast\u00e8s", "text": "Erast\u00e8s (, traducibile come \"amante\") era il termine con cui nell'antica Grecia, si definiva l'uomo adulto che aveva una relazione con un adolescente di sesso maschile, che per legge doveva avere pi\u00f9 di 12 anni.\nTale relazione, pur essendo a sfondo erotico-sessuale, si arricchiva tuttavia di molteplici aspetti relazionali e di contenuti pedagogici.\nL\"erast\u00e8s\" infatti insegnava all\"er\u00f2menos\", ovvero al fanciullo amato, il senso civico, la cultura e l'amore. In cambio, egli si aspettava dall\"eromenos\" gioia e piacere fisico.\nIn ogni caso, secondo la morale sessuale greca, l\"eromenos\" non doveva concedersi subito all\"eraste\", ma importante era il corteggiamento attuato dall\"erast\u00e8s\" nei suoi confronti, come raffigurano vasi e coppe dell'epoca classica.\nL\"erast\u00e8s\" inoltre doveva prendersi cura dell\"er\u00f2menos\", anche con denaro o proteggendolo politicamente.\nA seguito soprattutto della pubblicazione dell'opera di Kenneth Dover intitolata \"L'omosessualit\u00e0 nella Grecia antica\" nel 1978, i due termini di \"erast\u00e8s\" ed \"er\u00f2menos\" sono divenute le parole standard per definire i due ruoli della relazione pederastica. Entrambe derivano dal verbo \u1f10\u03c1\u03ac\u03c9 \"er\u00e0o\" col significato di amare (da cui discende pure il nome del dio Eros).\nSecondo l'interpretazione data da Dover sussiste poi una stretta dicotomia tra la figura dell\"erast\u00e8s\"-\u1f10\u03c1\u03b1\u03c3\u03c4\u03ae\u03c2 (plurale \"erastai\"), l'amante pi\u00f9 grande visto come \"partner\" attivo e dominante, col suffisso tes-\u03c4\u03ae\u03c2 come complemento di agente, e la parola della lingua greca antica \"paiderast\u00eas\", che significava s\u00ec \"amante dei ragazzi\", ma di solito indicato con una connotazione negativa: l\"erastes\" dovrebbe quindi rimanerne distinto contenendo in s\u00e9 una forma assai pi\u00f9 idealizzata di tal amore. L'amante, per come la vede Dover, avrebbe inoltre dovuto essere solo poco pi\u00f9 che ventenne e quindi la differenza di et\u00e0 tra i due poteva benissimo anche essere del tutto trascurabile."}
{"id": "871088", "revid": "519091", "url": "https://it.wikipedia.org/wiki?curid=871088", "title": "UEFA Women's Champions League", "text": "La UEFA Women's Champions League \u00e8 la massima competizione calcistica europea per club, istituita dalla UEFA nella stagione 2001-02 con il nome di UEFA Women's Cup. Omologo femminile della UEFA Champions League, \u00e8 riservata alle squadre classificatesi ai primi posti nei rispettivi campionati nazionali europei. \u00c8 talora denominata \"Women's European Cup\", per attestare il suo stato di unica competizione UEFA per i club femminili di calcio, mentre il formato della UEFA Champions League maschile non \u00e8 ancora economicamente praticabile.\nVengono iscritte al torneo le societ\u00e0 vincitrici dei rispettivi tornei nazionali, siano essi un campionato o una coppa (se non \u00e8 prevista una lega nazionale).\nSono riservati due posti per le prime dodici federazioni nazionali nel coefficiente UEFA, mentre tutte le altre possono iscrivere una sola squadra.\nFormula.\nUEFA Women's Cup.\nNelle prime tre edizioni della UEFA Women's Cup la competizione prevedeva una prima fase di qualificazione che riduceva il numero di squadre a 32 per la fase a gironi. Le squadre vincitrici degli otto gironi accedevano ai quarti di finale. A partire dall'edizione 2004-2005 le squadre vincitrici dei gironi di qualificazione accedevano a una seconda fase a gironi, a cui partecipavano sedici squadre divise in quattro gironi. Accedevano ai quarti di finale le prime due classificate di ciascun girone, con le prime ad affrontare le seconde. Le partite dei gironi venivano ospitate da una delle squadre del gironi e giocate nel giro di cinque giorni. Eccetto che la finale della prima edizione, tutte le partite della fase ad eliminazione diretta venivano giocate con partite di andata e ritorno: in caso di pareggio valeva la regola dei gol fuori casa ed eventualmente tempi supplementari e tiri di rigore. Queste regole tuttora valgono per quei turni che prevedono l'eliminazione diretta.\nIl cambio di nome in UEFA Women's Champions League.\nSul finire del 2008 la UEFA annunci\u00f2 il lancio della UEFA Women's Champions League in sostituzione della UEFA Women's Cup. Con il nuovo formato accedevano alla competizione anche le squadre seconde classificate dei campionati delle prime otto federazioni secondo il ranking UEFA annuale. Per la prima edizione (2009-2010) i primi otto campionati erano: Frauen-Bundesliga per la Germania, Damallsvenskan per la Svezia, Women's Premier League per l'Inghilterra, Division 1 F\u00e9minine per la Francia, Elitedivisionen per la Danimarca, Vys\u0161ij Divizion per la Russia, Toppserien per la Norvegia, Serie A Femminile per l'Italia. Negli anni successivi con la Toppserien si sono alternate l'\u00darvalsdeild kvenna per l'Islanda, la \u00d6FB-Frauenliga per l'Austria, la I. liga \u017een per la Repubblica Ceca e la Primera Divisi\u00f3n Femenina per la Spagna.\nIl formato della competizione era caratterizzato da una prima fase a gironi, di numero variabile a seconda del numero complessivo di squadre partecipanti e ciascuno composto da quattro squadre, e le partite erano ospitate da una delle squadre facenti parte il girone. Alla fase a eliminazione diretta, oltre alle squadre direttamente qualificate, accedevano le vincitrici di ciascun girone, per un totale di 32 contendenti che si affrontavano in un torneo con partite di andata e ritorno. La finale si disputava in partita unica in campo neutro e il gioved\u00ec prima della finale della UEFA Champions League.\nIl regolamento della UEFA Women's Champions League prevede la partecipazione di tutte le squadre delle 54 federazioni appartenenti alla UEFA. Di queste 54 federazioni solamente Andorra, Liechtenstein, San Marino e Gibilterra non hanno mai iscritto loro squadre alla competizione.\nRiforma del 2016.\nIl 25 settembre 2015 la UEFA ha annunciato che a partire dall'edizione 2016-2017 il numero di federazioni che potranno iscrivere due squadre alla UEFA Women's Champions League passer\u00e0 da 8 a 12. Sulla base del ranking UEFA per la stagione 2016-2017 le 12 federazioni interessate sono: Germania, Francia, Svezia, Inghilterra, Russia, Spagna, Danimarca, Italia, Austria, Repubblica Ceca, Scozia e Norvegia. Tra queste dodici solamente la Scozia non aveva mai iscritto pi\u00f9 di una squadra.\nInoltre, le squadre vincenti i campionati nazionali di queste 12 federazioni accedevano direttamente ai sedicesimi di finale, cos\u00ec come le seconde classificate delle medesime federazioni, ma in numero dipendente dal numero di federazioni che avevano accesso alla competizione. Accedeva ai sedicesimi di finale anche la squadra vincitrice della UEFA Women's Champions League dell'edizione precedente, anche se non direttamente qualificata attraverso il proprio campionato nazionale. Il resto del formato del torneo rimaneva inalterato.\nPer l'edizione 2019-2020 \u00e8 previsto, ma solo per la finale, l'utilizzo del VAR.\nRiforma del 2021.\nL'edizione 2021-2022 segna un nuovo cambio di formato della competizione. Quattro squadre sono ammesse direttamente alla fase a gironi, mentre le restanti dodici vengono ammesse tramite la fase di qualificazione, che \u00e8 composta da un percorso campioni (dal quale si qualificano sette squadre) e da un percorso piazzate (dal quale si qualificano cinque squadre). La fase a gironi \u00e8 seguita dalla fase a eliminazione diretta, che parte dai quarti di finale, ai quali si qualificano le prime due classificate nei quattro gironi."}
{"id": "871095", "revid": "78273", "url": "https://it.wikipedia.org/wiki?curid=871095", "title": "Angkar", "text": ""}
{"id": "871106", "revid": "1305772", "url": "https://it.wikipedia.org/wiki?curid=871106", "title": "Chiesa di Santa Maria in Aracoeli (disambigua)", "text": ""}
{"id": "871115", "revid": "1793900", "url": "https://it.wikipedia.org/wiki?curid=871115", "title": "Ceraunofobia", "text": "La ceraunofobia (dal greco antico \"keraun\u00f3s\", \"cheraunos\", \"fulmine\" e \"phobos\", \"phobos\", \"paura\") \u00e8 una fobia specifica di tuoni e fulmini, comune nell'essere umano, specialmente tra i bambini e presente anche nei cani, nei gatti.\nAltri termini utilizzati per indicare questa fobia sono la brontofobia, dal greco \"vront\u00e9s\" (tuono) e la tonitrofobia, dal latino \"tonitrus\" (tuono), specifici dei tuoni, e la astrapofobia, dal greco \"astrap\u00ed\" (fulmine).\nI sintomi, come per le altre fobie, includono attacchi di panico, difficolt\u00e0 respiratorie, tachicardia, sudorazione e nausea.\nMolti di coloro che soffrono di \"ceraunofobia\" cercano di sfuggire alla causa della paura: durante un temporale i bambini si nascondono solitamente in luoghi senza finestre, come il sottoscala, l'armadio o sotto il letto. Analogamente, adulti e adolescenti adottano lo stesso meccanismo e cercano riparo in ogni luogo in cui non si vede n\u00e9 si sente il temporale.\nIl trattamento, al pari delle altre fobie, consiste nell'esporre gradualmente il paziente alla fobia stessa, facendolo respirare lentamente."}
{"id": "871128", "revid": "115233", "url": "https://it.wikipedia.org/wiki?curid=871128", "title": "Chiesa Santa Maria del Soccorso", "text": ""}
{"id": "871132", "revid": "1632387", "url": "https://it.wikipedia.org/wiki?curid=871132", "title": "Embraze", "text": "Gli Embraze sono un gruppo di Kiiminki, Finlandia. La loro musica pu\u00f2 essere descritta come una combinazione di metal tradizionale con elementi dark/gothic. L'ultimo album della band, \"The Last Embrace\", \u00e8 uscito il 16 agosto 2006."}
{"id": "871133", "revid": "39900", "url": "https://it.wikipedia.org/wiki?curid=871133", "title": "Abbas ibn Firnas", "text": "Ibn Finas invent\u00f2 il primo aeromobile, ed \u00e8 considerato come uno dei padri dell'aviazione. Secondo John Harding, l'aliante di Ibn Firnas \u00e8 stato il primo tentativo di volo pi\u00f9 pesante dell'aria nella storia dell'aviazione.\nSi rese anche famoso per le sue innumerevoli attivit\u00e0 di studioso e inventore, applicandosi alla fisica, alla chimica e all'astronomia. \nSvilupp\u00f2 una formula per la fabbricazione del cristallo con cui costru\u00ec lenti correttive \"pietre per leggere\", nonch\u00e9 un sistema per la costruzione di planetari, con la simulazione della rotazione di stelle e pianeti.\nViene ricordato principalmente per il suo esperimento di volo. Con circa mille anni di anticipo sui fratelli Wright, infatti, costru\u00ec una macchina volante con la quale, all'et\u00e0 di 65 anni, tent\u00f2 personalmente il volo lanciandosi da una torre di Cordova. L'esperimento riusc\u00ec parzialmente: \u2018Abb\u0101s riusc\u00ec per qualche momento a librarsi nell'aria, ma fin\u00ec per planare bruscamente a terra, procurandosi alcune ferite, probabilmente per non aver calcolato correttamente l'utilizzo della coda.\nSono stati intitolati al suo nome l'aeroporto di Baghdad, un ponte, e un cratere lunare."}
{"id": "871135", "revid": "267975", "url": "https://it.wikipedia.org/wiki?curid=871135", "title": "Chiesa di Santa Bibiana", "text": "La chiesa di Santa Bibiana \u00e8 una chiesa di Roma, dedicata a santa Bibiana, nel Rione Esquilino.\nStoria.\nUn'antica tradizione, non documentata, vuole che la chiesa sia stata costruita nel 363 dalla matrona romana Olimpina (o Olimpia) sulla casa dove avrebbero subito il martirio, durante la presunta persecuzione dell'imperatore Giuliano (361-363), Bibiana martire assieme alla madre Dafrosa e alla sorella Demetria, mentre il padre Flaviano sarebbe stato esiliato e martirizzato \"ad Aquas Taurinas\" (forse l'attuale Montefiascone). La chiesa sorgeva nell'area degli \"Horti Liciniani\", poco distante dal ninfeo comunemente noto come tempio di Minerva Medica. Nei pressi della chiesa sorgeva un antico cimitero, detto dalle fonti \"ad ursum pileatum\".\nSecondo il Liber Pontificalis invece, la chiesa fu costruita nel 467 sotto il pontificato di papa Simplicio. Papa Leone II (682-683) vi trasfer\u00ec le reliquie dei martiri Simplicio, Faustino e Viatrice dalle catacombe di Generosa. Lo stesso papa fece costruire nei pressi (\"iuxta Sanctam Vivianam\") una chiesa dedicata a Paolo di Tarso, oggi scomparsa.\nL'edificio fu restaurato da papa Onorio III nel 1224: in questa occasione il papa fece erigere accanto alla chiesa un monastero femminile, occupato fino alla met\u00e0 del XV secolo, e poi distrutto da Urbano VIII, che agli inizi del Seicento ordin\u00f2 il rifacimento completo della chiesa: i lavori, durati due anni, furono eseguiti in occasione del Giubileo del 1625 (come ricordano le iscrizioni sulle porte d'ingresso) sotto la direzione di Gian Lorenzo Bernini. I suoi interventi consistettero nel rifacimento della facciata, nella costruzione di due cappelle in fondo alle navate laterali, nella chiusura delle finestre della navata centrale e nella costruzione del nuovo presbiterio in luogo dell'antica abside; al Bernini si deve anche la statua della santa che oggi domina l'altare maggiore.\nLa chiesa \u00e8 stata sede della parrocchia omonima, eretta il 30 maggio 1953 con il decreto del cardinale vicario Clemente Micara \"\u201cCum in illa regione\u201d\", ed officiata dai religiosi della congregazione dei Figli della Sacra Famiglia. La parrocchia \u00e8 stata soppressa il 10 ottobre 2020.\nDescrizione.\nLa facciata \u00e8 ripartita in due ordini. L'ordine inferiore presenta un porticato a tre arcate, suddiviso da pilastri con capitelli in stile ionico. L'ordine superiore \u00e8 tripartito dagli stessi pilastri, che separano finestre rettangolari. Questo tipo di configurazione della facciata (porticato inferiormente e piano nobile superiormente) \u00e8 stato, fino a quel momento, esclusiva prerogativa dei palazzi civili rinascimentali. Il restauro della chiesa nel 1624 dopo il ritrovamento del corpo della santa costituiscono il primo banco di prova nel campo dell'architettura del Bernini. Egli introduce una consistente novit\u00e0 nella facciata, unendo la tradizione del palazzo alle novit\u00e0 barocche riscuotendo un notevole successo, sebbene la facciata di Santa Bibiana rappresenti un unicum all'interno della storia dell'architettura. Nel porticato \u00e8 posta una lapide del XIII secolo a ricordo del cimitero e del convento esistenti un tempo\nL'interno dell'edificio \u00e8 a tre navate suddiviso da colonne di spoglio. Nei pressi dell'ingresso \u00e8 una colonna in marmo rosso, che la tradizione attesta sia quella su cui Bibiana sub\u00ec il supplizio della flagellazione con corde piombate. Essa \u00e8 protetta da una grata in bronzo dorato, eseguita su disegno del Bernini.\nLungo le pareti delle navate sono inserite diverse tombe delle badesse dell'antico convento. Su ciascuna navata si apre una cappella. Quella della navata di sinistra fu realizzata alla fine del Seicento da Vincenzo Pacetti: all'altare una pala di Giacomo Verona con \"Santa Geltrude in estasi\"; sulla parete di destra la tomba dello stesso Pacetti. La cappella della navata di destra fu eretta nel 1702 per la famiglia Petroni, il cui stemma \u00e8 al centro dell'arco di ingresso; la pala dell'altare raffigura \"Santi in venerazione dell'immagine della Madonna col Bambino\"; sulle pareti laterali due dipinti, in cui sono raffigurati diversi santi e le effigi di due re, Leopoldo I d\u2019Austria e Carlo II di Spagna; tutte le opere di questa cappella sono attribuite a Girolamo Stroppa (1637-1705), discepolo di Pietro da Cortona.\nLe navate laterali terminano con due cappelle, opera, come detto, del Bernini. Esse sono dedicate a santa Demetria e a santa Dafrosa, rappresentate da due tele, opera rispettivamente di Pietro da Cortona e Agostino Ciampelli (1577-1642).\nLe pareti della navata centrale, su cui un tempo si aprivano le finestre poi chiuse dal Bernini, sono interamente ricoperte da dipinti. Il ciclo pittorico della parete sinistra \u00e8 di Pietro da Cortona, mentre quello sulla parete destra \u00e8 di Agostino Ciampelli. Entrambi illustrano episodi della vita di santa Bibiana e furono fatti eseguire da papa Urbano VIII in concomitanza con il rifacimento della chiesa, come ricorda una grande iscrizione posta nella controfacciata.\nLa navata centrale termina con l'altare maggiore. Al di sotto di questi \u00e8 collocata un'antica vasca romana di alabastro, rinvenuta durante i lavori del 1624; in essa sono conservate le reliquie delle sante Bibiana, Demetria e Dafrosa. Al di sopra dell'altare, invece, \u00e8 collocata dentro una nicchia la scultura del Bernini (1626) che raffigura la santa appoggiata alla colonna del supplizio e reggente la palma, simbolo del martirio. La statua dialoga con l'affresco della sorella della santa, Demetria, eseguito da Pietro da Cortona, per la gravit\u00e0, la presenza illusiva, le pieghe del panneggio. Questo dialogo testimonia il battesimo ufficiale del Barocco da parte di questi due grandi artisti."}
{"id": "871142", "revid": "6923", "url": "https://it.wikipedia.org/wiki?curid=871142", "title": "Ulrich Roth", "text": "Biografia.\nNei primi anni settanta, Roth entr\u00f2 a far parte di un gruppo chiamato Dawn Road. Nel 1973 questa band sostanzialmente conflu\u00ec nella band degli Scorpions, e pi\u00f9 in particolare con i due membri rimasti, Rudolf Schenker e Klaus Meine, a seguito della crisi dovuta all'abbandono del chitarrista Michael Schenker, che aveva lasciato il gruppo per unirsi agli UFO. Roth era riconosciuto come un musicista dotato di grande tecnica e fu inserito nel gruppo proprio per le sue incredibili abilit\u00e0. Con gli Scorpions ha pubblicato cinque album, incluso il live \"Tokyo Tapes\" che vendette circa un milione di copie.\nRoth compose per gli Scorpions brani altamente influenzati dallo stile di Jimi Hendrix. Insoddisfatto del suo ruolo nel gruppo, lasci\u00f2 la band nel 1978 per fondarne una sua, gli Electric Sun, che pubblicarono un totale di tre album.\nIl primo, intitolato \"Earthquake\" (1979), fu dedicato allo spirito di Jimi Hendrix, suo vero e proprio faro guida culturale, di stile ed estetica musicale (e non solo) e present\u00f2 una copertina di Monika Danneman, che era stata in precedenza la fidanzata di Hendrix e che in quel periodo era diventata la sua compagna.\nIl secondo album, \"Fire Wind\" (1981), fu invece dedicato a Anwar al-Sadat, il leader egiziano assassinato perch\u00e9 aveva tentato di riappacificare il Medio Oriente e present\u00f2 canzoni come \"Enola Gay\" che affrontarono il tema della bomba atomica sul Giappone.\nL'ultimo album, intitolato \"Beyond the Astral Skies\", fu dedicato a Martin Luther King e ai fan.\nDopo gli Electric Sun, Roth entr\u00f2 in una nuova fase creativa e compose quattro sinfonie e due concerti, esibendosi con delle orchestre sinfoniche in giro per l'Europa.\nIl 5 aprile 1996 mor\u00ec suicida la fidanzata di Roth, Monika Dannemann che ispir\u00f2 Roth in molti dei suoi lavori (la canzone \"We'll Burn the Sky\" venne scritta dalla stessa Dannemann assieme a Rudolf Schenker). La donna era rimasta traumatizzata dalla sconfitta legale subita dalla fidanzata di Hendrix, che l'aveva accusata di aver messo in cattiva luce il compagno negli ultimi capitoli di un suo libro. Roth dedic\u00f2 alla ragazza tutti i suoi successivi lavori.\nIl tour europeo del G3 del 1998 lo vide protagonista assieme a Michael Schenker e Joe Satriani. Lo show all'arena Wembley a Londra vide un duetto tra lo stesso Roth e Brian May.\nRoth suon\u00f2 al festival rock a Castle Donington nel 2001, al quale partecip\u00f2 anche Michael Schenker. Lo spettacolo venne filmato e successivamente distribuito in DVD.\nRoth partecip\u00f2 nel 2006 al Wacken Open Air, durante la serata organizzata in onore degli Scorpions. Assieme al suo ex gruppo Roth suon\u00f2 quattro canzoni del periodo in cui militava negli Scorpions, canzoni che non venivano eseguite live con lo stesso chitarrista dal suo addio alla band, datato 1978. Dopo questo concerto, dal quale scatur\u00ec un DVD, Roth e gli Scorpions si ritrovarono diverse volte assieme per ripetere l'esperienza.\nNel 2007 si un\u00ec per un concerto agli Smashing Pumpkins, prendendo parte alla loro canzone \"Gossamer\". Si esib\u00ec nuovamente con loro nel 2008.\nSempre nel 2007, Roth inizi\u00f2 a lavorare ad un nuovo album in studio, che venne realizzato l'anno successivo. Il titolo scelto \u00e8 stato \"Under a Dark Sky\", primo di una serie di album di materiale scritto per il suo progetto \"Sky of Avalon\".\n\"Under a Dark Sky\" venne pubblicato in Giappone il 20 agosto 2008. Le versioni europee ed americane uscirono circa un mese dopo.\nNel 2009 tiene a Roma una nuova edizione del \"Legends of Rock\" per raccogliere fondi da destinare alle vittime del terremoto in Abruzzo. Tra gli ospiti vanno ricordati Tobias Sammet, Kai Hansen, Richie Kotzen, Carl Palmer e Kee Marcello.\nNel 2010 partecipa al G-Taranki a fianco di artisti famosi quali Slash, Vinnie Moore e Jennifer Batten.\nNel 2011 ha partecipato al 70000 Tons of Metal, crociera con alcuni tra i pi\u00f9 importanti gruppi della scena metal mondiale che si \u00e8 tenuta a partire dal 24 al 29 gennaio 2011, partendo da Miami, Florida, e terminando a Cozumel in Messico.\nNel 2012 ha partecipato al prestigioso Sunflower Jam, a fianco di artisti quali Brian May, John Paul Jones, Alice Cooper e Bruce Dickinson.\nLe \"Sky Guitar\".\nNei primi anni ottanta, Roth commission\u00f2 la costruzione di alcune chitarre personalizzate con tasti aggiuntivi ad un mastro liutaio, Andreas Demetriou; aggiunse diverse specifiche alla chitarra, creando pi\u00f9 modelli: i primi tre erano cos\u00ec configurati: la prima aveva 36 tasti, la seconda 42 e la terza fretless (quest'ultima venne utilizzata nel suo album \"Beyond the Astral Skies\"). Particolare l'uso dei tasti scavati, la cosiddetta \"scalloped fingerboard,\" opzione introdotta nelle chitarre elettriche da John Mclaughlin e poi adottata da Ritchie Blackmore e, per emulazione da Yngwie Malmsteen, suo grandissimo ammiratore..\nNel 2009 la Dean ottiene i diritti per la realizzazione in numero limitato della Sky Guitar, che cos\u00ec vede per la prima volta una commercializzazione al pubblico.\nStile.\nGi\u00e0 dal suo primo periodo con gli Scorpions, a partire da di \"Virgin Killer,\" inizi\u00f2 a fare un uso sempre maggiore di una commistione tra i temi e le suggestioni risalenti alla musica classica e le influenze riconducibili a Jimi Hendrix\".\""}
{"id": "871147", "revid": "827882", "url": "https://it.wikipedia.org/wiki?curid=871147", "title": "Sala del Sedile dei Nobili", "text": "La Sala del Sedile dei Nobili \u00e8 un palazzo storico di Modugno (BA). \u00c8 probabilmente il palazzo pi\u00f9 rappresentativo della citt\u00e0 modugnese ed ha dato il nome alla sua piazza principale: Piazza Sedile.\nStoria.\nL'amministrazione della citt\u00e0 era gestita dalla \"Piazza dei Nobili\" (costituita dai nobili modugnesi, che si riunivano in questa sede) e dalla \"Piazza del Popolo\" (formata dal popolo e dalla borghesia cittadina che si riuniva nella vicina piazza omonima).\nLa piazza dei Nobili di Modugno veniva definita \"chiusa\" in quanto...\nAlcune funzioni erano differenziate fra la Piazza dei Nobili e la Piazza del Popolo.\nQuesta organizzazione venne confermata da Re Ferdinando I di Napoli con diploma scritto in latino del 10 gennaio 1464 e da Carlo III di Spagna con cedola in lingua spagnola inviata da Barcellona il 12 novembre 1708.\nDescrizione.\n\u00c8 frutto di un restauro settecentesco che aggiunse alla fabbrica preesistente la torre dell'orologio caratterizzata da merlatura alla guelfa e sormontata da una elegante struttura in ferro battuto che contiene due campane: una che segna lo scandire del tempo, l'altra che avvisava i nobili dell'inizio delle assemblee. L'orologio funziona grazie a un sistema di caricamento a contrappesi. Il recente restauro del 2005 ha mostrato il profilo dell'originale portale del Seicento. L'emblema comunale del cardo selvatico \u00e8 presente sulla facciata, sia nella parte superiore alla finestra che sormonta l'architrave, sia nella ringhiera di ferro battuto, a voler sottolineare il ruolo istituzionale che il palazzo aveva. Dal 1998 \u00e8 sede della Pro loco. \nL'ingresso \u00e8 introdotto da una doppia rampa di scale. Nella facciata, al disopra di un'alta zoccolatura aggettante con pietre lisce, inizia un bugnato in pietra calcarea. Sulla parte superiore della facciata \u00e8 presente un'iscrizione in latino: \u201cORDO PATRITIORUM FIDELISSIMAE CIVITATIS MEDUNEI PROPRIO DECORI PATRIAE STUDENS COMODO SEDILI ET TURRI QUA HORARUM INTERVALLA DEMONSTRABANTUR VETUSTATE LABENTEM PROPRIIS IMPENSIIS IN VENUSTOREM FORMAM RESTUTUIT, ANNO A PARTU VIRGINIS 1713\u201d (traduzione italiana: L'Ordine dei nobili della fedelissima citt\u00e0 di Modugno, volendo per maggiore decoro della patria un Sedile conveniente e una Torre che segnasse le ore, il fabbricato per vetust\u00e0 cadente a proprie spese restaur\u00f2 nell'anno 1713 dalla nascita di Cristo). "}
{"id": "871149", "revid": "60592", "url": "https://it.wikipedia.org/wiki?curid=871149", "title": "Sala del Sedile dei Nobili (Modugno)", "text": ""}
{"id": "871151", "revid": "104265", "url": "https://it.wikipedia.org/wiki?curid=871151", "title": "Barytherium", "text": "Il bariterio (Barytherium grave) \u00e8 un mammifero estinto, appartenente ai proboscidati. Visse nel tardo Eocene e nel primo Oligocene (circa 36-32 milioni di anni fa), e i suoi resti fossili sono stati rinvenuti in Africa del Nord.\nDescrizione.\nQuesto animale \u00e8 noto solo per resti incompleti, sufficienti tuttavia a ricostruire un mammifero di enormi dimensioni, dalla corporatura molto robusta. \"Barytherium\" (il cui nome significa \"bestia pesante\") era dotato di una grande testa, un corpo voluminoso e zampe potenti e colonnari. Si tratta del pi\u00f9 antico proboscidato di grandi dimensioni: si suppone che l'animale intero potesse superare i tre metri di lunghezza; l'altezza doveva essere di circa 1,8 - 2 metri, e il peso raggiungeva forse le 2 tonnellate. Resti scoperti in Libia farebbero supporre l'esistenza di un animale solo leggermente pi\u00f9 piccolo dell'attuale elefante asiatico (\"Elephas maximus\"). Altri resti di dimensioni minori indicherebbero un forte dimorfismo sessuale all'interno della stessa specie. Non \u00e8 chiaro se \"Barytherium\" avesse una corta proboscide o semplicemente labbra superiori particolarmente sviluppate. \nLa mandibola aveva una struttura massiccia, con una sinfisi mandibolare molto lunga che si estendeva fino all'altezza del bordo posteriore del primo molare. Il margine inferiore della mandibola, pi\u00f9 o meno all'altezza del primo premolare, era dotata di un'insolita prominenza verso il basso. Il ramo verticale della mandibola era massiccio e leggermente diretto in avanti. Il processo coronoide era massiccio. La mandibola era dotata di uno o due incisivi, tre premolari e tre molari. L'incisivo inferiore, a forma di zanna e diretto in avanti, era separato dal primo premolare da un lungo diastema. L'ultimo premolare e i tre molari erano bilofodonti, ovvero dotati di due creste; il terzo molare inferiore era dotato anche di un forte talonide. Il cranio \u00e8 poco conosciuto: le mascelle erano massicce e dotate di molari bilofodonti e di incisivi superiori lunghi e robusti, diretti verso il basso.\nPer quanto riguarda lo scheletro postcranico, la caratteristica pi\u00f9 rilevante \u00e8 l'estrema robustezza delle ossa delle zampe. L'omero, in particolare, possedeva un'estremit\u00e0 distale eccezionalmente grande, e ogni elemento era molto sviluppato: condili, fossa coronoide e fossa dell'olecrano, cresta supinatrice e cresta deltoide. Per il resto, la forma dell'omero e del radio ricordano quelli dei grandi dinocerati nordamericani e asiatici, come \"Uintatherium\". Le zampe posteriori erano anch'esse robuste. Il femore aveva una parte prossimale dotata di una testa arrotondata e di un collo leggermente ristretto; il grande trocantere non raggiungeva il livello della testa del femore.\nClassificazione.\n\"Barytherium grave\" venne descritto per la prima volta da C. W. Andrews nel 1901, sulla base di resti fossili ritrovati in Egitto, nella zona di El Fayoum, n terreni risalenti all'Oligocene inferiore. Altri fossili sono stati poi scoperti nella stessa zona in livelli pi\u00f9 antichi. Materiali pi\u00f9 completi furono descritti nel 1980 nella zona di Dor el Talha in Libia. \n\"Barytherium\" \u00e8 un mammifero enigmatico, e fin dalla sua prima descrizione gli studiosi hanno avuto difficolt\u00e0 riguardanti la sua classificazione. Le insolite caratteristiche di \"Barytherium\" indicherebbero parentele con i proboscidati, anche se sembrerebbe rappresentare una forma basale, sviluppatasi in una fase iniziale dell'evoluzione del gruppo. Lo stesso Andrews propose l'istituzione di un gruppo a s\u00e9 stante, Barytheria, per questa forma. Attualmente \"Barytherium\" \u00e8 considerato un membro arcaico ma gi\u00e0 specializzato (ad esempio per quanto riguarda le dimensioni) dei proboscidati, all'interno di un clade noto come Barytherioidea. Un altro animale affine, di dimensioni minori, \u00e8 \"Omanitherium\".\nI bariteri sembrerebbero essere affini ad altri antichi proboscidati come \"Numidotherium\", vissuti qualche milione di anni prima. La linea evolutiva rappresentata dai bariteri si \u00e8 estinta senza lasciare discendenti, cos\u00ec come quella dei pi\u00f9 piccoli meriteri (gen. \"Moeritherium\"), presenti negli stessi luoghi e nello stesso periodo. Di poco posteriori, invece, sono \"Phiomia\" e \"Palaeomastodon\", due forme pi\u00f9 evolute da cui si originarono i mastodonti e gli elefanti attuali.\nPaleoecologia.\n\"Barytherium\" era un erbivoro che probabilmente viveva in un ambiente paludoso, dove si muoveva lungo le rive. I forti incisivi probabilmente esercitavano un'azione tagliente per le piante acquatiche di cui si nutriva \"Barytherium\". Un esemplare adulto, a causa delle dimensioni gigantesche, era virtualmente privo di predatori."}
{"id": "871152", "revid": "181699", "url": "https://it.wikipedia.org/wiki?curid=871152", "title": "Formula 2 giapponese 1980", "text": "La stagione 1980 della Formula 2 giapponese fu corsa su 6 gare. La serie venne vinta dal pilota nipponico Masahiro Hasemi su March-BMW. \nRisultati e classifiche.\nClassifica piloti.\nI punti sono assegnati secondo lo schema seguente:\nContano i 5 migliori risultati. "}
{"id": "871156", "revid": "110157", "url": "https://it.wikipedia.org/wiki?curid=871156", "title": "Michael Puleo", "text": "Si forma presso il Richard Andros Theater Art Center, studiando balletto classico, tip-tap e\njazz. Seguono studi alla Performing Arts High School, alla New York School of Ballet e alla School of American Ballet.\nCome danzatore professionista collabora con numerose e prestigiose compagnie.\nNel New York City Opera \u00e8 ballerino principale in \"Le Bourgeois Gentilhomme\", coreografia di George Balanchine, con il New York City Ballet collabora sotto la direzione di George Balanchine, J. Robbins e P. Martins, con il Metropolitan Opera di New York \u00e8 solista in \"Death in Venice\", coreografia di Sir F. Ashton.\nCollabora con la compagnia U.S. Terpsicori (direttori R. Thomas e B. Fallis).\nPerfeziona lo stile contemporaneo con Twyla Tharp all'Armitage Ballet.\nMaitre de Ballet per la Compagnia Virgilio Sieni Danza, aiuto Maitre de Ballet per MaggioDanza e assistente coreografo alla Compagnia del Teatro Nuovo di Torino, partecipa a numerose manifestazioni artistiche in veste di aiuto coreografo (da Virgilio Sieni a Karole Armitage per produzioni internazionali), insegna Danza Classica e di Repertorio e organizza Stages artistici presso varie Scuole di Danza"}
{"id": "871158", "revid": "120211510", "url": "https://it.wikipedia.org/wiki?curid=871158", "title": "Razzie Award al peggior prequel, remake, rip-off o sequel", "text": "Il Razzie Award for Worst Prequel, Remake, Rip-off or Sequel \u00e8 un premio annuale assegnato dai Golden Raspberry Awards per il peggior prequel, remake, rip-off, o sequel dell'anno. Di seguito sono elencati i vari film che sono stati nominati, e che hanno vinto in questa categoria. Il premio \u00e8 stato assegnato per la prima volta durante il 1994. Da quest'anno fino al 2005 la categoria \u00e8 stata intitolata Peggior remake o sequel, anche se nel 1996 e nel 1999 il premio non \u00e8 stato assegnato.\nLa categoria \u00e8 stata poi divisa in Peggior prequel o sequel e Peggior remake o rip-off, attiva dal 2006 al 2007; mentre nel 2008 le due categorie sono state riunite insieme. L'unico film italiano a venire nominato nella categoria \u00e8 stato \"Pinocchio\" (2002)."}
{"id": "871161", "revid": "7221660", "url": "https://it.wikipedia.org/wiki?curid=871161", "title": "Paralisi ipnagogica", "text": ""}
{"id": "871166", "revid": "123869065", "url": "https://it.wikipedia.org/wiki?curid=871166", "title": "Egidio Negrin", "text": "Biografia.\nMonsignor Egidio Pio Negrin nacque a Santa Maria di Camisano Vicentino il 4 aprile 1907.\nFormazione e ministero sacerdotale.\nStudi\u00f2 nel seminario vescovile di Vicenza. Il 13 luglio 1930 fu ordinato presbitero per la diocesi di Vicenza da monsignor Ferdinando Rodolfi. Nel 1934 si laure\u00f2 alla Pontificia Universit\u00e0 Gregoriana di Roma. Divenne quindi professore di lettere e teologia morale e vice rettore del Seminario vescovile di Vicenza. Contemporaneamente fu assistente diocesano della Giovent\u00f9 Cattolica, giudice sinodale e censore ecclesiastico. Il 23 settembre 1940 venne nominato parroco e vicario foraneo di Quinto Vicentino. Nel giugno del 1947 venne nominato canonico onorario della cattedrale di Santa Maria Annunciata, arciprete di Bassano del Grappa nonch\u00e9 abate di Santa Maria del Colle.\nMinistero episcopale.\nIl 31 maggio 1952 papa Pio XII lo nomin\u00f2 arcivescovo metropolita di Ravenna e vescovo di Cervia. Ricevette l'ordinazione episcopale il 29 giugno successivo dal vescovo di Vicenza Carlo Zinato, co-consacranti il vescovo di Treviso Antonio Mantiero e quello di Vittorio Veneto Giuseppe Zaffonato.\nGiunto in tal modo dal Veneto \"bianco\" nella Romagna \"rossa\", incontr\u00f2 subito forti difficolt\u00e0 a operare in un ambiente cos\u00ec diverso da quello in cui era cresciuto e aveva svolto fino ad allora la sua azione pastorale. Impedimenti di vario tipo si manifestarono in tal modo sia nel territorio della diocesi (rapporti con le autorit\u00e0 civili, ecc.) sia all'interno della stessa Curia ravennate. Addirittura il seminario diocesano fu oggetto di \"ispezione\" da parte della Santa Sede.\nIn tale contesto matur\u00f2 il suo ritorno in Veneto, pi\u00f9 precisamente alla diocesi di Treviso dove fu trasferito il 7 aprile 1956 (dopo la morte del precedente vescovo, anch'esso vicentino, Antonio Mantiero), mantenendo peraltro quale attributo personale il titolo di arcivescovo. Prese possesso della diocesi il 3 giugno successivo. Il primo incontro con le autorit\u00e0 della provincia avvenne a Galliera Veneta, al confine con la provincia di Vicenza. Monsignor Negrin volle partire per il trionfale ingresso a Treviso da Monte Berico, dove aveva celebrato la sua prima messa e dove volle celebrare tra i condiscepoli anche la messa d'argento. Con questo volle pubblicamente attestare il suo attaccamento e il suo affetto per la terra natale, per il seminario dove si era preparato al sacerdozio, alla parrocchia di Quinto Vicentino, a Bassano del Grappa, dove nel dopoguerra per oltre cinque anni aveva profuso le sue energie lasciando tracce feconde. Con la sua diocesi di Vicenza aveva mantenuto stretti contatti anche quando l'ascesa alla dignit\u00e0 episcopale lo aveva portato nella lontana sede di Ravenna e Cervia.\nRivolgendosi per prima volta la sua parola ai trevigiani, dopo aver rivolto un affettuoso ricordo a Ravenna, disse: \"A voi figlioli di Treviso, cosa posso dire? Sono in mezzo a voi, vi appartengo nel nome di Dio, della Chiesa, nel nome di Maria Santissima. Sono tutto vostro e lo sar\u00f2 fino alla fine delle mia vita, lunga o breve, secondo i disegni della Provvidenza. La mia casa sar\u00e0 vostra: anche i miei morti saranno vostri: ne avete tanti voi di morti. Ricordo il 7 aprile 1944 quanti ve ne furono. Saranno tutti insieme nel mio cuore e tutti insieme saremo nell'amore. Non accontentavi di amarvi a parole ma amatevi, amiamoci con le opere, con la verit\u00e0 delle opere. Sacerdoti, organizzazioni cristiane, popolazione tutta di Treviso cos\u00ec io vi amer\u00f2, tutti senza eccezione; e se una preferenza vi sar\u00e0, sar\u00e0 per i poveri, i malati, i peccatori. Il cuore del Vescovo \u00e8 specialmente di loro\". Poi, con squisito pensiero reverente e devoto volle recarsi al cimitero per pregare sulla tomba del suo predecessore Antonio Mantiero.\nFin dai primi giorni del suo ministero a Treviso monsignor Negrin non rivel\u00f2 che una preoccupazione: conoscere bene le anime a lui affidate per facilitare a queste l'occasione di incontrarsi con lui, autentico pastore e padre spirituale, quale la Provvidenza destina in ogni diocesi. Per tali incontri si richiede una fusione di spiriti e di ideali che monsignor Negrin individu\u00f2 e fiss\u00f2 giustamente fin dalle sue prime visite a tutte le istituzioni, agli enti pubblici, alle parrocchie della diocesi. Prima di tutto in citt\u00e0, nel seminario, negli istituti religiosi, nelle case ospedaliere. Specialmente in quelle istituzioni in cui il programma di formazione intellettuale e spirituale, dovevano essere le pi\u00f9 care al suo cuore di vescovo; e contemporaneamente negli ambienti occupati dai lavoratori, operai o apprendisti che formano la gran massa del popolo.\nCompiva visite continue nei giorni festivi e feriali con orari comunicati dalla stampa. Qualche volta anche sei o sette visite in parrocchie lontane, dove quasi sempre amministrava la cresima, rivolgeva la parola al popolo e si interessava delle necessit\u00e0 delle piccole plaghe. Questo intenso lavoro, che avrebbe stancato il pi\u00f9 forte dei sacerdoti, appariva un sollievo per lui che doveva costituire la base di un'altra opera. Tutto era disposto, infatti, per la futura visita pastorale alle singole parrocchie della diocesi, che monsignor Negrin aveva in animo di incominciare nei primi giorni del 1958 e che si sarebbe conclusa in autunno con il sinodo diocesano, manifestazione che a Treviso non si ripeteva dall'epoca del vescovo Andrea Giacinto Longhin.\nMonsignor Negrin si era persuaso forse che il male da cui apparve colpito nei primi giorni del suo arrivo a Treviso fosse dovuto un poco alla vita sedentaria che gli era tanto noiosa e aveva pensato che una vita movimentata fosse la cura migliore del suo malessere. Si allontanava dalla sede poco dopo le cinque del mattino pensando che pi\u00f9 tardi la gente sarebbe stata impegnata nei lavori dei campi. Qualche volta, in una lontana parrocchia, improvvisava la visita con una semplice telefonata: \"Giunger\u00f2 alle sei del mattino per celebrare la Messa\". E non mancava all'appuntamento. Quando qualcuno gli disse che tanta fatica poteva riuscirgli fatale, gli rispose: \"Dobbiamo tutti sacrificarci per il bene delle anime e il primo a dare questo esempio deve essere il vescovo\".\nTra i suoi primi atti pastorali vi fu il 25 giugno in San Nicol\u00f2 l'ordinazione di 15 nuovi sacerdoti usciti nell'anno dal seminario trevigiano. Nel luglio successivo guid\u00f2 un pellegrinaggio veneto dell'UNITALSI a Lourdes, distinguendosi per la sua instancabile e affettuosa presenza tra i malati. Il 12 dello stesso mese ricevette direttamente dal patriarca di Gerusalemme dei Latini Alberto Gori l'alta onorificenza di commendatore con placca dell'Ordine equestre del Santo Sepolcro di Gerusalemme. Nell'agosto di quell'anno visit\u00f2 le colonie marine e montane della diocesi, festosamente accolto dai bimbi. Il giorno 15 agosto presiedette i solenni riti dell'Assunta ricevendo dalle mani del sindaco il tradizionale cero votivo della citt\u00e0.\nIl 2 settembre monsignor Negrin venne festeggiato in occasione dell'onomastico e ricevette la vibrante attestazione di fedelt\u00e0 e di piena adesione alle sue direttive da parte dell'Azione Cattolica trevigiana. Il 17 settembre incominci\u00f2 le adunanze del clero diocesano che si conclusero il 3 ottobre. Il giorno 28 ottobre, monsignor Negrin presiedette un'imponente assemblea dell'Azione Cattolica e indic\u00f2 con chiara parola i compiti del laicato cattolico. In novembre, grazie al suo costante e paterno interessamento, la citt\u00e0 si arricch\u00ec di una nuova e provvida istituzione: il Centro studentesco cattolico per l'assistenza ai giovani. Nello stesso mese presiedette un convegno delle Associazioni Cristiane Lavoratori Italiani.\nIl Natale vide l'arcivescovo celebrare solenni riti, ai quali (come a quelli del 1957 per la Pasqua), venne ridata particolare e suggestiva propriet\u00e0. E in questa solennit\u00e0 il pensiero del presule fu soprattutto per i poveri, i diseredati, gli ammalati. Il nuovo anno 1957 vide come prima importante iniziativa dell'arcivescovo la convocazione della Consulta diocesana, convegno altamente qualificato per la presenza di tutti maggiori esponenti delle Associazioni cattoliche e di ispirazione cattolica.\nMonsignor Negrin incominci\u00f2 poi la visita ai pi\u00f9 importanti stabilimenti della diocesi. Cordiali ed edificanti riuscivano i suoi incontri con gli operai. Il febbraio vide il presule tra una moltitudine di bimbi festanti in occasione della \"Crociata per la salvezza del fanciullo\" che si concluse con la consegna dei premi per lo studio del catechismo. Il 15 febbraio si rec\u00f2 a Vicenza per presiedere le solenni celebrazioni religiose per il primo anniversario della morte del predecessore Antonio Mantiero, celebrazioni che si conclusero a Treviso il 19 febbraio con un pontificale officiato dal cardinale Angelo Roncalli con la definitiva tumulazione dei resti mortali del vescovo, presso l'altare del Santissimo, dove gi\u00e0 riposava il vescovo Andrea Giacinto Longhin.\nNuove chiare direttive per l'apostolato dell'Azione Cattolica vennero dettate dall'arcivescovo in marzo, con la lettera pastorale della Quaresima: \"La vostra opera sia la pi\u00f9 bella risposta all'appello accorato del Santo Padre per la edificazione di un mondo migliore\".\nII 4 aprile monsignor Negrin festeggi\u00f2 il cinquantesimo compleanno e il primo anniversario della sua designazione al governo della diocesi. II 7 aprile era pi\u00f9 che mai vicino al suo popolo nella rievocazione della tragedia del 7 aprile 1944. Celebr\u00f2 una messa per le vittime civili le cui salme vennero traslate nella risorta chiesa votiva.\nIl 2 maggio monsignor Negrin part\u00ec per la Francia per presiedere un grande pellegrinaggio di emigrati italiani nella Provenza e nella Linguadoca. II vescovo trevigiano venne calorosamente accolto e si trattenne Oltralpe alcuni giorni oltre il previsto per visitare alcune grosse comunit\u00e0 italiane.\nNella sua feconda e instancabile attivit\u00e0 pastorale, monsignor Negrin non trascur\u00f2 la questione della stampa. Il 19 marzo diram\u00f2 infatti un nobile e vibrante appello alle diocesi per la Giornata del Quotidiano Cattolico.\nIl 26 maggio inaugur\u00f2 ufficialmente la risorta chiesa votiva. In giugno, ordin\u00f2 in cattedrale nove nuovi sacerdoti e confer\u00ec ad altri gli ordini minori.\nDal 22 luglio al 12 agosto si trasfer\u00ec a Levico per un periodo di cura. Non appena rientrato part\u00ec per Loreto alla guida del pellegrinaggio dell'UNITALSI alla basilica della Santa Casa. In settembre celebr\u00f2 in cattedrale e poi assistette il cardinale patriarca Angelo Roncalli a Riese per la festa di San Pio X, compatrono della diocesi. Partecip\u00f2 inoltre alle solenni cerimonie per la celebrazione del bicentenario della nascita di Antonio Canova.\nUna delle ultime iniziative dettate da monsignor Negrin fu la tre giorni per sacerdoti alla quale intervenne. In ottobre, il presule venne colpito da enterocolite acuta.\nLa malattia e la morte.\nDurante la malattia non dimentic\u00f2 di esortare il suo popolo. Dett\u00f2 infatti una lettera per la \"Giornata dell'Emigrante\", una seconda lettera per la \"Giornata dell'Azione Cattolica\", un indirizzo di augurio per il Santo Natale e il Capodanno, e alla messa di mezzanotte della Nativit\u00e0 del Signore volle giungesse la sua viva parola ai fedeli del duomo e di altre chiese, con esso collegate.\nII 4 gennaio 1958 fu sottoposto a intervento chirurgico che rivel\u00f2 una steatosi epatica e idrope cistifellea con poche speranze di guarigione. La diocesi venne invitata a intensificare la preghiera. Il 5 gennaio i sanitari affermarono che nell'intervento chirurgico, eseguito nella mattinata precedente, erano state drenate le vie biliari ed era stata asportata l'appendice. L'atto operatorio venne definito felicemente superato. I medici affermarono di confidare che il decorso post-operatorio si svolgesse nel modo migliore. Il 6 gennaio la curia comunic\u00f2 che la situazione post-operatoria continuava soddisfacente e regolare dal punto di vista chirurgico, con un certo riserbo sulle condizioni cardio-circolatorie. Il giorno successivo in un nuovo comunicato la curia afferm\u00f2 che le condizioni epatiche e dismetaboliche emerse dall'atto operatorio e l'accentuarsi dello stato di sofferenza cardio-circolatoria destavano qualche seria preoccupazione.\nNella particolare situazione era accompagnato dalla preghiera da parte di tutto il clero e dei fedeli della diocesi. Serenamente fiducioso nella Divina Provvidenza con commovente edificazione di quanti lo circondavano, ringrazi\u00f2 di cuore e paternamente benedisse tutti.\nAl suo capezzale, il giorno 7 gennaio si rec\u00f2 il cardinale Angelo Roncalli, patriarca di Venezia, anche a nome dell'episcopato veneto, porgendogli gli affettuosi auguri suoi personali e dell'episcopato.\nL'8 gennaio, ormai conscio della gravit\u00e0 del suo stato chiese che gli venisse amministrato il sacramento dell'estrema unzione. Monsignor Negrin ricevette monsignor Agostini, decano del Capitolo, indossava i sacri paramenti, il vicario generale, i canonici, il cancelliere vescovile, il segretario del vescovo, il confessore padre Francesco, alcuni professori del seminario e del Collegio Vescovile Pio X, che dopo aver baciato con le lacrime agli occhi la mano del vescovo, si disposero intorno al letto in attesa della grande cerimonia. Monsignor Agostini amministr\u00f2 l'Olio Santo al presule. Monsignor Negrin rispondeva sicuro e senza la minima alterazione di voce e di sguardo. Dopo l'estrema unzione, gli venne impartita la benedizione papale con indulgenza plenaria \"in articulo mortis\". A questo punto l'infermo prese la parola: \"Quando seppi della gravit\u00e0 del mio stato ho voluto subito che mi fosse amministrata l'estrema unzione. Ora sono pronto a tutto. Se il Signore vuole chiamarmi a s\u00e9, bench\u00e9, mi paia presunzione per un peccatore quale io sono, mi tengo sicuro della Sua grande misericordia. Non potete immaginare quale pace io provi nel profondo del mio cuore. Non avverto traccia di sgomento e di paura. Vi ringrazio, o miei sacerdoti\".\nLa sera del 9 gennaio la cattedrale si grem\u00ec di fedeli nonostante l'ora vespertina per raccogliersi attorno all'altare del Signore per pregare per la salute del vescovo. Tra la folla erano presenti il capitolo al completo, tutti i sacerdoti della citt\u00e0, nonch\u00e9 una larga rappresentanza di tutti gli istituti cattolici della citt\u00e0. Vennero letti i telegrammi di papa Pio XII e dei cardinali Angelo Roncalli e Giacomo Lercaro. Terminata la messa, monsignor Cunial, vicario generale, port\u00f2 ai presenti la benedizione e il ringraziamento del vescovo Negrin, facendo rivivere la comunione tra il padre sofferente e i figli sofferenti che per lui pregavano. Si cantarono poi le litanie della Beata Vergine e il Salve Regina.\nSi temeva in una fine imminente, invece le condizioni del paziente rimasero stazionarie e accennarono anche a qualche lieve miglioramento. Nella notte dal 14 al 15 gennaio ci fu l'aggravamento per collasso circolatorio e broncopolmonite destra. Perfettamente conscio delle sue condizioni, monsignor Negrin, alle 10:45 chiese di ricevere la Santa Comunione. Il viatico gli venne recato da monsignor Cunial. Un pio corteo di suore dell'ospedale e di sacerdoti accompagn\u00f2 il vicario generale dalla chiesa dell'ospedale alla stanza dell'infermo. Accanto all'arcivescovo erano i familiari. Il fedele segretario don Cesare Girotto, il confessore carmelitano padre Francesco, il decano del capitolo monsignor Agostini, il cancelliere vescovile monsignor Zavan e il superiore dei camilliani dell'ospedale. Il vescovo ricevette la Santa Comunione con molta devozione e ringrazi\u00f2 e benedisse i presenti. Subito dopo tutti i presenti furono ammessi al bacio del sacro anello. Giunsero frattanto il rettore del seminario monsignor Fantuzzo, il prorettore del Collegio Vescovile Pio X monsignor De Zotti e il parroco della cattedrale monsignor Onisto.\nAlle 11:30 si recarono all'ospedale le maggiori autorit\u00e0 cittadine. Alle 12 al capezzale dell'infermo si rec\u00f2 nuovamente il vescovo di Vittorio Veneto Giuseppe Carraro. Alle 13 giunse il cardinale Angelo Roncalli. Uscendo dalla stanza visibilmente commosso, il patriarca cos\u00ec si espresse: \"In breve tempo col suo esempio ha edificato il suo popolo. Preghiamo per lui\".\nMonsignor Negrin mor\u00ec alle 21:10 del 15 gennaio. Il cancelliere vescovile, nella sua funzione di notaio, stese il rogito della morte e diede l'annuncio formale al capitolo, convocato d'urgenza. Subito dopo il decesso la salma dell'arcivescovo fu portata in Episcopio dove venne allestita la camera ardente.\nAlle 9:30 del giorno seguente il capitolo della cattedrale, i vescovi salirono nel salone ducale dell'Episcopio. Dopo le preci di rito ebbe luogo la \"Levata\". La cassa contenente la salma di monsignor Negrin lasci\u00f2 la camera ardente. Si form\u00f2 il corteo che usc\u00ec dall'Episcopio e arriv\u00f2 nella cattedrale.\nAlle 10:15 il patriarca Angelo Roncalli assistito al trono dai monsignori De Sordi e Scattolon e all'altare dai monsignori Liberali e Martignago nonch\u00e9 dal decano del capitolo monsignor Agostini incominci\u00f2 la celebrazione del solenne pontificale funebre. La schola cantorum della cattedrale e del seminario, diretta da monsignor D'Alessi, cant\u00f2 la messa di requiem di Lorenzo Perosi. Al termine del rito il cardinale Roncalli si port\u00f2 ai limiti del presbiterio e pronunci\u00f2 l'elevato elogio funebre del presule scomparso. Successivamente mentre cardinali e vescovi rientrarono in Episcopio, nella piazza antistante la cattedrale, sotto la direzione di monsignor Angelo Tommasini si ricompose il corteo che si diresse alla volta del piazzale della stazione ferroviaria. L'autobara prosegu\u00ec per il cimitero di San Lazzaro, dove dopo l'ultima benedizione impartita da monsignor Agostini, la salma venne tumulata. Tempo dopo le sue spoglie furono riesumate e tumulate nella cripta del duomo di Treviso.\nDiverse sono le piazze, vie e gli edifici a lui intitolati.\nGenealogia episcopale.\nLa genealogia episcopale \u00e8:"}
{"id": "871168", "revid": "2014155", "url": "https://it.wikipedia.org/wiki?curid=871168", "title": "Enrico III Giulio di Borbone-Cond\u00e9", "text": "Biografia.\nEra figlio del Gran Cond\u00e9 e di Chiara Clemenza di Maill\u00e9-Br\u00e9z\u00e9 ed il cardinale Mazzarino gli fu padrino di battesimo. Segu\u00ec il padre in Spagna e con lui rientr\u00f2 in Francia nel 1659 dopo la firma del trattato dei Pirenei. Nel 1663 ricevette dal re di Polonia Casimiro V il regno di Svezia ed il granducato di Lituania. Alla morte del padre lasci\u00f2 il titolo di duca d'Enghien per quello di principe di Cond\u00e9 e si install\u00f2 al Castello di Chantilly.\nFu nominato brigadiere di cavalleria nel 1668, maresciallo di campo nel 1672 e luogotenente generale nel 1673. Fu vice comandante dell'armata del Reno come ufficiale di stato maggiore ma non esercit\u00f2 mai un effettivo comando poich\u00e9 n\u00e9 il re Luigi XIV n\u00e9 il suo ministro Louvois potevano fidarsi della sua mente contorta e priva di talento militare, al di l\u00e0 delle altre sue capacit\u00e0.\nNel 1668 attraverso un abile gioco di crediti e riscatti riusc\u00ec a far rientrare in Francia la maggior parte dell'enorme patrimonio di Mademoiselle de Guisa, l'ultima delle principesse di Lorena.\nMolto colto, prosegu\u00ec in Chantilly l'opera culturale del padre. In compenso era collerico, avaro e brutale ed affetto da licantropia clinica, male attribuito ad una tara ereditaria della madre.\nDiscendenza.\nNel 1663 spos\u00f2 a Parigi Anna Enrichetta del Palatinato (1648 \u2013 1723), seconda figlia di Edoardo del Palatinato, principe palatino del Reno, e di Anna Maria di Gonzaga-Nevers, dalla quale ebbe:"}
{"id": "871180", "revid": "1543377", "url": "https://it.wikipedia.org/wiki?curid=871180", "title": "Piana di Gioia Tauro", "text": "La piana di Gioia Tauro, localmente \"A Chjiana\", \u00e8 una pianura alluvionale della Calabria, che confina ad ovest con il Mar Tirreno (golfo di Gioia Tauro), a nord con il Monte Poro, ad est con il Dossone della Melia e a sud con il Monte Sant'Elia di Palmi. \u00c8 per estensione, dopo la Piana di Sibari, la seconda delle tre pianure calabresi con oltre 160.000 abitanti. Il fiume pi\u00f9 importante \u00e8 il M\u00e9sima.\nIl territorio \u00e8 prevalentemente coltivato ad ulivi ed agrumi e molte delle attivit\u00e0 svolte dalla popolazione sono connesse con l'agricoltura (specie l'estrazione dell'olio di oliva, la trasformazione dei prodotti agrumari ed oleari). In via di sviluppo sono il commercio e l'artigianato, soprattutto nei comuni di Palmi e di Gioia Tauro.\nOrigini del nome.\nLa \"Piana\" veniva indicata da romani e bizantini come \"Vallis Salinarum\" (probabilmente a causa di acquitrini salmastri all'epoca esistenti sulla costa e alla foce dei fiumi), tale nome fu usato fino al medioevo. In seguito fu denominata \"Planities Sancti Martini\" (Piana di San Martino), ad esempio in una provvisione di Re Carlo II, del 1305, si trova: \"quod habet in Planitie Sancti Martini et Sancti Giorgii\", traduzione: \u201cche \u00e8 (situata) nella Piana di San Martino e San Giorgio\u201d.\nNel 1500, all'incirca, prese il nome di \"Piana di Terranova\", infatti Terranova all'epoca era il centro pi\u00f9 noto; nell'opera di Leandro Alberti \"Descrittione di tutta Italia\" del 1567 viene invece riportata come \u00abuna molto larga e lunga pianura di San Giovanni quasi tutta inculta e piena di cespugli e boschi\u00bb; il fatto che essa si presentasse cos\u00ec \u00e8 confermato anche dal Barrio nel suo \"De antiquitate et situ Calabriae\".\nNel 1600, essendo diventato Seminara il centro feudale pi\u00f9 importante della Calabria meridionale tirrenica, il territorio ne prese di conseguenza il nome (\"Piana di Seminara\") mentre gli studiosi che la visitarono a causa del terremoto del 1783 la indicarono come \"piana di Calabria\" o, pi\u00f9 raramente, come \"Piana di Monteleone\", ambedue questi termini rimasero limitati all'ambito letterario ed intellettuale.\nCon il decadere di Seminara, l'area fu successivamente indicata come \"Piana di Palmi\", come si pu\u00f2 leggere negli scritti dei geografi del '700 e dell'800, questo anche grazie al fatto che nel 1816 la citt\u00e0 fu elevata a capoluogo di circondario. Durante il XIX secolo, accanto a tale denominazione, ebbe diffusione anche il toponimo di \"Piana di Gioia Tauro\", dal nome dell'attivo centro in cui si commerciava l'olio d'oliva prodotto nella zona; attualmente si pu\u00f2 considerare quello maggiormente usato. Alcuni autori hanno anche utilizzato altre denominazioni quali \"Piana di Rizziconi\" o \"Piana di Cittanova\" ma tali termini s'intendono in genere riferiti ai rispettivi territori comunali. Molto diffuso anche il toponimo Piana di Rosarno, luogo in cui si trova il Consorzio di Bonifica Tirreno Reggino.\nStoria.\nNella \"Vallis Salinarum\" nacquero personaggi illustri (a cominciare dai Frati Angelo e Francesco da San Martino) e si celebrarono il matrimonio nel 1062 di Giuditta d'Evreux e Ruggero il Normanno e il solenne Parlamento del 1283. Entrambi gli eventi si verificarono nel Castello di S. Martino (\"castrum Sancti Martini\").\nDal punto di vista storico la \"Piana\" \u00e8 stata interessata in passato da varie vicende, che hanno dato una svolta alla vita di molti centri creando i presupposti per la nascita di nuovi nuclei abitati. Come tutto il territorio reggino, anche la Piana \u00e8 stata segnata in particolare da due terremoti che hanno avuto una notevole influenza sulla sua storia urbanistica: quello del 1783 che ha letteralmente sconvolto il territorio obbligando la popolazione a riedificare molti centri abitati, e quello del 1908 che ha provocato danni notevoli in molti paesi.\nIstituzioni.\nLa Piana di Gioia Tauro amministrativamente rientra nel territorio della Provincia di Reggio Calabria e forma un circondario di decentramento denominato Circondario di Palmi (ove qui \u00e8 la sede), fino al 2008 indicato come \"Circondario della Piana\". \u00c8 uno dei tre circondari di decentramento amministrativo in cui \u00e8 stata ripartita - dal novembre 1998 - la provincia; gli altri sono il \"circondario di Reggio\" (una volta \"Circondario dello Stretto\", soppresso nel 2008), e il \"circondario di Locri\" (precedentemente \"della Locride\")..\nTradizioni e folclore.\nLa Varia di Palmi \u00e8 una festa popolare che si svolge a Palmi in onore di Maria Santissima della Sacra Lettera, patrona e protettrice della citt\u00e0 di Palmi, l'ultima domenica di agosto con cadenza pluriennale. L'evento \u00e8 la festa principale della regione, nel 2014 ritenuta \"festa della Calabria\", e rientra nella Rete delle grandi macchine a spalla italiane, dal 2013 inserita nel Patrimonio orale e immateriale dell'umanit\u00e0 dell'UNESCO."}
{"id": "871183", "revid": "116944", "url": "https://it.wikipedia.org/wiki?curid=871183", "title": "Piana di Gioia", "text": ""}
{"id": "871184", "revid": "70217", "url": "https://it.wikipedia.org/wiki?curid=871184", "title": "Piana di Rosarno", "text": ""}
{"id": "871186", "revid": "287204", "url": "https://it.wikipedia.org/wiki?curid=871186", "title": "Nuoto ai Giochi della IX Olimpiade", "text": "Le gare di nuoto ai Giochi della IX Olimpiade vennero disputate dal 4 all'11 agosto al \"Olympic Sports Park Swim Stadium\" di Amsterdam. Come l'edizione precedente di disputarono 6 gare maschili e 5 gare femminili."}
{"id": "871187", "revid": "125467275", "url": "https://it.wikipedia.org/wiki?curid=871187", "title": "Sarmazia", "text": "Sarmazia () \u00e8 il nome attribuito dai Romani ad una porzione di terre dell'Europa orientale, attuali Ucraina e Circondario federale meridionale, e dell'Asia occidentale, comprese tra il Mar Nero e i fiumi Don e Volga, abitate originariamente dai Sarmati.\nTerritorio.\nSe i confini della \"Sarmatia\" mutarono nel corso dei secoli ampliandosi ad occidente, con la penetrazione delle genti sarmatiche fino al Danubio ed alle province romane di Pannonia inferiore e Mesia superiore, ad oriente rimasero sempre sfumati. A ovest la regione era infatti limitata dal corso del fiume Danubio e dai Carpazi; a sud, sempre dal Danubio e dalle coste settentrionali del Mar Nero, a contatto con il \"Limes\" romano, la lunga frontiera settentrionale dell'Impero romano che si estendeva dal Mare del Nord al Mar Nero. A nord e nord-ovest, la \"Sarmatia\" era limitata dalla \"Germania Magna\", mentre ad est, invece, il suo territorio proseguiva indefinitamente fino al Caucaso ed ai territori della Scizia.\nPopolazioni.\nL'area che sarebbe stata identificata dai Romani con il nome di \"Sarmatia\" fu abitata da popolazioni sarmatiche e scitiche, stanziate soprattutto nelle aree occidentali e meridionali. Di queste ricordiamo brevemente:\nStoria.\nEpoca romana.\nAl tempo dell'imperatore Augusto sappiamo dalle sue \"Res gestae divi Augusti\" che:\nSappiamo che ai tempi dell'imperatore romano, Marco Aurelio, quest'ultimo voleva fare dei territori compresi nell'arco carpatico tra Dacia e Pannonia inferiore una nuova provincia chiamata \"Sarmatia\".\nSembra che sotto Costantino I, o forse anche un secolo e mezzo prima, si provvide alla costruzione di tutta una serie di terrapieni al di l\u00e0 del Danubio, nella pianura ungherese, per allentare la pressione di Goti e Gepidi lungo i territori degli alleati Iazigi, \"appoggiati\" alla vicina frontiera pannonica. Questo sistema di fortificazioni viene oggi comunemente chiamato: \"Diga del Diavolo\" e partiva di fronte ad \"Aquincum\" per poi seguire parallelamente il fiume Tisza, alla sua sinistra, e raggiungere la fortezza legionaria di \"Viminacium\"."}
{"id": "871188", "revid": "715366", "url": "https://it.wikipedia.org/wiki?curid=871188", "title": "Milij Balakirev", "text": ""}
{"id": "871206", "revid": "29244", "url": "https://it.wikipedia.org/wiki?curid=871206", "title": "Golfo della California", "text": ""}
{"id": "871207", "revid": "123750743", "url": "https://it.wikipedia.org/wiki?curid=871207", "title": "Chiesa di Santa Maria del Suffragio (Modugno)", "text": "La chiesa di Santa Maria del Suffragio (detta comunemente chiesa del Purgatorio per la presenza dell'omonima confraternita) \u00e8 un luogo di culto di Modugno che si trova nella centrale piazza Sedile. Sino al 1822 dava il nome alla piazza che veniva chiamata largo Purgatorio.\nStoria.\nVenne costruita a partire dal 1639 e consacrata nel 1766. Il sagrato \u00e8 sopraelevo costituisce la cima di una cisterna per la raccolta delle acque piovane sistemata nel 1860 a cura della Confraternita del Purgatorio.\nLa chiesa viene comunemente detta del Purgatorio dalla confraternita che ne \u00e8 proprietaria e che vi opera. Fondata nel 1632 dall'arcivescovo Ascanio Gesualdo e insediata nella chiesa dal 1651. La Pia Associazione sotto il titolo di Purgatorio di Modugno fu munita di Regio assenso di Ferdinando IV di Napoli il 7 aprile 1761. Il 3 marzo 1879 venne rifondata, col regio assenso di Umberto I d'Italia, trasformandosi in Opera Pia dedita al sostentamento e all'educazione delle ragazze orfane. La Pia Associazione Purgatorio di Modugno, \u00e8 tuttora in piena attivit\u00e0 ed \u00e8 formata dai componenti delle famiglie Pieschi, Capitaneo, Alberotanza, Ventura, Majone, Longo de Bellis, Longo Crispo, Zaccaro ecc. Il numero dei componenti \u00e8 stabilito in 24 secondo l'antica consuetudine secentesca. La Confraternita Pia Associazione Purgatorio di Modugno \u00e8 stata riformata nel 2012 con nuovo statuto e ha avuto l'assenso da parte della Regione Puglia.\nDescrizione.\nProspetto esterno.\nLa facciata in tufo \u00e8 preceduta da un pronao in pietra levigata di stile neoclassico.\nLa parte destra della chiesa \u00e8 collegata alle abitazioni vicine tramite archi, sulla parte sinistra sono presenti cinque monofore e un ingresso secondario, sormontato da un bassorilievo, rappresentanti le anime del purgatorio e un teschio, e dall'iscrizione in latino: \"QUOD SIM VIDE\" (tradotta in italiano: \"guarda ci\u00f2 che sono\").\nNella parete posteriore ci sono due monofore tra le quali \u00e8 situato un bassorilievo di Madonna col Bambino e anime del Purgatorio. Esso sovrasta l'epigrafe che ricorda un restauro eseguito nel 1745 ad opera della Confraternita del Purgatorio.\nIn origine era presente un tetto spiovente che fu abbattuto nel 1948 in quanto pericolante: rimane il timpano triangolare con una finestrella rettangolare. \u00c8 presente un piccolo campanile a vela.\nPronao e portale.\nIl pronao in stile neoclassico risale al 1846. Questo portico \u00e8 delimitato da un grande cancello in ferro battuto reca effigi di teschi, simbolo controriformistico del Purgatorio. Venne costruito in sostituzione del precedente portico andato distrutto il 12 agosto 1842 a causa dell'imperizia di un funambolo che colleg\u00f2 con una fune il timpano della chiesa ad una vicina costruzione. L'utilizzo di una fune non adeguata, caus\u00f2 il crollo del timpano e del portico sottostante e la morte di alcuni ragazzi presenti nel pubblico accorso per vedere lo spettacolo. Questo episodio e la ricostruzione del pronao sono ricordati in una lapide:\nIl portale ligneo a due battenti \u00e8 realizzato con 28 pannelli decorativi sbalzati che rappresentano anime purganti, mascheroni, rosoni e cherubini; \u00e8 opera di un artista modugnese del Seicento. Sulla trabeazione \u00e8 presente la scritta in latino: \"QUI PIUS EST CULTOR PIETATIS GERMINA METET\u00a0\u2013 SEMINA ET QUIS NAM SIC SUA MESSIS ERIT 1641\" (tradotta in italiano: \"chi coltiva la piet\u00e0 ne raccoglier\u00e0 i frutti\u00a0\u2013 infatti, come uno semina, cos\u00ec sar\u00e0 la sua messe\"). \u00c8 presente uno stemma in pietra, sorretto da due sculture di angeli, che comprende il bassorilievo della Madonna del Suffragio. Ai lati del portale nel pronao sono presenti alcuni reperti lapidei. Uno stemma seicentesco recante la scritta \"MEMENTO MORI\" e una chiave di volta recante un teschio con la data A.D.1653 e altra croce greca con la data 1639. I primi due reperti sicuramente appartenevano all'antico portico crollato.\nNavata.\nL'interno, a navata unica di dimensioni di 23 metri di lunghezza e 9 di larghezza, conserva il pavimento del presbiterio maiolicato, del 1720. La struttura interna \u00e8 data da cinque grandi archi sormontati da matronei comunicanti tra loro e parapetto in pietra tufacea. Il soffitto \u00e8 composto da volte a botte con lunettoni in corrispondenza dei matronei. Il presbiterio \u00e8 diviso da una balaustra di marmo dipinto e intarsiato. Si contano 46 dipinti appartenenti alla scuola napoletana seicentesca, una trentina dei quali sono attribuiti al bitontino Carlo Rosa.\nAltra opera di pregio \u00e8 una cantoria seicentesca in legno dorato e intarsiato, impreziosita dalla tela della Madonna del Suffragio e da due piccoli organi simmetrici del Settecento. Ci sono due altari laterali con statue lignee e un pulpito di legno dorato e intarsiato."}
{"id": "871211", "revid": "29244", "url": "https://it.wikipedia.org/wiki?curid=871211", "title": "Mare di Cortez", "text": ""}
{"id": "871212", "revid": "29244", "url": "https://it.wikipedia.org/wiki?curid=871212", "title": "Mare di Cort\u00e9s", "text": ""}
{"id": "871213", "revid": "29244", "url": "https://it.wikipedia.org/wiki?curid=871213", "title": "Mar Bermejo", "text": ""}
{"id": "871215", "revid": "1305772", "url": "https://it.wikipedia.org/wiki?curid=871215", "title": "Chiesa del Purgatorio", "text": ""}
{"id": "871217", "revid": "486946", "url": "https://it.wikipedia.org/wiki?curid=871217", "title": "Burton la Valle", "text": ""}
{"id": "871224", "revid": "767487", "url": "https://it.wikipedia.org/wiki?curid=871224", "title": "Mirabilia Urbis Romae", "text": "I Mirabilia Urbis Romae, facenti parte della letteratura periegetica, erano l'equivalente delle moderne guide di viaggio, che servivano ai pellegrini che si recavano a Roma e li guidavano per tutto il percorso.\nI primi \"Mirabilia\" nascono nel XII secolo, sono manoscritti e si manterranno fino al Barocco: successivamente il titolo rimarr\u00e0 lo stesso ma si avranno modifiche nei contenuti.\nDal XV secolo inizia la stampa di questi ricercati libretti che rimangono tra i pi\u00f9 antichi incunaboli pubblicati dai tipografi tedeschi a Roma e mantengono il titolo originale nonostante progressivi ammodernamenti.\nNaturalmente sono numerose le traduzioni nelle lingue nazionali dei viaggiatori europei che si recavano a Roma.\nNonostante fossero guide per i pellegrini, indicavano anche le opere pagane, ugualmente belle e interessanti, anzi, queste parti attiravano di pi\u00f9 l'attenzione del fruitore.\nRaccontavano storie fiabesche ricavate dalle opere reali. Ne sono un esempio la statua di Marco Aurelio, scambiato per Costantino, e le statue dei Dioscuri di Montecavallo, le cui firme apocrife furono interpretate come nomi dei personaggi ritratti.\nNel Quattrocento si aggiungeranno un elenco delle chiese di Roma e il sommario cronologico dei re e degli imperatori fino a Costantino.\nNel XVI secolo, con la nascita dell'interesse per l'antichit\u00e0 favorito dalle scoperte archeologiche, la parte fantastica viene eliminata e prende il suo posto la guida alle rovine della citt\u00e0 e la parte quattrocentesca verr\u00e0 ampliata: il forestiero riusciva a fare il giro della citt\u00e0 in tre giorni guidato da un cicerone. Le opere contemporanee non erano trattate.\nBibliografia.\nMaria Accame e Emy Dell'Oro (a cura di), \"I Mirabilia urbis Romae\", Tivoli, TORED, 2004. ISBN 88-88617-06-X."}
{"id": "871227", "revid": "316089", "url": "https://it.wikipedia.org/wiki?curid=871227", "title": "Regime del terrore", "text": ""}
{"id": "871240", "revid": "3082", "url": "https://it.wikipedia.org/wiki?curid=871240", "title": "Basilica di San Lorenzo fuori le Mura", "text": ""}
{"id": "871241", "revid": "1776051", "url": "https://it.wikipedia.org/wiki?curid=871241", "title": "Jonas Bj\u00f6rler", "text": "Bassista e membro fondatore della band melodic death metal At the Gates, insieme con suo fratello Anders Bj\u00f6rler, Tomas Lindberg, Alf Svensson, e Adrian Erlandsson.\nBiografia.\nNel 1996 alla fine del tour europeo del loro ultimo album \"Slaughter of the Soul\", gli At the Gates si divisero e Jonas divenne uno dei membri fondatori della band The Haunted di nuovo con suo fratello Anders e il batterista Erlandsson. Attualmente \u00e8 il bassista dei The Haunted ed \u00e8 stato fino ad ora l'unica presenza costante della band. Lui e suo fratello Anders Bj\u00f6rler, chitarrista metal, sono gemelli."}
{"id": "871245", "revid": "709565", "url": "https://it.wikipedia.org/wiki?curid=871245", "title": "Donnavventura", "text": "Donnavventura \u00e8 un programma televisivo italiano di genere docu-reality incentrato sui viaggi, che va in onda su Rete 4 a partire dal 1989, la domenica alle 13:55.\nIl programma.\nIl programma mostra delle vere e proprie spedizioni compiute dalle protagoniste delle puntate, ovvero alcune donne, e assume anche il ruolo di programma documentaristico poich\u00e9 mostra agli spettatori i luoghi e i loro beni culturali.\nLa sigla ufficiale \u00e8 \"Over the Rainbow\" di Israel Kamakawiwo'ole, dal 2012 sostituita dalla versione di Chiara Galiazzo."}
{"id": "871256", "revid": "767487", "url": "https://it.wikipedia.org/wiki?curid=871256", "title": "Monongah, Marcinelle americana", "text": "Monongah, Marcinelle americana \u00e8 un mediometraggio documentario scritto e diretto da Silvano Console. Il film tratta del Disastro di Monongah, il pi\u00f9 grave incidente minerario della storia degli Stati Uniti, avvenuto il 6 dicembre 1907 a Monongah, nella Virginia Occidentale. Nell'incidente persero la vita forse 950 minatori, in maggioranza emigrati italiani: mai \u00e8 stato accertato il numero delle vittime poich\u00e9 i lavoratori non erano registrati dall'impresa. Il luttuoso evento \u00e8 il disastro pi\u00f9 cruento nella storia dei minatori italiani emigrati.\nTrama.\nLa pellicola narra le vicende dei componenti della famiglia abruzzese dei Basile che, come milioni di connazionali, partirono dall'Italia fra il 1891 e il 1910 alla volta degli Stati Uniti, attratti dalla speranza di una vita migliore.\nProduzione.\nIl film, prodotto dalla Federazione italiana dei lavoratori emigrati e famiglie, con il contributo del consiglio regionale per l'emigrazione e l'immigrazione d'Abruzzo, ha attinto immagini storiche fornite dal Museo dell'Immigrazione di Ellis Island di New York, e da materiale fornito dal Museo dell'emigrazione italiana di Gualdo Tadino, dall'Istituto storico Ferruccio Parri di Bologna e dal museo etnografico di Bomba."}
{"id": "871260", "revid": "287204", "url": "https://it.wikipedia.org/wiki?curid=871260", "title": "NOA", "text": ""}
{"id": "871261", "revid": "117574837", "url": "https://it.wikipedia.org/wiki?curid=871261", "title": "Callie Torres", "text": "Calliope \"Callie\" Iphegenia Torres, coniugata Robbins (precedentemente O'Malley) \u00e8 stato un personaggio della serie televisiva \"Grey's Anatomy\", interpretato da Sara Ram\u00edrez.\nDescrizione.\nPrimario di ortopedia al Grey Sloan Memorial Hospital, Callie Torres \u00e8 cresciuta nel sud della Florida. Non si conosce molto della sua storia; lei stessa si descrive come \"la ragazza in fondo alla classe\", probabilmente una disadattata a scuola.\nIl rapporto con il padre verr\u00e0 chiarito nel corso della sesta stagione. Proviene da una famiglia ricca.\nCallie si descrive come forte e indipendente, ed \u00e8 un chirurgo competente. Dolce, testarda, sincera, passionale e schietta, la sua grande sensibilit\u00e0 \u00e8 spesso emersa nei momenti difficili.\nCallie \u00e8 inoltre bisessuale.\nStoria del personaggio.\nSeconda stagione.\nChirurgo ortopedico, Callie compare nel diciannovesimo episodio quando George O'Malley si lussa una spalla cadendo dalle scale. Lo riconosce come lo specializzando che ha effettuato con una sola mano un'operazione a cuore aperto in un ascensore bloccato, salvando la vita del paziente coinvolto. Chiaramente interessata a conoscerlo meglio, gli d\u00e0 il suo numero. Ma George non trova il coraggio di chiamarla, portando Callie a ignorarlo.\nGeorge alla fine la chiama e le chiede di uscire. Mentre la sta cercando, George capita casualmente nel seminterrato dell'ospedale, dove Callie vive, e i due fanno l'amore.\nMa Callie non piace a Izzie Stevens, miglior amica di George. Izzie pensa che Callie sia troppo strana per George, e la sua opinione sembra provata quando Callie, assonnata, usa il bagno mentre le stupefatte Izzie e Meredith sono ancora dentro. Izzie successivamente si lamenta del fatto che Callie non si \u00e8 lavata le mani dopo essere andata in bagno. Anche se Callie l'ha in realt\u00e0 fatto dopo in cucina, \u00e8 infastidita che George inizialmente appoggiasse Izzie.\nTerza stagione.\nQuando Callie dice \"ti amo\" a George e gli rivela che \u00e8 la prima volta che lo dice a un uomo, rimane delusa che George non contraccambi il suo gesto, ma lui risponde dicendo che lo dir\u00e0 solo quando lo penser\u00e0 veramente.\nIl primario scopre poi che Callie vive nel seminterrato dell'ospedale e la manda via perch\u00e9 \u00e8 contro il regolamento. Si trasferisce temporaneamente da George, ma lui si sente a disagio per la velocit\u00e0 con cui la loro relazione progredisce, e quindi lei si stabilisce all'Archfield Hotel. Callie fa uno sforzo per riconciliarsi e invita George nella sua stanza d'albergo, ma lui non si presenta per restare a confortare Izzie. Delusa che Izzie e Meredith vengano considerate pi\u00f9 importanti di lei, pone fine alla sua storia con George.\nLa stessa sera va da Joe, dove incontra Mark Sloan e lo invita nella sua camera. Dopo un breve flirt, rifiuta le avances di Mark, ma scoraggia anche George dal cercarla, anche se \u00e8 ancora innamorata di lui. Alex Karev la sente parlare del suo flirt con Mark, e ne informa George, il quale \u00e8 furioso che Callie sia stata a letto con un altro uomo. Viene per\u00f2 distratto dal ricovero di suo padre per problemi cardiaci e per un cancro. Decide di mettere da parte i suoi problemi e mette la sua storia con Callie in sospeso.\nNel mentre, Callie diventa amica di Addison Montgomery, anche per il fatto di essere state entrambe a letto con Mark ed essersene poi pentite.\nCallie conforta anche i fratelli di George e comunica loro la gravit\u00e0 della malattia del padre. Inizialmente George rifiuta il suo aiuto ma incoraggiato dal padre incomincia a permetterle di riavvicinarsi alla sua vita e alla famiglia. Quando sembra che le condizioni del padre stiano migliorando, George bacia una confusa e stupefatta Callie, ancora pi\u00f9 sconvolta quando in seguito lui le chiede di sposarlo.\nCallie accetta la proposta di George, e si sposano a Las Vegas. Addison \u00e8 sinceramente felice per lei, mentre Izzie non \u00e8 d'accordo sul matrimonio. Callie, decisamente stufa dell'antagonismo di Izzie, lancia una sfida dicendo che se si arriver\u00e0 a prendere una posizione, George sarebbe sicuramente stato dalla sua parte.\nQuarta stagione.\nLa relazione fra George e Callie va avanti, portando infine al divorzio. Callie sviluppa una forte amicizia con il cardiochirurgo Erica Hahn. Quando Addison torna al Seattle Grace per eseguire un intervento chiede a Callie se lei ed Erica stiano insieme, perch\u00e9 sembrano una coppia molto felice. Callie risponde imbarazzatissima che fra lei ed Erica non c'\u00e8 niente, ma il dubbio comincia a insinuarsi nella sua mente. Callie comincia cos\u00ec a fare sesso con Mark sempre pi\u00f9 spesso, per autoconvincersi di essere eterosessuale. Nell'ultima puntata della quarta stagione Callie bacia Erica sotto incoraggiamento di Mark, e incomincia cos\u00ec la loro storia.\nQuinta stagione.\nDopo una lite fra Callie ed Erica, quest'ultima decide di lasciare l'ospedale.\nRimasta sola, Callie si invaghisce prima di una specializzanda, per poi scoprire che la dottoressa Arizona Robbins, primaria di chirurgia pediatrica, si \u00e8 a sua volta innamorata di lei.\nQuando la dott.ssa Robbins la scopre a piangere nel bagno di un pub, le si avvicina per rassicurarla e, infine, la bacia.\nLa loro storia va avanti nonostante la Robbins non pensasse che Callie avesse scoperto da poco la sua omosessualit\u00e0. Quando il padre di Callie arriva in citt\u00e0 e scopre la relazione omosessuale della figlia, vuole dapprima portarla a casa con lui, ma in seguito a una lite, decide di diseredarla e tagliarle tutti i fondi.\nCallie si trova ora costretta a lavorare quante pi\u00f9 ore possibile in pronto soccorso per guadagnare qualcosa in pi\u00f9.\nSesta stagione.\nVisto che il capo non si decide a promuoverla, Callie decide di trasferirsi in un altro ospedale, ma torner\u00e0 poi per chiedere al capo di riassumerla; in questo modo, diventer\u00e0 anche lei strutturata.\nInfine, in seguito a un confronto con il padre (il quale ha conosciuto nel frattempo Arizona), quest'ultimo le dichiarer\u00e0 il proprio immutato affetto, comprendendo quanto amore ci sia fra la figlia e la dottoressa Robbins.\nLa storia tra le due donne va a pieni ritmi e anche dopo qualche litigio Callie e Arizona riescono sempre a riappacificarsi. Finch\u00e9 poi, si viene a conoscenza del desiderio di maternit\u00e0 di Callie in un futuro, mentre la sua ragazza \u00e8 decisamente contraria, accade successivamente che le due si lasceranno proprio per questo motivo. Nel finale della sesta stagione per\u00f2, Arizona capisce di non voler perdere Callie, cos\u00ec a pochi minuti dalla fine del programma le dice che sar\u00e0 una mamma ok e le due donne finiranno per baciarsi.\nSettima stagione.\nArizona si trasferir\u00e0 da Callie e quando decide di seguirla in Africa per aiutare i bambini si lasceranno all'aeroporto: Arizona partir\u00e0 per l'Africa mentre Callie rester\u00e0 a Seattle. Per Callie \u00e8 un duro colpo infatti sente molto la sua mancanza, cos\u00ec chiede a Mark Sloan di andare a vivere con lei per non ricominciare la sua vita da sola. Callie e Mark finiranno a letto insieme. Quando Arizona torner\u00e0 a Seattle, andr\u00e0 a bussare alla porta di Callie piangendo, inizialmente ella la rifiuta, ma successivamente torner\u00e0 insieme con lei svelandole di aspettare un bambino da Mark, le due faranno comunque pace. Mark vuole fare da padre al bambino e non da \"Zio figo\". Ci saranno spesso delle discussioni su come crescere il bambino. Dopo la festa in onore del bambino Callie e Arizona decidono di partire per il weekend ma sfortunatamente avranno un incidente quando Arizona chiede a Callie di sposarla. Arizona ne esce bene ma Callie viene scaraventata nel parabrezza perch\u00e9 non aveva la cintura di sicurezza. La bambina nasce prematura e quando Callie si sveglia dal coma risponder\u00e0 \"Si\" alla proposta della fidanzata. La bambina, che si chiamer\u00e0 Sofia Robbin Sloan Torres, dopo aver subito un'ulteriore operazione, torner\u00e0 con le madri e il padre a casa. Dopo aver confessato alla figlia la sua disapprovazione, la madre di Callie lascia Seattle ma Callie e Arizona si sposano comunque in una cerimonia simbolica tenuta da Miranda Bailey.\nOttava stagione.\nIn questa stagione Callie, insieme con Mark e Arizona si dedica completamente alla sua bambina, Sofia, oltre che al suo lavoro. La questione di Zola fa capire a Callie, a sua moglie e al padre di sua figlia che sono fortunati ad avere una figlia tutta loro.\nNona stagione.\nNell'incidente in cui Lexie e Mark sono morti, Arizona perde una gamba ed entra in forte depressione, quindi Callie le sta vicino finch\u00e9 non si riprende. Diventano proprietarie dell'ospedale assieme ad altri colleghi. Alla fine della stagione Arizona la tradisce con la Dott.ssa Boswel, e nel corso della litigata risultante Arizona ammette di non aver affatto perdonato a Callie di aver deciso di farle amputare la gamba.\nDecima stagione.\nIl rapporto di Callie con Arizona \u00e8 in grave crisi a causa del tradimento di quest'ultima, ma alla fine le due riescono a superare le loro divergenze grazie ai consigli del padre di Callie. A met\u00e0 stagione, Callie deve sostenere un'accusa in tribunale di negligenza quando uno sportivo che si era rivolto a lei perde le gambe a seguito di un'operazione di sostituzione delle anche. La giuria dichiara Callie innocente, ma questa una volta tornata a casa scopre di aver ricevuto, poche settimane prima dell'operazione, una lettera in cui le era sconsigliato il praticare l'operazione effettuata sul paziente a causa dei vari casi di amputazione risultanti. Meredith per\u00f2 la convince a non dire nulla dato che il non aver trovato la lettera, che era scivolata dietro a un mobile, \u00e8 stata una fatalit\u00e0 di cui Callie non ha colpa.\nNel periodo di separazione, sua moglie ha avuto una breve relazione con la specializzanda Leah Murphy, e quindi, una volta tornate insieme, Callie \u00e8 molto ostile con la ragazza. Nonostante tutto, le due mogli \nalla fine riescono a riallacciare completamente il loro rapporto.\nA fine stagione le due donne decidono di avere un secondo figlio mediante una madre surrogata.\nUndicesima stagione.\nLa decisione di avere un altro figlio si sfalda rapidamente quando Arizona vince una prestigiosa borsa di studio in Chirurgia Fetale, e quindi le due donne vanno in terapia di coppia. Il consiglio della terapista \u00e8 vivere per un periodo di 30 giorni in totale separazione: le due mogli vivranno assieme, baderanno alla loro figlia, e quando sar\u00e0 necessario lavoreranno assieme, ma oltre a questo tra le due non ci dovr\u00e0 essere nessun altro genere di contatto, nessuna conversazione, nessun rapporto sessuale, niente di niente. Purtroppo per Arizona, alla fine di questo periodo Callie si \u00e8 resa conto che i 30 giorni passati da \"sola\" sono stati i pi\u00f9 felici che abbia mai vissuto negli ultimi anni, e per questo ha capito che se vuole essere felice della sua vita, deve smettere di provare a riparare il suo matrimonio, e quindi chiede il divorzio.\nNel corso dei due anni successivi intraprende una relazione con una specializzanda di un altro ospedale chiamata Penelope \"Penny\" Blake, senza sapere che questa \u00e8 la stessa specializzanda che non \u00e8 riuscita a salvare Derek Shepherd, il suo caro amico.\nDodicesima stagione.\nAll'inizio della stagione, Callie porta Penny a una cena a casa di Meredith, che riesce a non dire nulla fino a che non scopre che il luned\u00ec dopo la specializzanda incomincer\u00e0 a lavorare nel loro stesso ospedale, finendo per rivelare chi sia Penny per lei. Ovviamente per Callie la notizia \u00e8 scioccante, ma questo non cambia nulla sulla relazione con Penelope, tanto che quando quest'ultima viene bullizzata da Meredith e da Amelia, rimprovera le due colleghe per la loro mancanza di professionalit\u00e0 e consola la fidanzata, spronandola a perdonarsi per ci\u00f2 che \u00e8 successo.\nA fine stagione il rapporto con Arizona si inasprisce quando Penelope vince una prestigiosa borsa di studio a New York: Callie fraintende un consiglio di Arizona e decide di partire anche lei portandosi dietro Sofia; Arizona allora, intuendo come stia facendo piani senza consultarla in merito la denuncia per ottenere la custodia esclusiva della figlia. In aula Callie non fa bella figura, perch\u00e9 nonostante abbia l'appoggio di Meredith e Owen per vincere lascia che il suo avvocato accusi Arizona di cose orribili (essere una madre assente, essere di facili costumi, non essere la madre biologica...), mentre l'avvocato di quest'ultima fa solo presente come il vivere a New York impedir\u00e0 a Callie di badare a Sofia bene come riesce fare a Seattle. Callie perde la causa, ritrovandosi senza figlia e senza Penny, che lascia per permetterle di andare a New York, mentre lei rester\u00e0 a Seattle per vedere Sofia durante i weekend. Arizona inoltre, anche se ha vinto \u00e8 comunque furiosa per ci\u00f2 che le \u00e8 stato detto in aula.\nDopo qualche mese per\u00f2, Arizona capisce che Sofia merita di avere entrambe le proprie madri felici, quindi lascia che Callie vada a New York dalla sua fidanzata con la figlia, che da l\u00ec in poi vivr\u00e0 ad anni alterni da una mamma o dall'altra.\nQuattordicesima stagione.\nCallie non appare in questa stagione, tuttavia, quando Arizona decide di trasferirsi a New York assieme a Sofia, si scambia con la prima messaggi col cellulare, da cui si lascia intendere che Callie abbia lasciato Penny e sia in procinto di rimettersi assieme all'ex-moglie."}
{"id": "871281", "revid": "668730", "url": "https://it.wikipedia.org/wiki?curid=871281", "title": "Chiesa di Sant'Angelo in Pescheria", "text": "La chiesa di Sant'Angelo in Pescheria \u00e8 un luogo di culto cattolico di Roma, sito nel rione Sant'Angelo.\nStoria.\nCostruita nell'VIII secolo, questa chiesa deve il suo nome \"in pescheria\" al fatto che nelle sue vicinanze vi era il mercato del pesce che si svolgeva nel vicino Portico d'Ottavia.\nPapa Stefano II trasl\u00f2 qui, nel 752, le reliquie di santa Sinforosa, san Getulio e dei loro sette figli. Nel 1610 ne venne rinvenuto il sarcofago, recante l'iscrizione: \"Hic requiescunt corpora SS. Martyrum Simforosae, viri sui Zotici (Getulii) et Filiorum ejus a Stephano Papa translata\".\nDescrizione.\nFacciata.\nLa chiesa non ha una facciata vera e propria: essa si limita infatti ad un muro in mattoncini con al centro il portale in cui sono inglobate tre colonne corinzie del Portico d'Ottavia.\nLa navata centrale.\nL'aula della chiesa \u00e8 divisa in tre navate, di cui la centrale pi\u00f9 alta e larga delle due laterali. La navata centrale, poi, \u00e8 l'unica provvista di finestre: sono quattro per parete (le prime tre in asse con gli archi e l'ultima in asse con la porta o per la sagrestia, o per la canonica) ed hanno la forma di archi a tutto sesto. La copertura della navata \u00e8 a capriate lignee. A ridosso della controfacciata, che \u00e8 decorata con dipinti a finto marmo, vi \u00e8 la cantoria; quest'ultima ospita l'organo a canne, costruito da Pietro Pantanella nel 1877 ed in stato di abbandono; quest'ultimo \u00e8 integro nelle sue caratteristiche foniche originarie e dispone di 25 registri su unico manuale e pedale, con trasmissione integralmente meccanica, ed \u00e8 racchiuso all'interno della cassa lignea coeva sobriamente decorata. Nella parte superiore della controfacciata si pu\u00f2 vedere un pezzo della cornice del timpano della fronte arretrata dei propilei del portico di Ottavia. Sotto la cantoria, ai lati della bussola, si trovano la lapide di consacrazione della prima chiesa e quella di riconsacrazione.\nLe navate laterali.\nLa navata laterale destra \u00e8 costituita, come quella sinistra, da tre campate. Nella prima campata si trova l'altare di San Giuseppe. Originariamente dedicato alla S.S. Trinit\u00e0, ha un finissimo paliotto in marmi policromi e la tela di Giovan Battista Brughi \"La S.S. Trinit\u00e0 tra i Santi Lorenzo e Ciro\". Il paliotto dell'altare \u00e8 costituito da un intreccio di piante bianche, gialle e rosse su sfondo in marmo verde scuro. Al centro si trova lo stemma nobiliare della famiglia che fece fare questo altare. Di recente \u00e8 stata collocata sull'altare la statua lignea dipinta di \"San Giuseppe col Bambino\".\nNella seconda campata della navatella si trova il \"Monumento all'astronomo e matematico Giacomo Richebeach\" (1776-1841). Il monumento ottocentesco in marmo, posizionato sopra un basamento, \u00e8 costituito da una lapide sormontata dal busto dell'astronomo.\nLa navata laterale sinistra, al principio della quale si trova l'ingresso ad un piccolo magazzino che in origine era il basamento del campanile romanico, accoglie delle opere d'arte di notevole interesse. Nella prima campata si trova l'altare del Crocifisso. Esso \u00e8 una delle opere principali della chiesa ed \u00e8 costituito da un tabernacolo barocco in stucco con dipinti a finto marmo negli scomparti laterali, e di angeli sulle lesene. Ai suoi lati ci sono le due statue settecentesche in gesso dipinto della Madonna e di San Giovanni Evangelista.\nNella seconda campata, invece, si trova la porta laterale, che ora \u00e8 diventata l'entrata principale della chiesa. Di fianco ad essa si trova un'acquasantiera in marmo chiaro barocca, presumibilmente del secolo XVIII.\nNell'ultima campata si trova, infine, l'altare di San Francesco Caracciolo, che in origine era dedicato alla Madonna delle Grazie poich\u00e9 conteneva la pala trecentesca della \"Madonna col Bambino\" firmata da Petrus de Belizo pictor e dal presbiter Belushomo pictor, ora collocata in un altro luogo. Al suo posto, sull'altare di Giacomo Della Porta, si trova una moderna scultura raffigurante la Santa Croce. Sotto di essa, poggiato sulla mensa dell'altare fatto a forma di sarcofago squadrato, si trova il quadretto di \"San Francesco Caracciolo\".\nSulla parete destra dell'ultima campata della navata di sinistra si trova il bellissimo affresco \"Madonna col Bambino e Angeli\" (1447-1450), opera del pittore Benozzo Gozzoli. Il prezioso dipinto anticamente si trovava sulla parete esterna della canonica, ma solo da qualche anno \u00e8 stato spostato all'interno della chiesa per motivi di conservazione. L'affresco \u00e8 attualmente situato all'interno di una cornice lignea.\nLa cappella di Sant'Andrea.\nLa cappella di Sant'Andrea fu eretta come sede della Compagnia dei Pescivendoli nel 1571; nel 1618, poi, fu restaurata dall'Universit\u00e0 dei Pescivendoli. Solo ultimamente \u00e8 diventata al Cappella del Santissimo Sacramento. La cappella del Santissimo Sacramento chiude scenograficamente la navata destra della chiesa. Nei suoi pochi metri di larghezza e profondit\u00e0 racchiude delle opere d'arte molto preziose legate fra di loro da una serie di stucchi dorati. La ricchezza dei materiali e dell'ornamentazione sottolinea la rilevanza e la ricchezza della corporazione, che era di molto difficile accesso.\nAl centro del pavimento di marmo un grande \"opus sectile\" rappresenta lo stemma dell'Universit\u00e0: alla raffigurazione del pesce nell'acqua si accompagna quella di un cervo (simbolo di antica nobilt\u00e0) e di due oche (a Roma simbolo di fedelt\u00e0, per via delle Oche capitoline).\nLa volta della cappella \u00e8 affrescata con \u201cStorie di Sant'Andrea\u201d, opera di Innocenzo Tacconi sicuramente dopo il 1598, anno in cui lui arriv\u00f2 a Roma. I suoi dipinti ad affresco sono ordinati nelle varie forme geometriche che suddividono ognuno dei quattro pennacchi della volta a crociera in varie cornici con dipinti. Uno dei pi\u00f9 belli \u00e8 sicuramente quello di \"Sant'Andrea condotto al supplizio\". Qui il Tacconi ha saputo dipingere perfettamente l'ultima preghiera dell'apostolo e la tristezza di alcune donne che in lui vedevano la loro guida spirituale. L'altare della cappella \u00e8 costituito da un altare in marmi policromi con tabernacolo e sovrastante timpano sorretto da due colonne corinzie. Il dipinto che si trova sull'altare, opera di Giorgio Vasari, raffigura \"Sant'Andrea\" mentre porta la sua croce. Sulla parete destra della cappella si trova il dipinto di Bernardino Cesari \"La vocazione di Sant'Andrea\", che raffigura il santo in mezzo al mare mentre sta per raggiungere Ges\u00f9 che \u00e8 sulla riva.\nLa cappella dei Santi Cosmo e Damiano.\nDurante la fine del XIV secolo, Matteo de Baccari dedic\u00f2 parte della sua eredit\u00e0 alla Chiesa di Sant'Angelo in Pescheria a Roma, in particolare alla Cappella dei Santi Cosmo e Damiano. La cappella non era operativa, ma dopo molti anni sua figlia, Mattea, riusc\u00ec a renderla funzionante.\nAbside e confessione.\nL'abside che vediamo oggi non \u00e8 quella originale, ma frutto dei restauri di Pio IX. L'abside \u00e8 costituita da un profondo arco absidale con volta a botte e da una conca con il catino dipinto a finti cassettoni blu bordati d'oro. Sui due lati del profondo arco sono collocate due grandi pale raffiguranti due storie della vita di San Francesco Caracciolo. La decorazione della volta a botte dell'arco absidale \u00e8 costituita da dei riquadri (uno grande e due piccoli per ogni lato) con all'interno dei disegni geometrici, pi\u00f9 uno al centro con su dipinta la Colomba dello Spirito Santo. Sotto l'arco ci sono anche l'altar maggiore sormontato da baldacchino e la confessione. Al centro di quest'ultima c'\u00e8 una piccola fossa circolare chiusa in una grata in cui si trovano, dentro ad un reliquiario, le reliquie dei santi martiri Getulio, sua moglie Sinforosa ed i figli Crescente, Giuliano, Primitivo, Nemesio, Giustino, Statteo ed Eugenio. L'altar maggiore della chiesa, frutto dei restauri di Pio IX, custodisce al di sotto un sarcofago paleocristiano contenente le reliquie di san Ciro di Alessandria. Il sarcofago, con una piccola apertura circolare sul davanti che permette di vederne l'interno, ha sul davanti due angeli. Sopra gli stalli lignei del coro si erge maestoso il dipinto settecentesco dell'\u201cArcangelo Michele che sconfigge il demonio\u201d, mentre ai lati delle scale d'accesso al presbiterio sopraelevato ci sono due statue di angeli porta candelabro coevi."}
{"id": "871284", "revid": "287204", "url": "https://it.wikipedia.org/wiki?curid=871284", "title": "Jim Sheppard", "text": "Biografia.\nJim Sheppard \u00e8 il bassista della Metal Band Nevermore di Seattle. Conosciuto anche per aver suonato nei Sanctuary.\nCuriosit\u00e0.\nJim, insieme al cantante Warrel Dane, \u00e8 uno chef certificato e insieme avevano un ristorante a Seattle."}
{"id": "871285", "revid": "3082", "url": "https://it.wikipedia.org/wiki?curid=871285", "title": "Portico d'Ottavia", "text": ""}
{"id": "871287", "revid": "911652", "url": "https://it.wikipedia.org/wiki?curid=871287", "title": "Loxodonta", "text": "Loxodonta \u00e8 un genere di mammiferi elefantidi che comprende le due specie comunemente note come elefanti africani. La specie asiatica, invece, fa parte del genere \"Elephas\".\nTassonomia.\nLe specie attuali sono \"Loxodonta africana\" (elefante africano di savana) e \"Loxodonta cyclotis\" (elefante africano di foresta). Quest'ultima specie era considerata fino a poco tempo fa una sottospecie di \"L. africana\", ma recenti analisi del DNA hanno determinato notevoli differenze tra le due forme. Una terza specie, l'elefante africano occidentale, \u00e8 stata proposta sulla base di studi genetici condotti sulle popolazioni presenti in Africa occidentale, sia in ambienti forestali che di savana; i risultati indicherebbero che non vi sia una differenza genetica tra gli elefanti che popolano le foreste e le savane di questa zona e che appartengano a una specie distinta dalle altre due gi\u00e0 identificate, ma pi\u00f9 affine all'elefante di foresta che non a quello di savana. Un'altra specie conosciuta solo allo stato fossile, \u00e8 \"Loxodonta adaurora\", anch'essa africana, considerata ancestrale alle altre due e sviluppatasi forse addirittura nel Pliocene medio. Altre due specie fossili, sempre africane ma vissute nel Pleistocene, sono \"Loxodonta atlantica\" e \"Loxodonta exoptata\". Si rumoreggia, inoltre, della presenza di elefanti nani nelle profonde foreste del Congo, ai quali \u00e8 stato persino dato un nome scientifico (\"Loxodonta pumilio\"). Prove certe dell'esistenza di questa specie, per\u00f2, non sono mai state portate.\nAnche se comunemente si ritiene che il nome di questo genere sia stato dato da Georges Cuvier nel 1825, il grande anatomista francese descrisse gli elefanti africani con il termine \"Loxodonte\". Fu due anni dopo, invece, che un autore anonimo lo rese latinizzato in \"Loxodonta\"; il codice ICZN, quindi, riconosce quest'ultimo termine come avente la priorit\u00e0.\nConservazione.\nIl bracconaggio ha ridotto significativamente la popolazione degli elefanti africani in alcune regioni durante il Ventesimo Secolo. Un esempio di questa pressione esercitata dai cacciatori di frodo si ha nella regione orientale del Ciad; mandrie di elefanti erano numerose fino al 1970, con una popolazione stimata di 300.000 individui. Nel 2006, per\u00f2, il numero era crollato a 10.000. In teoria, gli elefanti africani sono protetti dai vari governi, ma il bracconaggio persiste a causa dei gravi problemi sociali, economici e politici in cui versa il continente africano.\nD'altro canto, le perdite nel conflitto uomo-elefante non sono riscontrate solo dalla parte dei proboscidati. Le due specie di elefante africano infatti, insieme a quello asiatico, uccidono in media 500 persone ogni anno."}
{"id": "871290", "revid": "599013", "url": "https://it.wikipedia.org/wiki?curid=871290", "title": "Nog", "text": ""}
{"id": "871291", "revid": "124123", "url": "https://it.wikipedia.org/wiki?curid=871291", "title": "Jean-Baptiste Boyer d'Argens", "text": "Biografia.\nFiglio di un procuratore generale, segu\u00ec la carriera d'armi (entr\u00f2 nell'esercito a 15 anni) e condusse una giovinezza molto avventurosa e licenziosa, per via della quale venne diseredato dal padre. Ferito davanti a Philipsburg nel 1734, lasci\u00f2 il servizio militare e si ritir\u00f2 ad Amsterdam nei Paesi Bassi, al fine di potervi scrivere liberamente i propri pamphlet. Qui scrisse alcune compilazioni storiche e cominci\u00f2 le sue famose \"Lettres juives\" (The Hague, 6 volumi, 1738-1742), \"Lettres chinoises\" (The Hague, 6 volumi, 1739-1472), e le \"Lettres cabalistiques\" (2\u00aa ed., 7 volumi, 1769); scrisse inoltre le \"M\u00e9moires secrets de la r\u00e9publique des lettres\" (7 volumi, 1743-1748), in seguito rivedute e accresciute come \"Histoire de l'esprit humain\" (Berlino, 14 volumi, 1765-1768).\nAttir\u00f2 l'attenzione di Federico II, re di Prussia, con i suoi attacchi contro il Cristianesimo: il sovrano lo chiam\u00f2 alla sua corte a Potsdam, lo rese suo ciambellano con 6.000 franchi di trattamento e lo nomin\u00f2 direttore generale dell'Accademia. Fu nominato \"Kammerherr\" e Direttore dell'Accademia. Tuttavia, Federico rimase amaramente offeso per via del suo matrimonio con l'attrice berlinese Mlle Cochois.\nDopo aver vissuto 25 anni in intimit\u00e0 con Federico II, il marchese d'Argens torn\u00f2 ad Aix per trascorrere i suoi ultimi anni con la famiglia. Argens torn\u00f2 infine in Francia nel 1769 e mor\u00ec nei pressi di Tolone l'11 gennaio 1771.\nEra dotato di un'erudizione vasta e varia, e i suoi scritti sono ispirati dalla filosofia scettica dell'epoca. I suoi scritti erano indirizzati a un pubblico generico; in questo modo, egli favor\u00ec un'ampia diffusione delle idee dell'Illuminismo. Scrisse di filosofia, storia e religione, e semplific\u00f2 le innovative discussioni empiriche di filosofi come Voltaire, Pierre Bayle e Bernard de Fontenelle.\nOpere.\nRobert Darnton ritiene che d'Argens fu probabilmente l'autore del romanzo filosofico-pornografico \"Th\u00e9r\u00e8se philosophe, ou m\u00e9moires pour servir \u00e0 l'histoire du P. Dirrag et de Mlle Eradice\"."}
{"id": "871293", "revid": "10728", "url": "https://it.wikipedia.org/wiki?curid=871293", "title": "Jean-Baptiste de Boyer", "text": ""}
{"id": "871295", "revid": "1226", "url": "https://it.wikipedia.org/wiki?curid=871295", "title": "Lucy Maud Montgomery", "text": "Biografia.\nCominci\u00f2 giovanissima la sua carriera da autrice, anche se raggiunse la fama solo nel 1908 con il libro \"Anna dai capelli rossi\"; il successo la port\u00f2 a proseguire fino a scrivere un'intera serie che comprende ulteriori sette libri pi\u00f9 altri due con la stessa ambientazione e alcuni personaggi della serie principale.\nScrisse anche altri libri per l'infanzia, tra cui \"Emily della luna nuova\" e \"Emily cresce\", oltre a \"La via dorata\". Si compiacque, tra l'altro, di seguire la moda inglese del tempo cimentandosi nella scrittura di storie di fantasmi; ne vennero fuori i sei racconti de \"La stanza rossa ed altre storie di fantasmi\".\nLa serie di \"Anna dai capelli rossi\".\nIl nucleo originale della serie di \"Anna dai capelli rossi\" si compone di soli otto titoli, pubblicati nel seguente ordine:\nDopo la pubblicazione di questi titoli, l'autrice si dimostr\u00f2 pi\u00f9 volte disinteressata a proseguire la scrittura, affermando che la storia di Anna Shirley (ormai priva di ogni sua originaria potenzialit\u00e0) doveva considerarsi conclusa. La Montgomery si dimostr\u00f2 restia a continuare la scrittura gi\u00e0 dopo la pubblicazione delle \"Cronache di Avonlea\" e, come emerge dai suoi diari, visse la scrittura de \"Il baule dei sogni\" come una costrizione. Solo quindici anni dopo la pubblicazione di \"Rilla di Ingleside\" riprese in mano la serie e scrisse altri tre titoli:\nQuesti titoli devono essere considerati come degli approfondimenti su alcuni aspetti o periodi della vita di Anna volutamente tralasciati dall'autrice nei primi otto libri. Inoltre, si tratta di libri molto diversi rispetto al primo nucleo della serie per diverse ragioni strutturali e contenutistiche: ad esempio \"La casa dei salici al vento\" \u00e8 un romanzo epistolare, mentre \"The Blythes are Quoted\" \u00e8 un insieme di racconti, poesie e illustrazioni.\nOpere.\nSerie di \"Anna dai capelli rossi\".\nL'ordine dell'elenco segue lo svolgersi della trama, non l'anno di pubblicazione:\nOpere collegate ad \"Anna dai capelli rossi\", in cui Anna compare come personaggio secondario:\nRacconti.\nDei molti racconti pubblicati prima e dopo il successo della serie di \"Anna dai capelli rossi\" solo alcuni sono pubblicati in italiano:"}
{"id": "871296", "revid": "6923", "url": "https://it.wikipedia.org/wiki?curid=871296", "title": "Chiara Gazzoli", "text": "In carriera ha giocato inizialmente nel calcio a 11, vestendo le maglie del Milan e del Foroni, e Foroni Verona, societ\u00e0 con la quale ha stabilito il record di reti segnate da una giocatrice nel campionato di Serie A nei tornei a girone unico con 54 reti in una sola stagione. Gazzoli ha conquistato quattro scudetti (Milan 1999, Foroni Verona 2003 e 2004, Fiammamonza 2006), tre Coppe Italia (Milan 1998, Foroni 2002, Torres 2005) e tre Supercoppe italiane (Milan 1999, Foroni Verona 2003, Fiammamonza 2006). Passata al calcio a 5 dopo un anno di inattivit\u00e0, gioca per cinque stagioni nel Kick Off C5 Femminile vincendo una Coppa Italia prima di interrompere definitivamente l'attivit\u00e0 agonistica nel 2013.\nCarriera.\nCalcio a 11.\nClub.\nChiara Gazzoli si appassiona al calcio fin dalla giovane et\u00e0 decidendo di tesserarsi con il Martesana Parma femminile, societ\u00e0 di Sant'Agata Martesana, frazione del comune di Cassina de' Pecchi, dove cresce e risiede. Gioca con la maglia gialloblu della squadra del paese di residenza per due stagioni, attirando l'attenzione degli osservatori del Milan che le propongono di giocare nelle proprie formazioni giovanili.\nGazzoli si trasferisce al Milan, dove dopo un anno nella squadra iscritta alla Serie D regionale grazie alle sue prestazioni inizia ad essere inserita in rosa con la prima squadra iscritta alla Serie A nel corso della stagione 1994-1995 e diventando titolare da quella 1996-1997. Rimane con la societ\u00e0 rossonera fino al termine della stagione 2000-2001, conquistando il suo primo scudetti in carriera (1998-1999), l'ultimo della societ\u00e0 prima della sua scomparsa, ai quali si aggiungono una Coppa Italia (1997-1998) e due Supercoppe italiane (1998, 1999)\nDurante il calciomercato estivo 2001 trova un accordo con il Foroni, societ\u00e0 emergente con sede a Verona che l'anno prima aveva perso lo scudetto ai calci di rigore nello spareggio con la Ruco Line Lazio. La squadra, dal 2002 iscritta come Foroni Verona, si rivela protagonista del campionato, con Gazzoli che contribuisce nelle tre stagioni successive alla conquista di tutti i trofei della societ\u00e0, due Scudetti, 2002-2003, 2003-2004, una Coppa Italia, 2001-2002 e due Supercoppe, 2002, 2003. Grazie ai risultati ottenuti con il Foroni Verona ha l'occasione di fare il suo debutto in un torneo internazionale per club, l'allora UEFA Women's Cup, nella stagione 2002-2003, seconda edizione assoluta del torneo, il 21 agosto 2003, nell'incontro inaugurale del gruppo 4 della fase a gironi, dove le veronesi si impongono per 10-0 sulle croate dello \u017dNK Osijek. Nell'estate 2004, nonostante il successo in campionato, la societ\u00e0 decide di comunicare la propria inattivit\u00e0 alla federazione non iscrivendosi al campionato successivo, di conseguenza svincola tutte le sue tesserate.\nDurante l'estate Gazzoli, con alcune delle sue compagne del Foroni Verona, trova un accordo con la Torres, assicurandosi ancora la presenza nel campionato italiano di vertice. Con le isolane di Sassari fa il suo esordio nella Supercoppa 2004 superando il Milan con un netto 5-0, di cui sigla due delle reti con cui la Torres vince la sua seconda Supercoppa italiana. Durante il campionato conquista anche la Coppa Italia e condivide con le compagne l'accesso ai quarti di finale in UEFA Women's Cup, prima societ\u00e0 italiana a raggiungere questo traguardo, nella stagione 2004-2005, eliminate dalle campionesse d'Inghilterra dell'Arsenal dopo aver ben sperato nel passaggio del turno per l'iniziale vittoria casalinga per 2-0.\nAl termine della stagione decide di lasciare la Sardegna per fare ritorno in Lombardia, firmando un contratto con la FiammaMonza. Anche con la nuova societ\u00e0 riesce a essere determinante, conquistando alla sua prima stagione con le monzesi scudetto 2005-2006, dove con 17 reti \u00e8 anche la migliore realizzatrice della squadra, davanti alla compagna Venusia Paliotti (11), e la terza in campionato, e all'inizio di quella successiva la Supercoppa 2006, i primi per la FiammaMonza che portano a quattro quelli personali. La 2006-2007 \u00e8 anche l'ultima stagione giocata da Gazzoli decidendo a fine campionato di terminare la carriera.\nNazionale.\nGazzoli fa il suo esordio con la nazionale italiana in una competizione UEFA il 13 ottobre 1999, in occasione delle qualificazioni al campionato europeo di Germania 2001, nell'incontro dove le Azzurre superano per 1-0 le avversarie dell'Ucraina.\nCalcio a 5.\nNel 2007, non riuscendo a conciliare l'attivit\u00e0 agonistica ad alto livello con gli impegni lavorativi, decide di smettere con il calcio a 11 per dedicarsi, dopo un anno di inattivit\u00e0, al calcio a 5, venendo tesserata dalle milanesi del Kick Off per la stagione 2008-2009.\nGioca nel ruolo di pivot per cinque stagioni, contribuendo alla conquista della Coppa Italia femminile di categoria, primo e unico trofeo nella bacheca della societ\u00e0 milanese, al termine della stagione 2011-2012 battendo ai tempi supplementari nella finale del 4 marzo 2012 le avversarie dell'Ibl Banca Preci; sua \u00e8 la rete che decide l'incontro. Al termine della stagione 2012-2013 decide di interrompere definitivamente l'attivit\u00e0 agonistica."}
{"id": "871298", "revid": "120211463", "url": "https://it.wikipedia.org/wiki?curid=871298", "title": "Razzie Award alla peggior coppia", "text": "Il Razzie Award for Worst Screen Couple, poi rinominata Razzie Award for Worst Screen Combo \u00e8 un premio annuale assegnato dai Golden Raspberry Awards alla peggior coppia o combinazione cinematografica dell'anno. Di seguito sono elencati i vari attori che sono stati nominati, e che hanno vinto in questa categoria. Il premio comprende coppie formate da attori dello stesso sesso o differente, da personalit\u00e0 ed altre interpretazioni in chiave umoristica.\nIl premio \u00e8 stato assegnato per la prima volta durante il 1994. Da quest'anno fino al 2009 la categoria \u00e8 stata intitolata Peggior coppia sullo schermo. Nell'edizione 2010 il premio venne allargato anche al peggior cast, con la dizione Peggior coppia/cast sullo schermo. Nelle edizioni 2011-2012 il premio \u00e8 stato diviso nelle due categorie Peggior coppia e Peggior cast, per poi confluire nuovamente in un unico premio con la dizione attuale Peggior combinazione sullo schermo. \nLe uniche coppie italiane nominate per il premio sono state Roberto Benigni in coppia con Nicoletta Braschi per \"Pinocchio\" (2002) e Madonna in coppia con Adriano Giannini per \"Travolti dal destino\" (2002). Madonna e Giannini si sono aggiudicati il premio del 2002."}
{"id": "871299", "revid": "10728", "url": "https://it.wikipedia.org/wiki?curid=871299", "title": "Jean-Baptiste de Boyer marchese d'Argens", "text": ""}
{"id": "871302", "revid": "10728", "url": "https://it.wikipedia.org/wiki?curid=871302", "title": "Jean-Baptiste Boyer marchese d'Argens", "text": ""}
{"id": "871306", "revid": "339392", "url": "https://it.wikipedia.org/wiki?curid=871306", "title": "Gil (I Simpson)", "text": ""}
{"id": "871315", "revid": "1305772", "url": "https://it.wikipedia.org/wiki?curid=871315", "title": "NOH", "text": ""}
{"id": "871316", "revid": "339392", "url": "https://it.wikipedia.org/wiki?curid=871316", "title": "Il Borghese Gentiluomo", "text": ""}
{"id": "871320", "revid": "111666052", "url": "https://it.wikipedia.org/wiki?curid=871320", "title": "Quanto t'ho amato", "text": "Quanto t'ho amato \u00e8 una compilation di Roberto Benigni pubblicata nel 2002."}
{"id": "871327", "revid": "287204", "url": "https://it.wikipedia.org/wiki?curid=871327", "title": "Chiesa di San Sebastiano al Palatino", "text": "La chiesa di San Sebastiano al Palatino \u00e8 un luogo di culto cattolico di Roma, nel rione Campitelli, dedicata a san Sebastiano e costruita sul luogo del martirio del santo, sul colle Palatino. Su questa chiesa insiste la diaconia di San Sebastiano al Palatino.\nStoria.\nSecondo la tradizione, la chiesa fu costruita nel luogo del martirio di san Sebastiano. Questo avvenne nei pressi dell\"Elagabalium\", il tempio dedicato a \"Sol Invictus\" e poi a Giove, che custodiva diversi oggetti sacri, tra cui il Palladio di Atena, portato da Troia; per questo motivo la chiesa era anche nota come Santa Maria \"in Pallara\".\nUn primo edificio venne costruito nel X secolo, mentre la sistemazione attuale \u00e8 dovuta alla ricostruzione del 1624, ad opera di papa Urbano VIII; durante questi lavori vennero preservati gli affreschi originali dell'abside, raffiguranti Cristo tra san Lorenzo e santo Stefano, san Sebastiano e san Zotico come diaconi, e sotto la Madonna e gli angeli.\nLa chiesa \u00e8 una rettoria, affidata dal 29 aprile 2016 a monsignor Angelo De Donatis, ed \u00e8 dipendente dalla parrocchia di Santa Maria in Portico in Campitelli. Dal 2016 \u00e8 officiata dalle Fraternit\u00e0 monastiche di Gerusalemme."}
{"id": "871328", "revid": "986213", "url": "https://it.wikipedia.org/wiki?curid=871328", "title": "Enrico II di Borbone-Cond\u00e9", "text": "Biografia.\nFiglio di Enrico I di Borbone-Cond\u00e9 e di Carlotta Caterina de La Tr\u00e9moille, non conobbe i suoi genitori, essendo stato il padre assassinato e la madre imprigionata a seguito di questo assassinio.\nFu perci\u00f2 Enrico IV di Francia che si fece carico della sua educazione. Fu cresciuto nella religione cattolica: il padre era calvinista.\nGli fu data in moglie nel 1609 Carlotta di Montmorency, che venne cos\u00ec intensamente ed assiduamente corteggiata dal gi\u00e0 anziano Enrico IV, da costringere la coppia a lasciare Parigi per Bruxelles, allo scopo di sfuggire alle voglie del re.\nMorto quest'ultimo nel 1610, Enrico II torn\u00f2 a Parigi ed inizi\u00f2 nel 1613 a fomentare la rivolta dei principi contro la vedova di Enrico IV, Maria de' Medici, reggente al trono per conto del figlio Luigi, a causa delle economie imposte dall'esaurimento delle risorse finanziarie dello stato.\nLe prime lotte si conclusero con un accordo con la reggente, avvenuto a Sainte-Menehould il 15 maggio 1614, in base al quale le nuove prebende sarebbero state pagate direttamente dalla corona e l'alleanza matrimoniale con la Spagna sarebbe stata sospesa.\nSarebbero stati convocati anche gli Stati generali. Questi ultimi, per\u00f2, non soddisfecero i desideri della nobilt\u00e0, in quanto diedero mano libera a Maria de' Medici e per di pi\u00f9, nel 1616, vennero celebrate le nozze di Luigi XIII con l'infanta di Spagna, Anna d'Austria.\nRiesplosa la collera dei principi, il Cond\u00e9 ottenne un nuovo accordo con la reggente a Loudun il 3 maggio 1616, in base al quale lui stesso sarebbe entrato a far parte del consiglio reale, ma il 1\u00ba settembre fu arrestato e rinchiuso nel castello di Vincennes, dal quale venne liberato per ordine di Luigi XIII circa tre anni dopo.\nDivenuto fedele suddito del re, partecip\u00f2 alle campagne volte a soffocare il protestantesimo nella Francia meridionale (1627-1629) ed in seguito assurse alle pi\u00f9 alte cariche del regno, fino a diventare nel 1643 presidente del Consiglio di Reggenza.\nDiscendenza.\nDa Carlotta di Montmorency ebbe tre figli:"}
{"id": "871335", "revid": "818832", "url": "https://it.wikipedia.org/wiki?curid=871335", "title": "Permutazione alternata", "text": "In combinatoria, una permutazione alternante o permutazione alternata o permutazione a zig-zag di lunghezza \"n\" \u00e8 una permutazione formula_1 dell'insieme {1, 2, 3, ..., \"n\"} tale che \nnessun componente \"c\"\"i\" con 1&lt;\"i\"&lt;\"n\" ha valore compreso fra \"c\"\"i\"\u00a0\u2212\u00a01 e \"c\"\"i\"\u00a0+\u00a01 .\nsia 34152 che 25143. Dato che una permutazione e la sua riflessa non possono coincidere, si deduce che il numero delle permutazioni alternanti di una data lunghezza \u00e8 un numero pari. Denotiamo con \"A\"\"n\" la met\u00e0 del numero delle permutazioni alternanti dell'insieme {1, ..., \"n\"}.\nSi osserva anche che, sempre per \"n\"=2,3... , ad ogni permutazione alternante formula_1 che inizia con una salita (formula_3) \u00e8 associata biunivocamente la permutazione alternante \nformula_4 che inizia con una discesa\n(ed ovviamente \u00e8 diversa);\nquindi \"A\"\"n\" fornisca anche il numero delle permutazioni alternanti che iniziano con una salita (o con una discesa). \nSi trova che la funzione generatrice esponenziale della successione di tali numeri \u00e8 la funzione trigonometrica:\nSi osserva che la serie formale di potenze della secante presenta solo potenze pari della variabile \"x\", mentre la serie della tangente presenta solo potenze dispari.\nQuindi i numeri con indici pari \"A\"2\"m\" sono forniti dalla serie della secante e vengono chiamati numeri secanti o numeri zig, mentre quelli con indice dispari sono forniti dalla serie della tangente e sono detti numeri tangenti o numeri zag.\nI numeri \"A\"2\"m\" sono strettamente connessi con i numeri di Eulero: formula_6"}
{"id": "871342", "revid": "834", "url": "https://it.wikipedia.org/wiki?curid=871342", "title": "Nokia Corporation", "text": ""}
{"id": "871345", "revid": "59286", "url": "https://it.wikipedia.org/wiki?curid=871345", "title": "Omozigote", "text": ""}
{"id": "871350", "revid": "6923", "url": "https://it.wikipedia.org/wiki?curid=871350", "title": "Ferrari 575M Maranello", "text": "La Ferrari 575M Maranello \u00e8 un'autovettura Gran Turismo presentata nel 2002 dalla casa di Maranello la cui sigla deriva dalla cilindrata e dalla lettera \"M\" dal significato di \"modificata\".\nIl contesto.\nQuesta sportiva della Ferrari monta un motore V12 da 5,75 litri da 515 CV (379 kw) a 7.250 giri/minuto, e 60 kgm a 5.250 giri (588,6 Nm) di coppia motrice massima, con un incremento medio di 1,5 kgm tra 1.000 e 4.000 giri/min rispetto al propulsore precedentemente installato sulla Ferrari 550 Maranello. Lo stesso propulsore \u00e8 stato montato anche sulla Ferrari 612 Scaglietti.\nQuesta vettura ha le seguenti prestazioni: supera i 300\u00a0km/h e raggiunge i 100\u00a0km/h con partenza da ferma in 4,2 secondi.\n\u00c8 stata la prima Ferrari a 12 cilindri a montare il cambio tipo Formula 1.\nIl prezzo al lancio del modello era di 196.000 \u20ac per la versione col cambio manuale e di 204.000 \u20ac col cambio elettroattuato F1 (entrambi a 6 marce). Nel 2006 \u00e8 stata presentata la sua erede, la Ferrari 599 GTB Fiorano.\nVersioni speciali.\n575 GTC.\nDalla 575M Maranello deriv\u00f2 una vettura da corsa, la 575 GTC. Rispetto al modello da cui traeva origine, possedeva una carreggiata pi\u00f9 larga ed altre caratteristiche che la rendevano adatta a competizioni su pista.\n575 GTZ.\nIl collezionista giapponese Yoshiyuki Hayashi voleva celebrare il cinquantesimo anniversario della gamma del modello 250 e per farlo commission\u00f2 a Zagato una one-off: doveva avere come base una 575M ed ispirarsi alla 250 GTZ (o 250 GT Zagato). Anche grazie all'appoggio della Ferrari la carrozzeria realizz\u00f2 il progetto includendo il suo caratteristico tetto a doppia bolla e presentandolo al Salone dell'automobile di Ginevra nel 2006.\n575 Superamerica.\nNel 2005 venne presentata la versione chiamata 575 Superamerica in produzione limitata a 559 esemplari, che presentava un potenziamento del motore a 540 CV. Si trattava di una targa con tetto rigido, realizzato dallo stilista Leonardo Fioravanti, che, a richiesta, poteva essere in vetro termico ad oscuramento autoadattativo (a seconda dell'intesit\u00e0 della luce solare) e dotato di pannelli elettrocromici in grado di mantenere, nell'abitacolo, la temperatura preimpostata dal proprietario."}
{"id": "871351", "revid": "289247", "url": "https://it.wikipedia.org/wiki?curid=871351", "title": "San Eusebio", "text": ""}
{"id": "871353", "revid": "1048993", "url": "https://it.wikipedia.org/wiki?curid=871353", "title": "Lukas Moodysson", "text": "Biografia.\nAll'et\u00e0 di diciassette anni ha pubblicato delle poesie seguite da una raccolta poetica e da un racconto breve.\nNel 1994 ha intrapreso gli studi presso il Dramatiska Institutet, la scuola nazionale di cinema svedese, dove ha incominciato a realizzare dei cortometraggi e si \u00e8 diplomato in regia nel 1996. Tra i lavori realizzati presso la scuola merita di essere menzionato \"En uppg\u00f6relase i den undre v\u00e4rlden\", vincitore di un premio presso lo Student Film Festival di Monaco di Baviera.\nIl terzo cortometraggio, \"Bara prata lite\" (1997) \u00e8 stato il primo lavoro dopo la scuola di cinema ed \u00e8 stato venduto in diversi paesi, mentre \"Fucking \u00c5m\u00e5l\" (1998) \u00e8 stato il primo vero e proprio lungometraggio, campione di incassi in Svezia nello stesso anno. Utilizzando le tecniche del racconto di formazione, il film pone l'attenzione sulle dinamiche adolescenziali di due ragazze omosessuali residenti in una cittadina della Svezia centrale e sulle difficolt\u00e0 di accettare e di far accettare la propria natura. Il film ha dato notoriet\u00e0 a livello internazionale a Moodysson, vincendo molti premi in tutta Europa.\nNel 2000 esce \"Together - Insieme\" , una commedia ambientata a Stoccolma nel 1975 che si basa su un piccolo dramma familiare borghese e sulla vita di una variopinta e stramba comune. \nNel 2002, con \"Lilja 4-ever\", Moodysson cambia registro realizzando un film ispirato a un fatto di cronaca, attirando l'attenzione sul problema della prostituzione minorile. Sempre nel 2002 ha intrapreso la strada di produttore lavorando insieme a Lars J\u00f6nnson alla produzione del lungometraggio \"Jalla! Jalla!\" di Josef Fares. Nel 2003 ha realizzato il cortometraggio documentaristico \"Terrorister, en film om dom d\u00f6mda\".\nNel 2004 cambia ancora genere abbandonando in parte il tema adolescenziale col lungometraggio \"Un buco nel mio cuore\", un Kammerspielfilm di non facile lettura avente per soggetto il set/casa di un film pornografico mescolato a temi da videoart e clausole da Dogma 95. Sullo stesso genere \u00e8 anche il lungometraggio del 2006 \"Container\". Questi due film sono stati presentati al Festival di Berlino rispettivamente nel 2004 e nel 2006.\nAttualmente vive a Malm\u00f6, in Svezia, con la moglie Coco e tre bambini."}
{"id": "871355", "revid": "59286", "url": "https://it.wikipedia.org/wiki?curid=871355", "title": "Eterozigote", "text": ""}
{"id": "871373", "revid": "287204", "url": "https://it.wikipedia.org/wiki?curid=871373", "title": "In compagnia di Roberto Benigni", "text": "In compagnia di Roberto Benigni \u00e8 un album di Roberto Benigni pubblicato nel 2006."}
{"id": "871376", "revid": "124123", "url": "https://it.wikipedia.org/wiki?curid=871376", "title": "Alba Coralli", "text": "Nata a Pavia nel XIX secolo, venne data in sposa in giovane et\u00e0 al marchese Belcredi, da cui ebbe due figli.\nMa il cuore, animato da sentimenti libertari, la spinse tra le braccia del patriota bergamasco Gabriele Camozzi, con il quale condivise gli ideali risorgimentali. \nGli scambi epistolari con esso mettono in risalto la sua personalit\u00e0 istintiva, piena di fervore ma anche di femminilit\u00e0; questi carteggi sono conservati nella biblioteca civica della citt\u00e0 di Bergamo, terra a cui lei si leg\u00f2 profondamente. \n\u00c8 inoltre presente, nel museo storico di Citt\u00e0 alta (sempre nel capoluogo orobico), la ricostruzione della loro casa durante l'esilio a Genova: il visitatore pu\u00f2 vedere ed ascoltare frammenti della loro vita politica, ma anche sentimentale, tramite filmati e registrazioni delle loro lettere, dando una dimensione pi\u00f9 umana agli eventi di cui fecero parte."}
{"id": "871377", "revid": "466539", "url": "https://it.wikipedia.org/wiki?curid=871377", "title": "Contea di Fayette (Tennessee)", "text": "La contea di Fayette (in inglese Fayette County) \u00e8 una contea dello Stato USA del Tennessee. Il nome le \u00e8 stato dato in onore al marchese de La Fayette, che aiut\u00f2 il generale George Washington nella guerra d'indipendenza americana. Al censimento del 2000 la popolazione era di 28.806 abitanti. Il suo capoluogo \u00e8 Somerville.\nGeografia fisica.\nL'U.S. Census Bureau certifica che l'estensione della contea \u00e8 di 1.829\u00a0km\u00b2, di cui 1.825\u00a0km\u00b2 composti da terra e i rimanenti 4\u00a0km\u00b2 composti di acqua.\nStoria.\nLa Contea di Fayette venne costituita il 29 settembre 1824."}
{"id": "871381", "revid": "547034", "url": "https://it.wikipedia.org/wiki?curid=871381", "title": "Marchesato di Ceva", "text": "Il Marchesato di Ceva fu un antico stato aleramico dell'Italia medioevale, sorto dallo smembramento dei territori che furono di Bonifacio del Vasto. Era collocato nell'attuale Piemonte meridionale ed il capoluogo del marchesato era appunto la citt\u00e0 di Ceva.\nEntrato nelle mire del Comune di Asti, a cui prest\u00f2 vassallaggio la prima volta nel 1295, ne segu\u00ec poi per due secoli le mutevoli vicende fra i Visconti, gli Orl\u00e9ans e i Savoia, che talvolta tennero i discendenti dei marchesi come loro governatori, finch\u00e9 l\u2019Imperatore mise fine a questo balletto decretandone la propriet\u00e0 definitiva al Ducato di Savoia il 3 marzo 1531.\nLa storia.\nOrigini.\nL'origine del marchesato si deve far risalire a Bonifacio del Vasto, signore di Savona, membro della famiglia detta degli Aleramici. Alla morte di questi, i figli si contesero l'eredit\u00e0, e Anselmo divenne primo marchese di Ceva. Tra gli altri figli, Manfredo I divenne signore di Saluzzo, Guglielmo s'impadron\u00ec di Busca, Ugone fu marchese di Clavesana, a Bonifacio and\u00f2 Cortemilia, Enrico divenne signore di Savona e in ultimo, Oddone Boverio fu padrone di Loreto.\nI territori di Ugo di Clavesana divennero parte integrante di quelli appartenenti ad Anselmo di Ceva: quando questi mor\u00ec, il titolo di Marchese di Ceva and\u00f2 al figlio Guglielmo, mentre quello di Marchese di Clavesana all'altro figlio Bonifacio.\nSviluppo e fine.\nIl Marchesato di Ceva non tard\u00f2 a dividersi in numerosi piccoli potentati, avendo avuto Guglielmo molti figli, e la fortuna e la gloria del marchesato iniziarono a declinare.\nIl marchese Giorgio II detto il Nano, infatti per cercare di arrestare la continua guerra tra i membri della famiglia, si dovette sottomettere agli astigiani, che gi\u00e0 avevano aiutato il precedente marchese Guglielmo II ad estendere notevolmente il territorio di Ceva durante il XII secolo.\nQuesto atto fu di capitale importanza, ed avvenne dopo una devastante guerra per il potere sul marchesato fra Guglielmo IV e suo fratello appunto, il suddetto Giorgio II, cosicch\u00e9 Ceva nel 1296 pass\u00f2 sotto il vassallaggio di Asti (con il marchese Giorgio II mantenuto formalmente come feudatario), perdendo per sempre la sua totale indipendenza e legando strettamente le sorti di Ceva con quelle di Asti, anche se non mancarono nel corso dei secoli continui tentativi di cambiare casacca. Dopo Asti, ormai indebolito dalle guerre e dalle lotte fratricide, il marchesato divenne infatti vassallo di Amedeo V di Savoia il 22 febbraio 1313.\nIn seguito alle vicissitudini che videro contrapposte nel XIV secolo le signorie di Monferrato e di Saluzzo contro gli Angioini (che si erano installati ad Asti), Ceva prest\u00f2 fedelt\u00e0 a Giovanni II di Monferrato e rimase perci\u00f2 per un certo tempo sotto il vassallaggio della signoria dei marchesi del Monferrato.\nDopo di questi fu dunque la volta dei Visconti di Milano, nel 1352: ritenuto infatti violato un accordo stretto con la citt\u00e0 di Asti, i milanesi invasero i territori del marchesato e assediarono Ceva, al tempo difesa solo da un piccolo castello e dalla cinta muraria, che caddero in mano viscontea. Nel gennaio 1356 i marchesi attaccarono gli invasori e li cacciarono dalla citt\u00e0. In seguito, i signori di Ceva prestarono ancora fedelt\u00e0 a Giovanni di Monferrato e ad Amedeo VIII di Savoia, per poi per\u00f2 alla fine tornare nell'orbita viscontea, attraverso il loro controllo su Asti.\nAlla fine, nel XV secolo, il territorio di Ceva risultava cos\u00ec diviso tra i membri della famiglia marchionale che risulta difficile stabilire una cronologia dei regnanti effettivi. D'altronde, gi\u00e0 dal 1457 la giurisdizione del marchesato venne divisa in dodici parti dette Dozeni o Capitanati, con a capo i marchesi o uomini da loro designati.\nIn seguito al matrimonio di Valentina Visconti, Ceva ed Asti passarono in dote ai francesi duchi di Orleans ed infine, nel 1535, ai Savoia. Con l'arrivo dei Savoia ebbe anche termine ogni parvenza di indipendenza che era rimasta al marchesato ed ebbe fine la dinastia aleramica dei marchesi, venendo essa sostituita da quella dei Pallavicino. Di questa famiglia fu capostipite Giulio Cesare Pallavicino, primo ad essere nominato governatore di Ceva e ad ottenere il titolo di marchese, che trasmise alla sua discendenza."}
{"id": "871383", "revid": "15428", "url": "https://it.wikipedia.org/wiki?curid=871383", "title": "Giovanni II di Monferrato", "text": ""}
{"id": "871385", "revid": "287204", "url": "https://it.wikipedia.org/wiki?curid=871385", "title": "Roberto Benigni (album)", "text": "Roberto Benigni \u00e8 un album di Roberto Benigni pubblicato nel 1995."}
{"id": "871386", "revid": "1573940", "url": "https://it.wikipedia.org/wiki?curid=871386", "title": "Serie A2 (calcio femminile)", "text": "La Serie A2 \u00e8 stata per importanza il secondo campionato del calcio femminile italiano. Come il massimo campionato, anch'esso era costituito da squadre dilettantistiche ed organizzato dalla Lega Nazionale Dilettanti.\nDalla stagione 2013-2014 il termine di Serie A2 \u00e8 sparito ed \u00e8 stato rinominato in Serie B.\nStoria.\nFu istituita a livello nazionale nella stagione 2002-2003. Inizialmente era costituita da un solo girone, venne poi allargata a due gironi da dodici squadre nella stagione 2003-2004.\nNella stagione 2011-2012 viene ulteriormente allargata la competizione a quattro gironi, di cui tre a quattordici squadre mentre uno a undici, mentre in quella successiva, il numero delle squadre scende a 44, divise in 4 gironi."}
{"id": "871391", "revid": "7336", "url": "https://it.wikipedia.org/wiki?curid=871391", "title": "Internal rating based", "text": ""}
{"id": "871394", "revid": "767487", "url": "https://it.wikipedia.org/wiki?curid=871394", "title": "Canzoni del tour 95/96", "text": "Canzoni del tour 95/96 \u00e8 un album di Roberto Benigni pubblicato nel 1996."}
{"id": "871395", "revid": "1305772", "url": "https://it.wikipedia.org/wiki?curid=871395", "title": "San Virgilio", "text": ""}
{"id": "871396", "revid": "767487", "url": "https://it.wikipedia.org/wiki?curid=871396", "title": "Grace Mary Williams", "text": "Biografia.\nNata a Barry nel Galles, frequent\u00f2 la Barry Grammar School, vincendo poi una borsa di studio per l'Universit\u00e0 di Cardiff, dove nel 1926 consegu\u00ec il diploma in musica. Successivamente fu ammessa al Royal College of Music, dove divenne allieva di Ralph Vaughan Williams e Gordon Jacob. Durante la seconda guerra mondiale, gli studenti del Royal College furono sfollati a Grantham nel Lincolnshire, dove Grace compose alcuni dei suoi primi lavori, inclusa la \"Sinfonia Concertante\" e la sua prima sinfonia. Durante la guerra inizi\u00f2 a soffrire di depressione, malattia che l'accompagn\u00f2 anche in seguito, insieme ad altri problemi di salute legati allo stress. Dopo aver insegnato a Londra per vari anni, Grace Williams torn\u00f2 in Galles nel 1946, dove lavor\u00f2 per i programmi educativi della BBC, anche se l'attivit\u00e0 principale rimase sempre quella della composizione.\nGrace Williams, si \u00e8 dedicata principalmente a lavori orchestrali o per voci e orchestra. Uno dei suoi lavori pi\u00f9 conosciuti \u00e8 la sua \"Fantasia on Welsh Nursery Tunes\" (1940). Negli anni 1960-61 ha scritto la sua prima e unica opera, \"The Parlour\", su libretto tratto da Maupassant che \u00e8 stata eseguita solo nel 1966.\nStile.\nLa musica di Grace Williams \u00e8 stata, almeno fino al 1955, largamente influenzata da quella del suo maestro Vaugham Williams. Altra percettibile influenza \u00e8 stata quella di Edward Elgar. Sono inoltre individuabili alcuni passaggi cromatici di reminiscenza straussiana, in particolare nei 'Sea Sketches'. Dal 1955 con il lavoro orchestrale 'Penillion' inizia invece il suo periodo pi\u00f9 maturo, per il quale \u00e8 ancora ricordata. In questi nuovi lavori, mentre l'armonia rimane fondamentalmente tonale, le melodie ci rimandano all'antica tradizione musicale gallese. L'opera 'The Parlour' risente invece dell'influsso dell'Albert Herring di Benjamin Britten. La 'Missa cambrensis' (1971) rimane la sua composizione pi\u00f9 ambiziosa e uno dei lavori migliori.\nRegistrazioni.\nPossono essere annoverate ben poche registrazioni dei lavori di Grace Williams. La sua Seconda Sinfonia, l'opera \"Penillion\", \"Sea Sketches\" e la \"Fantasia on Welsh Nursery Tunes\" sono state inserite in un disco della Lyrita, e diversi altri lavori per coro, incluso il pi\u00f9 noto \"Ave Maris Stella\", sono stati pubblicati per la Chandos Records.\nBibliografia.\nGrace Williams non ha lasciato una vera e propria autobiografia quanto, pi\u00f9 semplicemente un'utile introduzione alle sue composizioni, pubblicata nel 1996 "}
{"id": "871397", "revid": "1714743", "url": "https://it.wikipedia.org/wiki?curid=871397", "title": "Raimondo di Poitiers", "text": "Era figlio di Guglielmo IX, duca d'Aquitania e conte di Poitiers, e di Filippa di Tolosa, figlia del conte Guglielmo IV di Tolosa.\nVenne sconfitto e ucciso nella battaglia d'Inab del 29 giugno 1149 combattuta contro l'esercito del atabeg di Aleppo Nur ad-Din; la testa e il braccio mozzato di Raimondo furono conservati e inviati in dono al califfo di Baghdad.\nBiografia.\nNel 1136 Raimondo spos\u00f2 la decenne Costanza, figlia ed erede di Boemondo II, principe d'Antiochia e d'Alice di Gerusalemme; il matrimonio (che ebbe l'approvazione del patriarca d'Antiochia, Rodolfo di Domfront, ma non quello d'Alice di Gerusalemme, alla quale Raimondo aveva fatto credere di volerla sposare) gli assicur\u00f2 il governo del principato dopo la reggenza di Baldovino II e di Folco, re di Gerusalemme.\nNei primi anni di regno di Raimondo e Costanza ci fu il conflitto con l'imperatore bizantino Giovanni II Comneno, che cercava di recuperare la Cilicia e riaffermare i suoi diritti su Antiochia. Raimondo fu obbligato a rendergli omaggio e promettergli che gli avrebbe ceduto Antiochia se Giovanni gli avesse conquistato dei territori pi\u00f9 ad oriente. Nel 1138 Giovanni e Raimondo intrapresero una spedizione che non diede risultati, in quanto Raimondo, non avendo la volont\u00e0 di lasciare Antiochia, non si impegn\u00f2. Giovanni dovette tornare a Costantinopoli senza aver ottenuto nessun risultato (non ottenne neppure la restituzione della cittadella di Antiochia, a cui teneva).\nSegu\u00ec poi un periodo di lotta con il patriarca di Antiochia, Rodolfo di Domfront, che Raimondo aveva dovuto omaggiare nel 1135, ma che era stato eletto in modo irregolare; Raimondo ebbe la meglio e, nel 1139, Rodolfo fu deposto e sostituito con Aimery di Limoges.\nNel 1142 Giovanni II Comneno, al rifiuto di Raimondo di confermare la precedente sottomissione, giunse fino ai sobborghi di Antiochia, senza per\u00f2 riuscire a conquistare la citt\u00e0.\nAgli inizi del 1144 Manuele I Comneno invi\u00f2 la sua marina e il suo esercito a riconquistare i castelli vicini ad Antiochia in quanto Raimondo d'Antiochia, dopo la morte di Giovanni II, si era affrettato a riprenderne possesso vanificando il suo impegno di vassallo del padre di Manuele. L'esercito bizantino riusc\u00ec ad espugnare i castelli e saccheggi\u00f2 le campagne intorno ad Antiochia. A Natale del 1144 l'atabeg turco Zengi ibn Aq Sunqur al-H\u0101jib accorp\u00f2 la contea crociata di Edessa (Mesopotamia) al suo Sultanato, causando la reazione di tutti gli stati crociati. \nRaimondo d'Antiochia, preoccupato per l'aggressivit\u00e0 di Zengi e in cattivi rapporti con Joscelin II di Edessa, ritenne indispensabile chiedere l'aiuto dell'Impero bizantino; egli quindi nel 1145 si rec\u00f2 a Costantinopoli dove fu costretto a chiedere perdono a Manuele. L'imperatore gli promise un sussidio regolare e parl\u00f2 di un successivo aiuto militare per una spedizione futura solo dopo che Raimondo si fu inginocchiato sulla tomba di Giovanni II Comneno.\nDurante la Seconda crociata Luigi VII, re di Francia, e la moglie Eleonora d'Aquitania, nipote di Raimondo, giunsero ad Antiochia (1147) e vi si fermarono. Raimondo incit\u00f2 Luigi ad attaccare ed a conquistare Aleppo e Cesarea, prima di recarsi a Gerusalemme, ma Luigi VII, irritato anche dalle pressioni della moglie Elisabetta, molto legata allo zio, rifiut\u00f2 e prosegu\u00ec per la citt\u00e0 santa.\nRaimondo mor\u00ec nella battaglia d'Inab, combattuta per la difesa del castello d'Inab contro Nur ad-Din, l'atabeg turco di Aleppo. L'esercito franco venne accerchiato di sorpresa durante la notte nella depressione di Fons Murez, tra Inab e la palude di Ghab; il tentativo di Raimondo di guidare una carica di cavalieri per rompere l'accerchiamento, ostacolato dalla difficolt\u00e0 del terreno e dal vento contrario che alz\u00f2 una polvere che ridusse la visibilit\u00e0, non ebbe successo e i franchi vennero totalmente annientati. Sembra che Raimondo sia stato ucciso sul campo di battaglia personalmente da Shirkuh, il generale curdo principale luogotenente di Nur ad-Din; il principe venne decapitato e Nur ad-Din invi\u00f2 in dono il teschio, incastonato in un contenitore d'argento, e il braccio mozzato di Raimondo direttamente al califfo di Baghdad.\nLa personalit\u00e0 di Raimondo.\nGuglielmo, arcivescovo di Tiro (1130-1186), nel suo libro \"Historie rerum in partibus transmarinis gestarum\" (Le Storie delle imprese d'Oltremare) descrive Raimondo come un principe alto ed elegante, il pi\u00f9 bel principe della terra. Secondo Guglielmo di Tiro Raimondo era uomo affabile e buon conversatore, versatile e dotato d'esperienza nell'arte militare, protettore delle lettere, pur non essendone portato (fu un mecenate ed ammiratore della canzone di gesta), un sincero credente e un marito fedele, uomo coraggioso ma testardo, collerico e poco ragionevole.\nGuglielmo (contraddicendo il quadro appena fatto) sostiene pure che Raimondo ebbe una relazione incestuosa con la nipote Eleonora d'Aquitania, intessuta per vendicarsi di non aver ottenuto l'appoggio sperato dai crociati francesi di Luigi VII.\nDiscendenza.\nRaimondo e Costanza ebbero quattro figli:"}
{"id": "871400", "revid": "320578", "url": "https://it.wikipedia.org/wiki?curid=871400", "title": "Gianbattista Marino", "text": ""}
{"id": "871401", "revid": "767487", "url": "https://it.wikipedia.org/wiki?curid=871401", "title": "Ren\u00e9-Louis de Voyer de Paulmy d'Argenson", "text": "Biografia.\nFiglio del luogotenente generale di polizia Marc-Ren\u00e9 de Voyer de Paulmy d'Argenson (1652-1721), Ren\u00e9-Louis de Voyer de Paulmy d'Argenson fece degli studi di diritto e fu intendente dello Hainaut dal 1720 al 1724, poi consigliere di stato. Membro del Club de l'Entresol, frequent\u00f2 i Filosofi, tra cui Voltaire.\nNel novembre 1744, vari mesi dopo che la Francia entr\u00f2 ufficialmente nella Guerra di successione austriaca (1740-1748) a fianco della Prussia, fu nominato segretario di stato per gli Affari esteri da Luigi XV. Per ristabilire l'egemonia francese in Europa, cerc\u00f2 di mettere in pratica le proprie idee sul sistema d'arbitraggio internazionale a vantaggio della Francia e a danno della Spagna, dell'Austria e della Russia. Si sforz\u00f2 anche di favorire un raggruppamento di Stati italiani sotto l'egide del Piemonte.\nTuttavia, i suoi sforzi erano contrastati dalla diplomazia segreta del Re, della quale il ministro non era neppure informato, e dagli intrighi della corte. I cortigiani lo chiamavano \u00ab\"d'Argenson la bestia\"\u00bb. Ma Voltaire disse di lui che sarebbe stato degno di essere Segretario di Stato nella \"Repubblica\" di Platone.\nLa sua incapacit\u00e0 nello spingere il vantaggio diplomatico della Francia dopo la vittoria di Fontenoy (maggio 1745) lo espose alle critiche e condusse alle sue dimissioni nel gennaio 1747. Membro onorario dell'Acad\u00e9mie des inscriptions et belles-lettres nel 1733, ne divenne presidente dopo aver lasciato il governo. Dedic\u00f2 il resto della sua vita ai lavori letterari. Ha lasciato numerosi scritti, pubblicati mentre era in vita o postumi.\nLe \"Consid\u00e9rations sur le gouvernement de la France\" (1764), lodate da Jean-Jacques Rousseau ne \"Il Contratto sociale\", furono composte essenzialmente a partire dal 1734. L'autore vi indaga \u00ab\"fino a che punto la democrazia pu\u00f2 essere ammessa in uno Stato monarchico\"\u00bb.\nGli \"Essais\", composti verso il 1736 e pubblicati nel 1785, ebbero una nuova edizione sotto il titolo \"Loisirs d'un ministre d'\u00c9tat\" nel 1787. Si tratta di una raccolta di ritratti e di aneddoti su personaggi contemporanei che, sotto una parvenza di bonomia e di trascuratezza, non manca di finezza. Una nuova edizione venne pubblicata col titolo di \"M\u00e9moires\" nella \"Collection des m\u00e9moires relatifs \u00e0 la R\u00e9volution\" (1825).\nD'Argenson ha anche redatto in parte la \"Histoire du droit public eccl\u00e9siastique fran\u00e7ais\" (1737), opera che intende dimostrare le libert\u00e0 della Chiesa di Francia, nella tradizione del gallicanesimo. Ha dato al Recueil de l'Acad\u00e9mie des inscriptions una monografia \"Sur les historiens fran\u00e7ais\" (1755) e al \"Journal \u00e9conomique\" tre lettere sulla libert\u00e0 del commercio.\nLe \"M\u00e9moires du marquis d'Argenson\" e il suo \"Journal in\u00e9dit\" sono stati pubblicati nella Biblioth\u00e8que elz\u00e9virienne (1857-1858, 5 vol.) e sono stati pubblicati in una nuova edizione accresciuta col titolo di \"Journal et M\u00e9moires\" (1861-1867): \u00e8 uno dei documenti tra i pi\u00f9 preziosi sulla storia politica del regno di Luigi XV. Suo figlio Antoine-Ren\u00e9 fu un uomo politico e membro dell'Accademia di Francia."}
{"id": "871403", "revid": "339392", "url": "https://it.wikipedia.org/wiki?curid=871403", "title": "Best Moonsault Ever", "text": ""}
{"id": "871404", "revid": "767487", "url": "https://it.wikipedia.org/wiki?curid=871404", "title": "Anders H\u00f8vyvik Hidle", "text": "Egli \u00e8 componente del gruppo fin dalla sua fondazione, avvenuta nel 1996, ed \u00e8 il chitarrista principale del gruppo. Anders \u00e8 anche compositore e perci\u00f2 ha contribuito in modo portante all'evoluzione musicale dei Tristania (per cui recentemente si cimenta anche in parti cantante in growl)."}
{"id": "871410", "revid": "767487", "url": "https://it.wikipedia.org/wiki?curid=871410", "title": "Walter Pontel", "text": "\u00c8 morto nel 2003 a Salerno per le conseguenze di un incidente stradale avvenuto sotto la sua abitazione.\nCarriera.\nGiocatore.\nCresciuto nell', passa in prestito al con cui colleziona 13 presenze nella stagione 1957-1958.\nNel 1958 arriva al Palermo, militante in Serie B, voluto dall'allenatore \u010cestm\u00edr Vycp\u00e1lek e dal segretario Tot\u00f2 Vilardo. In quella stagione disputa 32 partite per poi essere sostituito in quel ruolo da Roberto Anzolin e tornare, nel 1959, all', con cui ha giocato un anno in Serie A. Esordisce in maglia nerazzurra l'8 dicembre 1959 in Inter- (5-2) e concluder\u00e0 la stagione con 6 presenze in campionato ed una in Coppa Italia.\nNel 1960 \u00e8 stato acquistato dal , giocando 7 partite nella stagione 1960-1961.\nHa quindi giocato ancora in Serie A con il (che lo ha acquistato per 75 milioni) con cui ha vinto una Coppa Italia, e dopo tre stagioni in Campania torna in Serie B ancora con il Palermo, dove, nella stagione 1964-1965, colleziona 21 presenze in campionato.\nDal 1965 al 1967 milita nel , collezionando 55 presenze complessive.\nQuindi passa all' (restandovi per due stagioni) ed al Viareggio in Serie C.\nChiude la carriera come giocatore-allenatore nel Camaiore, ritirandosi nel 1971.\nAllenatore.\nInizia ad allenare all'inizio degli anni settanta prima al Camaiore, quindi sedendosi sulla panchina della Pro Salerno. Ha allenato in seguito , Sanseverinese, Trambileno e di nuovo Pro Salerno.\nSuccessivamente ha fatto l'osservatore per , e ."}
{"id": "871416", "revid": "287204", "url": "https://it.wikipedia.org/wiki?curid=871416", "title": "Serie A2 2002-2003 (calcio femminile)", "text": "La Serie A2 2002-2003 \u00e8 stata la prima edizione della Serie A2, la seconda serie del campionato italiano di calcio femminile. Il campionato \u00e8 stato vinto dalla Vallassinese, che \u00e8 stata promossa in Serie A assieme alla .\nStagione.\nNovit\u00e0.\nAlla conferma delle iscrizioni delle societ\u00e0 aventi diritto (due retrocesse dalla Serie A e dieci promosse dalla Serie B), il e l'Isernia Donna hanno rinunciato al campionato per iscriversi, rispettivamente, in Serie B e Serie C. Al loro posto la Divisione Calcio Femminile ha ammesso la Packcenter Imolese (perdente dello spareggio promozione) e la , che avevano disputato il girone C della Serie B 2001-2002.\nFormula.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate. Le prime due classificate sono promosse in Serie A. Non sono previste retrocessioni in Serie B dato l'ampliamento per la stagione successiva a 2 gironi.\nClassifica finale.\nLegenda:\nNote:\nCollegamenti esterni.\nClassifiche pubblicate dal sito http://www.divisionecalciofemminile.it visitato in data 24 luglio 2003 e allegate al comunicato ufficiale n. 66 del 7 maggio 2003.\nIl sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-2008."}
{"id": "871417", "revid": "256896", "url": "https://it.wikipedia.org/wiki?curid=871417", "title": "Chiesa del Purgatorio (Modugno)", "text": ""}
{"id": "871418", "revid": "767487", "url": "https://it.wikipedia.org/wiki?curid=871418", "title": "Morten Veland", "text": "Biografia.\nEra il maggiore compositore musicale del gruppo, oltre ad esserne il cantante (le sue parti erano sempre caratterizzate da potenti \"growl\") e il chitarrista ritmico. Morten lasci\u00f2 la band dopo aver pubblicato tre album a causa di divergenze musicali e sociali.\nLasciata la band, fond\u00f2 i Sirenia, gruppo caratterizzato da un genere musicale molto simile a quello dei Tristania, almeno limitatamente ai primi lavori. Nell'album \"Nine Destinies and a Downfall\" la musica dei Sirenia prende una direzione diversa.\nIl 23 gennaio 2009 usc\u00ec il quarto album dei Sirenia \"The 13th Floor\", il primo con la nuova cantante Ailyn, a cui segu\u00ec, il 21 gennaio 2011, \"The Enigma of Life\".\nNella met\u00e0 del 2009 Morten decide di fondare i Mortemia, nuova band in linea con il suo vecchio stile, con cui pubblic\u00f2, il 24 febbraio 2010, l'album \"Misere Mortem\"."}
{"id": "871430", "revid": "671029", "url": "https://it.wikipedia.org/wiki?curid=871430", "title": "Staryj Oskol", "text": "Staryj Oskol (, letteralmente \"vecchio Oskol\") \u00e8 una citt\u00e0 della Russia europea sudoccidentale, nell'oblast' di Belgorod, situata sul fiume Oskol; \u00e8 il capoluogo amministrativo del distretto omonimo, pur essendone formalmente autonoma.\nFondata come fortezza nel 1593, come parte di una linea di fortificazioni posta a guardia dei confini meridionali del territorio moscovita, la citt\u00e0 sub\u00ec nei secoli successivi le dominazioni tatara e polacca; cadde sotto i bolscevichi nel 1919. Dopo gli eventi della seconda guerra mondiale, la citt\u00e0 fu interessata da una fase di veloce sviluppo industriale, che port\u00f2 ad un grosso incremento di popolazione.\nStaryj Oskol \u00e8 ai nostri giorni un grosso centro minerario per l'estrazione di minerali di ferro. Si trova infatti lungo i confini della cosiddetta anomalia magnetica di Kursk, uno dei pi\u00f9 imponenti depositi al mondo di questi minerali.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "871432", "revid": "80339", "url": "https://it.wikipedia.org/wiki?curid=871432", "title": "Stary Oskol", "text": ""}
{"id": "871436", "revid": "196227", "url": "https://it.wikipedia.org/wiki?curid=871436", "title": "Tim McCord", "text": "Precedentemente, Tim \u00e8 stato chitarrista della band The Revolution Smile dal 2000 al 2004."}
{"id": "871437", "revid": "767487", "url": "https://it.wikipedia.org/wiki?curid=871437", "title": "Elephas", "text": "Elephas \u00e8 uno dei due generi viventi della famiglia degli elefanti, Elephantidae. Il genere contiene una singola specie sopravvissuta, l'elefante asiatico (\"Elephas maximus\").\nSono state, inoltre, identificate diverse specie estinte appartenenti al genere, tra cui \"Elephas recki\", \"Elephas antiquus\" e gli elefanti nani \"E. falconeri\" ed \"E. cypriotes\". Il genere \u00e8 strettamente correlato al genere \"Mammuthus\".\nTassonomia.\nIl genere \"Elephas\" \u00e8 assegnato alla famiglia Elephantidae ed \u00e8 composto da una singola specie vivente e sette specie estinte:"}
{"id": "871440", "revid": "371529", "url": "https://it.wikipedia.org/wiki?curid=871440", "title": "Stu Hart", "text": "Fu anche lottatore, promoter e allenatore di wrestling.\nNoto per aver creato e gestito la Stampede Wrestling e per essere stato uno degli allenatori di wrestling pi\u00f9 rispettati di sempre, Hart \u00e8 il patriarca della famiglia Hart, importante dinastia nel mondo del wrestling professionista, padre di diversi wrestler come Bret ed Owen Hart.\nCarriera.\nLotta.\nHart gioc\u00f2 a football per gli Edmonton Eskimos nelle stagioni 1938 e 1939. Si avvicin\u00f2 al mondo della lotta nel 1929 ad Edmonton, quando entr\u00f2 a far parte della YMCA; nel 1937 fu premiato con una medaglia d'oro per la categoria welterweight dalla Amateur Athletic Union of Canada. La sua carriera raggiunse le vette pi\u00f9 alte nel maggio 1940 quando vinse l'Amateur Wrestling Championship per la categoria light heavyweight. Non riusc\u00ec a realizzare il sogno di partecipare alle Olimpiadi a causa della definitiva esplosione della Seconda guerra mondiale, che ne provoc\u00f2 la cancellazione. Entr\u00f2 a far parte della Marina Canadese in qualit\u00e0 di Direttore delle attivit\u00e0 atletiche.\nWrestling.\nFu durante il servizio in Marina che Hart conobbe il mondo del wrestling. Dopo aver recuperato le forze in seguito ad un incidente d'auto, combatt\u00e9 in vari match per intrattenere le truppe. Nel 1946, durante gli allenamenti presso Toots Mondt, Hart debutt\u00f2 a New York e fu l'inizio di una carriera piena d'eventi, .\nNel 1948 diede vita alla Stampede Wrestling, determinante per la nascita di una seconda generazione di wrestler. Tre anni dopo, Hart acquist\u00f2 una villa presso Patterson Heights, nei dintorni di Calgary. Ad oggi la cosiddetta \"Hart House\" \u00e8 considerata un sito storico per il gran numero di personalit\u00e0, wrestler e non, che sono passate di l\u00ec. Negli scantinati della villa, noti nel mondo del wrestling con il nome \"(Hart's) Dungeon\" si allenarono molti dei migliori wrestler attivi tra gli anni sessanta e novanta.\nNel 2010 Stu Hart \u00e8 stato inserito nella WWE Hall of Fame.\nMorte.\nHart mor\u00ec il 16 ottobre del 2003 per le conseguenze di un infarto che lo colp\u00ec tredici giorni prima, mentre era ricoverato per un'infezione ad un gomito e per problemi legati al diabete ed all'artrite.\nNel 2005 la citt\u00e0 di Saskatoon annunci\u00f2 che una strada nel quartiere Blairmore Suburban Centre sar\u00e0 chiamata \"Hart Road\" in suo onore.\nLa famiglia Hart.\nSposato per 53 anni con Helen Hart (morta nel 2001), i due crebbero dodici figli. Tutte e quattro le figlie di Stu ed Helen sposarono dei wrestler; sette degli otto figli divennero wrestler, mentre l'ottavo divenne un arbitro. La coppia ha avuto trentasei nipoti ed un pronipote.\nLa vita di famiglia degli Hart fu molto vivace ed incluse, tra le altre cose, l'avere Andr\u00e9 the Giant come babysitter ed un orso lottatore di nome Terrible Ted sul porticato d'ingresso."}
{"id": "871450", "revid": "7224426", "url": "https://it.wikipedia.org/wiki?curid=871450", "title": "Derungs", "text": ""}
{"id": "871455", "revid": "125978316", "url": "https://it.wikipedia.org/wiki?curid=871455", "title": "Danny Phantom", "text": "Danny Phantom \u00e8 una serie televisiva animata statunitense del 2004, creata da Butch Hartman.\nLa serie segue Danny Fenton, un adolescente che, dopo un incidente con un imprevedibile portale tra il mondo umano e la \"Zona Fantasma\", diventa un ibrido uomo-fantasma, assumendosi il compito di salvare la citt\u00e0 (e il mondo) da successivi attacchi di fantasmi usando i suoi poteri soprannaturali. Nella sua ricerca \u00e8 aiutato dai suoi due migliori amici Sam Manson e Tucker Foley e pi\u00f9 tardi da sua sorella maggiore Jazz.\nLa serie \u00e8 stata trasmessa per la prima volta negli Stati Uniti su Nickelodeon dal 3 aprile 2004 al 24 agosto 2007, per un totale di 53 episodi ripartiti su tre stagioni. In Italia \u00e8 stata trasmessa su Nickelodeon dal 24 ottobre 2005.\nTrama.\nUn pomeriggio Danny Fenton attiva accidentalmente un portale (costruito dai suoi genitori) che doveva servire a collegare il mondo umano a quello fantasma; da quel giorno, il ragazzo diventa per met\u00e0 umano e per met\u00e0 fantasma, ottenendo poteri paranormali. Da allora capisce di dover proteggere il mondo dai fantasmi; del suo segreto sono a conoscenza solo quattro persone: Tucker, Samantha, la sorella Jasmine Fenton e il suo rivale Vlad Plasmius. Grazie ai suoi poteri, Danny pu\u00f2 vedere i fantasmi ed altri esseri soprannaturali, che \u00e8 costretto a combattere per salvare la sua famiglia."}
{"id": "871458", "revid": "200568", "url": "https://it.wikipedia.org/wiki?curid=871458", "title": "Precariato", "text": "Con il termine precariato si intende l'insieme dei soggetti lavoratori che vivono una generale condizione lavorativa di incertezza che si protrae, involontariamente, per molto tempo. Viene da \"precario\"(colui che deve pregare qualcuno per ottenere qualcosa), un contratto agrario Otto-Novecentesco, \u00abconsistente nella concessione di un immobile a titolo provvisorio, col godimento dell'usufrutto\u00bb .\nDescrizione.\nIl termine, nell'utilizzo comune, denota la presenza di due fattori principali:\nIl termine \u00e8 utilizzato quando la flessibilit\u00e0 lavorativa assume tratti degenerativi, sistematici e imposti.\nNel mondo.\nItalia.\nOccorre rilevare che, sebbene flessibilit\u00e0 lavorativa e precariato siano due fenomeni di per s\u00e9 concettualmente diversi e solo indirettamente correlati ma non sovrapponibili e assimilabili, si caratterizzano entrambi per l'espansione delle forme contrattuali atipiche.\nSpesso la mobilit\u00e0 o flessibilit\u00e0 lavorativa \u00e8 confusa col precariato: mentre la mobilit\u00e0 consente al lavoratore di investire su una professione o comunque costruire una propria carriera pur spostandosi da un settore all'altro sia all'interno di uno stesso ente, sia da azienda a azienda, e di accrescere il proprio valore professionale senza perdere i benefici maturati, il precariato, al contrario, \u00e8 costituito da una serie di contratti a termine che non cumulano nel tempo vantaggi economici o professionali perch\u00e9 non consentono al lavoratore di progredire nel proprio cammino professionale. La loro funzione dunque non contribuisce alla facilit\u00e0 d'impiego ed alla professionalizzazione, bens\u00ec sgretola in una sequela di impieghi poco remunerati e poco professionalizzanti il percorso lavorativo.\nIn data 10 giugno 2011 \u00e8 stata inoltrata formalmente all'Antitrust, e per conoscenza al Ministro del lavoro e delle politiche sociali, una denuncia contro il \"tacito cartello dei salari low-cost\" adottato dalle aziende di servizi a danno della libera concorrenza nel mercato del lavoro e del sistema economico italiano.\nTipologie ricorrenti.\nIl precariato investe una grande variet\u00e0 di settori, dall'agricoltura all'industria e artigianato, al settore dei servizi e del commercio, passando anche per la pubblica amministrazione, attraverso uno spettro molto vario di fasce sociali. Le forme con cui il precariato si sostanzia sono diverse e, soprattutto, alcune solitamente sfuggono non solo al controllo da parte degli enti deputati ma anche ai commenti da part dei mass media in quanto particolarmente subdole (a cominciare dall'utilizzo improprio e illegittimo di addetti delle cooperative da parte delle aziende).\nGig economy.\nNegli anni 2015 e soprattutto 2016 hanno cominciato, anche in Italia, a manifestarsi i casi di precariet\u00e0 associata alla cosiddetta \"gig economy\" (economia dei lavoretti). Trattasi di reclutamento di personale (soprattutto giovani, stranieri, ex disoccupati) da parte di multinazionali (con sedi di rappresentanza nazionale), utilizzate come fattorini nella distribuzione e consegna di vari prodotti (cibo, bevande, pacchi e documenti, ecc.). Questo servizio \u00e8 supportato da app adoperate dal consumatore per le consegne a domicilio, mentre gli addetti (rider) sono organizzati dalla piattaforma digitale (con geolocalizzazione dei fattorini) associata all'e-commerce (in pratica \u00e8 un algoritmo informatico che stabilisce le prese per fattorino). Solitamente questi lavoratori sono pagati a cottimo (per ordine ovvero per consegna) e spesso sono reclutati attraverso contratti di parasubordinazione, cooperative, partita iva o, pi\u00f9 frequentemente, collaborazione occasionale. In alcuni casi i fattorini (detti \"rider\") non sono neppure formalmente lavoratori in quanto sono reclutati attraverso un contratto di trasporto nell'ambito di attivit\u00e0 logistiche. L'algoritmo della piattaforma digitale, sulla base di disponibilit\u00e0, quantit\u00e0 di prese e velocit\u00e0 di consegna, calcola un punteggio per ciascun rider (fedelt\u00e0) che impatta su retribuzione e preferenza.\nIn pratica, \u00e8 la riproposizione in chiave digitale e multinazionale dei vecchi pony express degli anni '80.\nEsempio di precariet\u00e0 associata alla gig economy \u00e8 il servizio di consegna di cibo a domicilio, erogato da multinazionali quali Foodora, Just Eat, Deliveroo.\nTempo determinato.\nL'assunzione di un lavoratore subordinato a tempo determinato, con periodi assai lunghi (12-18 mesi), non rientra nel precariato in quanto si utilizza questa forma di inserimento in azienda conformemente ai suoi scopi (sostituzione maternit\u00e0, introduzione di un ruolo a termine, commessa/progetto, startup, aumento o picco del carico lavorativo, necessit\u00e0 esecuzione attivit\u00e0 a carattere straordinario-estemporaneo, figura particolarmente critica e quindi costosa, ecc.).\nInvece, la reiterazione infinita di rinnovi a tempo determinato e/o brevissimi periodi (mesi, addirittura settimane o giorni) \u00e8 autentico precariato, oggetto di condanne europee quando attuato dalle pubbliche amministrazioni. La sentenza del 26 novembre 2014 (cause riunite C-22/13, C-61/13, C-62/13, C-63/13, C-418/13): con essa la Corte di giustizia dell'Unione europea ha ritenuto che il diritto dell'Unione osta a una normativa nazionale, che, fatte salve le necessarie verifiche da parte dei giudici del rinvio, autorizzi, in attesa dell\u2019espletamento delle procedure concorsuali per l\u2019assunzione di personale di ruolo delle scuole statali, il rinnovo di contratti di lavoro a tempo determinato per la copertura di posti vacanti e disponibili di docenti nonch\u00e9 di personale amministrativo, tecnico e ausiliario, senza indicare tempi certi per l\u2019espletamento di dette procedure concorsuali ed escludendo qualsiasi possibilit\u00e0, per tali docenti e detto personale, di ottenere il risarcimento del danno eventualmente subito a causa di un siffatto rinnovo.\nSomministrazione.\nLa somministrazione di lavoro (ex lavoro interinale) \u00e8 una modalit\u00e0 tipica, quando abusata, per favorire forme di precariato. Essendo un contratto di fornitura di lavoro temporaneo, quando rinnovato pi\u00f9 di una volta potrebbe fornire ad un'azienda un valido pretesto per mascherare una posizione lavorativa subordinata e legata ad un fabbisogno non di carattere temporaneo ma stabile, creando altre situazioni di precariet\u00e0. Molti corsi di formazione rivolti all'inserimento (o al reinserimento) di fasce professionali a rischio (in Italia, laureati in facolt\u00e0 umanistiche, operai non specializzati, donne, immigrati, portatori di handicap) prevedono un tirocinio formativo presso un'azienda. Ma non sempre il contratto \u00e8 rinnovato alla fine del corso di formazione, o si trasforma spesso in lavoro somministrato di durata limitata.\nL'addetto, comunque, \u00e8 un lavoratore subordinato dell'agenzia di lavoro, con tutti i diritti dei lavoratori dipendenti. Ad ogni modo esistono regole (che, come tutte le regole possono essere facilmente aggirate) per impedire la reiterazione continua di missioni di somministrazione di una risorsa presso il medesimo committente dell'agenzia.\nCooperative.\nUn'altra modalit\u00e0 di precarizzazione, di risparmio economico e di aggiramento delle tutele valide per il lavoro dipendente diretto, \u00e8 quello di affidare falsi appalti a cooperative (di servizi, di manodopera, ecc.). In questo modo non solo si risparmiano parecchi soldi ma soprattutto si pu\u00f2 da un giorno all'altro dismettere questi lavoratori dato che essi sono soci della cooperativa, quindi ad essi non si applica la legislazione dei subordinati. Falsi appalti in quanto gli addetti della cooperativa sono mescolati ai dipendenti o gli sono affidate mansioni diverse dal facchinaggio, pulizie, etc., svolgendo invece ruoli (soprattutto in fabbrica, cantiere o campagna) di produzione o, addirittura, di controllo. Tutto questo \u00e8 vietato dalle norme del lavoro perch\u00e9 appalto non genuino e soprattutto perch\u00e9 la fornitura di lavoro \u00e8 regolamentata attraverso la somministrazione che ha delle regole ben precise. Tanto \u00e8 vero che molti imprenditori confondono cooperativa di servizi con agenzia per il lavoro che sono due cose molto diverse.\nIn alcuni casi, \u00e8 la propriet\u00e0 dell'azienda principale che crea ad hoc una cooperativa a cui girare intere squadre di ex dipendenti oppure reclutando nuovo personale. Ad ogni modo si verificano spesso casi per cui un'azienda utilizza squadre di personale fisso (da tantissimi anni) che formalmente appartiene ad una cooperativa: in alcuni casi questo personale copre persino ruoli, in produzione, estremamente qualificati. Per poter usufruire di massiccia manodopera da cooperative, si \u00e8 diffusa la pratica fraudolenta di sottoscrivere falsi contratti di appalto (la risorsa viene impiegata come fosse un dipendente dell'azienda); gli altri vantaggi per l'azienda utilizzatrice sono che il personale delle cooperative costa molto poco e, essendo l'addetto un socio, pu\u00f2 essere licenziato (dalla cooperativa ovvero dall'utilizzatore) quando si vuole.\nQuesta forma di precarizzazione \u00e8 sicuramente la pi\u00f9 subdola dato che si utilizza la forma cooperativa, di per se nobile e ricca di storia, per ingannare lavoratori, la pubblica opinione nonch\u00e9 gli organi statali. Ad ogni modo le false cooperative o l'abuso dell'outosourcing a cooperative \u00e8 una modalit\u00e0 sempre pi\u00f9 diffusa, perch\u00e9 non solo consente di evitare assunzioni dirette a tempo determinato, apprendistati, false partite iva, somministrazione, collaborazioni a progetto, ma permette di ridurre enormemente i costi, lasciare a casa il personale da un giorno all'altro pur rimanendo nella legalit\u00e0 (formale), evitare il contenzioso.\nIn altri casi, l'impresa cui il committente affida un falso appalto (si riveste la fornitura a ore di manodopera specializzata come fosse un'\"opera\") non \u00e8 formalmente una cooperativa ma un'impresa di servizi (operazioni e attivit\u00e0 varie in ambito industriale, agricolo, edile, commerciale) ma il concetto di apporto di manodopera \"in interposizione\" non cambia.\nPartite iva.\nL'abuso di dipendenti di fatto ma formalmente lavoratori autonomi \u00e8 una pratica assai datata. Il mondo del terziario avanzato (societ\u00e0 di consulenza, studi professionali, imprese di servizi in genere) \u00e8 stato quello che ha sempre fatto largo impiego di personale stabile ma a partita iva che, quindi, con i veri \"freelance\" (a carattere volontario) non ha nulla a che fare. Tale situazione \u00e8 talmente diffusa che alcune aziende tengono a sottolineare, nella loro comunicazione, che utilizzano come personale fisso solo dipendenti, volendo distinguersi dai concorrenti pi\u00f9 sleali.\nNegli ultimi anni, complice anche la crisi, anche altri settori hanno cominciato ad assumere personale a partita iva (operai edili o impiantisti trasformati in artigiani, progettisti o venditori nell'industria, ecc.).\nLavori socialmente utili.\nI lavori socialmente utili sono l'unica tipologia di lavoro che una consolidata giurisprudenza del Consiglio di Stato qualifica come lavoro sicuramente precario.\nLavoro parasubordinato.\nLa collaborazione coordinata e continuativa e il contratto a progetto sono due tipologie di lavoro molto diffuse quando si vuole abusarne perch\u00e9 permettono flessibilit\u00e0 e, sostanzialmente, lavoro subordinato ma trattato formalmente come autonomo.\nContratto voucher.\nAnche dell'utilizzo del buono lavoro si pu\u00f2 facilmente abusare in quanto si pu\u00f2 impiegare pure all'infuori degli usi previsti per legge oppure ricompensare solo parzialmente tramite il voucher (cos\u00ec l'aspetto legale e contributivo/assicurativo \u00e8 salvo) e per la gran parte usare il nero.\nPrestazione occasionale\nRicevute di prestazione occasionale impiegate per lavoratori che prestano servizio presso lo stesso ente anche da molti anni.\nCarriera accademica\nProfessori universitari reclutati con contratti di diritto privato e remunerati a ore con pagamento posticipato al termine del contratto. Il precariato dei professori universitari riguarda circa il 50% del personale docente in ambito accademico, il reddito medio \u00e8 di duemila euro all\u2019anno per le stesse mansioni di un professore strutturato. Per legge la docenza a contratto non d\u00e0 diritto all\u2019assunzione.\nAssociazione in partecipazione.\nTipologia contrattuale sconosciuta ai pi\u00f9 ma estremamente diffusa nel mondo delle libere professioni, soprattutto quelle ordinistiche. Negli ultimi anni si assiste ad una rapida diffusione anche negli altri settori (soprattutto nel commercio) perch\u00e9 consente di utilizzare personale sottopagato e caricarlo di oneri e responsabilit\u00e0. Questo \u00e8 un abuso vero e proprio perch\u00e9, come nel caso della cooperativa, l'associazione in partecipazione di per s\u00e9 \u00e8 un rapporto di lavoro di alto livello.\nStatistiche.\nLa presenza in Italia di redditi salariali mediamente pi\u00f9 bassi, sia in valore assoluto che in termini di potere d'acquisto, rispetto per es. agli altri paesi dell'Unione Europea pre-2004 o agli USA, che risulta solitamente ancora pi\u00f9 accentuata proprio tra i lavoratori precari, comporta peraltro l'impossibilit\u00e0 di accumulare sufficienti risparmi per affrontare in sicurezza i periodi di disoccupazione e ricerca di nuovo lavoro successivi al termine o a un mancato rinnovo del contratto (condizione invece abituale in quei paesi dove i redditi sono mediamente pi\u00f9 alti soprattutto tra i lavoratori flessibili). Questo espone quindi il lavoratore al rischio di dover accettare giocoforza lavori ancora pi\u00f9 flessibili e meno remunerativi dei precedenti pur di avere un reddito con cui provvedere alla propria sussistenza, creando quindi una forma di retroazione che accentua ulteriormente l'insicurezza e gli altri problemi derivanti dalla precariet\u00e0.\nIl tema del precariato \u00e8 di difficile misurazione statistica a causa di vari elementi, primo fra tutti il fatto che nel momento in cui la flessibilit\u00e0 nel mercato del lavoro ha iniziato ad aumentare non erano ancora disponibili specifici strumenti di rilevazione che consentissero di valutare i possibili fenomeni degenerativi di questa realt\u00e0. \u00c8 questa la valutazione da cui occorre partire per capire il motivo delle differenti opinioni e valutazioni sul fenomeno, anche perch\u00e9 non esiste ancora una definizione scientifica o pacifica di precariato che metta d'accordo le varie sensibilit\u00e0.\nSecondo uno studio condotto da due ricercatori dell'Istituto Nazionale di Statistica (ISTAT), quantifica alla fine del 2006 in circa 2.809.000 i lavoratori con forme contrattuali \"precarie\", a cui andrebbero sommati ulteriori 948.000 lavoratori provenienti da esperienze lavorative \"precarie\" terminate ed in cerca di nuova occupazione, per un totale di 3.757.000 lavoratori. Nel loro studio i due ricercatori evidenziano anche che non sempre un periodo di lavoro flessibile diviene l'anticamera a forme contrattuali pi\u00f9 stabili, ma che anzi con il passare del tempo dall'introduzione di queste forme lavorative \"\" il tasso di conversione di occupazioni precarie verso lavori stabili \u00e8 sempre pi\u00f9 basso e il momento della trasformazione del contratto sempre pi\u00f9 posticipato nel tempo\" e che tra i precari non sono presenti solo giovani alle prime esperienze lavorative, ma vi \u00e8 anche una \"non trascurabile\"\" presenza di over-40.\nIl 18 gennaio 2007, nel corso di una audizione in Commissione Lavoro della Camera (nell'ambito dell'indagine conoscitiva \"Sulle cause e le dimensioni del precariato nel mondo del lavoro\" ancora in corso) l'ispettore capo della Ragioneria Generale dello Stato, Giuseppe Lucibelli, ha illustrato dei dati dai quali emerge che le tipologie di lavoro diverse dal rapporto di lavoro a tempo indeterminato (lavoro a tempo determinato, lavoratori socialmente utili, contratti di somministrazione, collaborazioni coordinate e continuative ed incarichi di studio, consulenza e ricerca) nel pubblico impiego sono quantificabili in: 103.349 contratti a tempo determinato, 4.786 contratti di formazione lavoro, 9.067 contratti di somministrazione di manodopera, e 34.457 lavoratori socialmente utili. Ad essi si aggiungono i circa 200\u00a0000 cosiddetti \u00abprecari storici\u00bb della scuola, laddove per \"precari storici\" si intendono i docenti inseriti nelle graduatorie per concorsi e titoli - dalle quali si attinge circa il 50% - e quelli delle graduatorie permanenti della legge n. 124 del 1999, che sono comunque soggetti in possesso di abilitazione, o perch\u00e9 hanno conseguito l'idoneit\u00e0 in base a una procedura concorsuale nelle scuole speciali (cosiddette SIS) o in analoghi istituti.\nStabilizzazione dei precari della Pubblica Amministrazione\nNell'ambito del pubblico impiego si sono succeduti diversi interventi legislativi finalizzati a favorire il superamento del precariato. L'ultimo in ordine di tempo \u00e8 il Decreto Legislativo 25 Maggio 2017 n. 75, cosiddetta Legge Madia, che al comma 1 dell'articolo 20 ha previsto la possibilit\u00e0 di stabilizzazione diretta per i soggetti che risultassero titolari di un rapporto a tempo determinato successivamente al 28 Agosto 2015, con una anzianit\u00e0 di servizio al 31 dicembre 2017 di almeno 3 anni negli ultimi 8 e che fossero stati reclutati a seguito di procedure concorsuali; in caso di mancato possesso del requisito del reclutamento a seguito di procedure concorsuali, la medesima legge ha comunque previsto la possibilit\u00e0 al comma 2 di partecipare a concorsi riservati nella misura del 50% dei posti disponibili. Successivamente il Ministero della Semplificazione e della Pubblica Amministrazione ha emanato le circolari n. 3 del 2017 e n. 1 del 2018 con le quali \u00e8 stato chiarito che la stabilizzazione diretta prevista dal comma 1 non si applica al solo personale con contratto subordinato a tempo determinato ma che \"resta confermato che il rinvio al servizio prestato alle dipendenze delle amministrazioni \u00e8 da intendersi in senso ampio ovvero comprensivo delle diverse tipologie di contratto flessibile posto in essere dall'amministrazione e che non debba essere circoscritto alla sola tipologia del contratto subordinato a tempo determinato\"."}
{"id": "871459", "revid": "124596653", "url": "https://it.wikipedia.org/wiki?curid=871459", "title": "Vorkuta", "text": "Vorkuta (in russo: \u0412\u043e\u0440\u043a\u0443\u0442\u0430\u0301, \"Vorkut\u00e0\"; in komi: \u0412\u04e7\u0440\u043a\u0443\u0442\u0430, \"V\u00f6rkuta\") \u00e8 una citt\u00e0 della Russia, situata nell'Artico europeo a poca distanza dai contrafforti settentrionali dei monti Urali, sulle rive del piccolo fiume omonimo; sorge poco a nord del Circolo polare artico.\nStoria.\nLe radici dell'insediamento risalgono al 1932, quando il regime di Stalin cominci\u00f2 a impiantare numerosi campi di lavoro forzato (amministrati dal Gulag) nella zona. Nel 1941 i prigionieri dei campi costruirono una linea ferroviaria per mettere in comunicazione Vorkuta con il resto della Russia. Quando, il 26 novembre 1943, arriv\u00f2 il decreto che concedeva a Vorkuta lo \"status\" di citt\u00e0, questa era, in effetti, solo un centro amministrativo dei numerosi campi di lavoro sorti in questa zona, dove erano concentrati la maggioranza di quelli della Russia europea.\nGli anni cinquanta videro la progressiva chiusura dei campi di lavoro in tutta la Russia; la zona di Vorkuta fu testimone, proprio in quel periodo, di alcune rivolte interne dei prigionieri. Dopo la caduta dell'URSS avvenne una chiusura in serie delle miniere che tenevano in vita questa citt\u00e0, a causa degli elevati costi di gestione che hanno portato, in alcuni casi, a sollevazioni di operai esasperati dai mancati pagamenti dei salari.\nLa citt\u00e0 ha iniziato un cammino di involuzione, destino condiviso con pressoch\u00e9 tutti gli insediamenti dell'artico russo, piccoli e grandi in uguale misura. Nel 2016 l'attivit\u00e0 della miniera Severnaja (situata nei pressi della citt\u00e0) venne interessata da un catastrofico evento, causato dall'incuria umana e dall'obsolescenza strutturale che determin\u00f2 la morte di 36 persone. La citt\u00e0 \u00e8 servita da un aeroporto; era inoltre sede, negli anni della guerra fredda, di una base aerea (\"Sovetskij\")."}
{"id": "871461", "revid": "767487", "url": "https://it.wikipedia.org/wiki?curid=871461", "title": "Rocky Gray", "text": "Fa parte dei Soul Embraced, dei Living Sacrifice e dei We Are the Fallen, ed ha suonato con gli Evanescence dal 1998 al maggio 2007.\nGray \u00e8 sposato con Renee Gray e ha due figli, Abraham e Madison, con cui vive a Little Rock, Arkansas.\nCrimeWave.\nNel 2005 Rocky inaugur\u00f2 una linea di abbigliamento chiamata \"CrimeWave Clothing\". CrimeWave \u00e8 anche il nome dell'etichetta discografica del musicista, che attualmente ha sotto contratto i Fatal Thirteen."}
{"id": "871462", "revid": "60592", "url": "https://it.wikipedia.org/wiki?curid=871462", "title": "Palazzo Crispo", "text": "Palazzo Crispo \u00e8 un palazzo storico di Modugno (BA) presente in Piazza Sedile. \n\u00c8 stato realizzato tra la fine del XVIII e l'inizio del XIX secolo seguendo il progetto del bitontino Vincenzo Castellucci e segue uno stile tardo neoclassico. Le lesene verticali dividono in tre la facciata del palazzo. Sul livello stradale si aprono tre ingressi, sul livello superiore ci sono grandi finestre, sormontate da timpani rettangolari, con balcone avente ringhiera in ferro battuto, e finestroni rettangolari al livello superiore. Interessanti sono il coronamento della facciata con traforo floreale e il torrino con merlatura alla ghibellina in evidente contrasto con quella della torre dell'orologio: il generale sardo Alberto Crispo, voleva simboleggiare la rottura tra Casa Savoia e lo Stato della Chiesa. Gli interni del palazzo conservano la struttura, gli affreschi con motivi vegetali e animali mitologici, e gli arredamenti originari. Il palazzo, durante la Seconda guerra mondiale venne occupato dalle truppe inglesi. La famiglia Crispo abita il Palazzo ancora oggi. \nTra i personaggi illustri della famiglia Crispo si ricordano:"}
{"id": "871464", "revid": "60592", "url": "https://it.wikipedia.org/wiki?curid=871464", "title": "Palazzo Crispo (Modugno)", "text": ""}
{"id": "871468", "revid": "2178387", "url": "https://it.wikipedia.org/wiki?curid=871468", "title": "Rinascita dell'anno Mille", "text": " \nL'espressione rinascita dell'anno mille designa una fase storica del Basso Medioevo caratterizzata da una rinnovata religiosit\u00e0, ma soprattutto da uno sviluppo economico che comport\u00f2 cambiamenti evidenti nella vita sociale.\nAlcuni storici hanno chiamato questa fase di sviluppo culturale, collocata intorno all'XI secolo, \"Rinascimento medievale\".\nQuesta denominazione \u00e8 stata contestata da altri, come lo storico Girolamo Arnaldi, che riconosce come \"Rinascimenti medioevali\" solo \u00ab [...] quelli del diritto e della filosofia, nel secolo XII, perch\u00e9 il diritto che si riprese a studiare era quello romano, codificato dall'imperatore Giustiniano, e la filosofia tornata in auge era quella greca, in particolare Aristotele\u00bb e quindi si pu\u00f2 parlare di Rinascimento in quanto quello del XV secolo sar\u00e0 caratterizzato proprio dalla rinascita dell'interesse per la classicit\u00e0 greca e romana. Resta il fatto che \nKonrad Burdach, massimo sostenitore della continuit\u00e0 tra Medioevo e Rinascimento, ritiene che non vi sia stata alcuna rottura fra i due periodi, i quali costituiscono dunque un'unica grande epoca. Burdach afferma che non vi fu nessuna svolta, e se proprio si vuole parlare di rinascita bisogna addirittura risalire all'anno Mille; egli annota infatti che i temi della Riforma luterana erano gi\u00e0 contenuti nelle eresie medioevali, e che Medioevo e Rinascimento hanno una stessa fonte in comune: il mondo classico..\nLa rinascita ottoniana.\nUna parte della storiografia medievale non contesta il fenomeno della rinascita dell'anno Mille, ma ne mette in dubbio la repentinit\u00e0 e ne vede piuttosto \u00abuna pi\u00f9 lunga evoluzione che, iniziata nel X secolo, si espande con sicurezza nella seconda met\u00e0 dell'XI secolo.\u00bb In questo caso Gianfranco Maglio fa riferimento alla cosiddetta \"Rinascita ottoniana\", chiamata anche \"Rinascenza\" o \"Rinascimento ottoniano\", legata al nome di Ottone I di Sassonia, un periodo medievale di rinnovamento culturale dell'Occidente Cristiano, che si considera essersi sviluppato attorno al X secolo. \u00c8 un'et\u00e0 caratterizzata da un'innegabile vitalit\u00e0 culturale, in particolare grazie all'attivit\u00e0 delle scuole, in Germania ed in maniera meno diffusa sull'intero continente europeo.\nDominata da due figure intellettuali maggiori (Abbone di Fleury e Gerberto di Aurillac) produce una notevole attivit\u00e0 artistica (manoscritti miniati) ed architettonica. Pi\u00f9 limitata rispetto alla Rinascita carolingia che la precede, e da essa indissociabile, la Rinascita ottoniana conclude ugualmente il lungo sviluppo dell'insegnamento nel Medioevo dal VI all'XI secolo, prima della fioritura culturale del XII secolo.\nLa leggenda della fine del mondo.\nSecondo una leggenda nata nel Rinascimento e a lungo creduta realt\u00e0 storica, verso la fine del X secolo le gi\u00e0 travagliate vite dei popoli dell'Occidente sarebbero state investite da un'ondata di superstizioso terrore causata da racconti popolari basati anche su testi evangelici. Questa credenza era basata sul detto \"mille e non pi\u00f9 mille\", pronunciato da Ges\u00f9 secondo la tradizione dei Vangeli apocrifi, per cui allo scadere del primo millennio ci sarebbe stata la fine del mondo con il Giudizio universale. Cos\u00ec era scritto nell'Apocalisse: \nIn realt\u00e0, per una concomitanza di circostanze storiche, nuove energie prorompono intorno al Mille in tutta l'Europa occidentale, dalle rive del Mare del Nord alla pianura del Po, alle valli degli Appennini. Il mondo sta rinascendo a nuova vita liberando quelle forze che erano andate lentamente maturando nel corso dei secoli barbarici.\n\u00c8 l'inizio di quella espansione dell'Occidente che spinger\u00e0, due secoli dopo, i popoli tedeschi con i loro pesanti aratri alla ricerca di nuove terre da dissodare ad Oriente (\"Drang nach Osten\").\n\u00abL'espansione germanica verso est assume le forme pi\u00f9 diverse: ora pacifica messa in valore di terre incolte, ora insediamento di mercanti o coloni grazie a privilegi pacificamente ottenuti, ora azione violenta di conquista, spesso mascherata dietro pretesti religiosi. Gli ordini monastici vi giocano una parte di primo piano.\u00bb\n\u00abLa colonizzazione di questa pianura settentrionale fu forse la principale impresa dei popoli germanici durante il Medioevo [\u2026] Nulla \u00e8 pi\u00f9 importante nella storia germanica di questa immensa e secolare migrazione, di questa mobile frontiera di gagliarde famiglie campagnole che avanzano costanti verso oriente, abbattendo foreste, bonificando terreni, prosciugando paludi.\u00bb\nI popoli slavi dovettero ritirarsi di fronte a questa massiccia ondata migratoria abbandonando le terre vicine al fiume Elba e spingendosi sino al fiume Oder. Nel loro territorio s'insediarono stabilmente nel XIII secolo gli ordini monastici cavallereschi dei Cavalieri Teutonici e dei Portaspada.\nL'espansione della \"fede\".\nUrbano II bandisce la crociata (1095).\nSaranno queste nuove forze espansive che faranno arrivare un popolo del Nord, forte e guerriero, di abili marinai che dalla penisola scandinava e dallo Jutland si sposteranno verso Oriente ed Occidente per poi s'insediarsi nella terra che si chiamer\u00e0 da loro Normandia e nelle fertili terre pugliesi e siciliane, che faranno sognare ai Crociati (definiti Franchi dai musulmani del Vicino Oriente) le terre e le ricchezze, che il papa promette insieme alla salvezza delle anime.\nLe crociate, furono una sorta di pellegrinaggio armato diretto ad aiutare i \"fratelli d'Oriente\" in cambio del ritorno della Chiesa d'Oriente nel seno della Santa Romana Chiesa, ma anche una valvola di sfogo alla cristianit\u00e0 della giovane Europa gonfia di violente energie che rivolgeva contro se stessa. \u00abA una sola condizione si poteva imporre la pace cristiana a un'Europa siffatta, che cio\u00e8 le si offrisse in cambio un'altra guerra, meglio la sua unica guerra.\u00bb nella quale avrebbero trovato sfogo le energie compresse dei Franchi che \u00ab [...] abituati a combattere iniquamente in guerra privata contro i fedeli, [ora] si battano contro gli infedeli... Coloro i quali sono stati finora dei briganti diventino soldati.\u00bb\nA impiantarsi commercialmente al centro del Mar Mediterraneo sar\u00e0 l'Occidente cristiano, con la potenza navale ed economica sveva (erede della strategia mediterranea normanna) e poi delle repubbliche marinare italiche, che svolgeranno una proficua azione mediatrice col mondo islamico proprio nel momento in cui l'Imamato fatimide, che dominava l'Egitto, si adoperer\u00e0 col massimo delle sue forze economiche e militari in Siria al fine di annetterla e strappare poi all'\"usurpatore\" califfato degli Abbasidi la guida politica e spirituale della \"Umma\" (finendo per\u00f2 con il bloccarsi proprio in Siria). Ci\u00f2 facilit\u00f2 non poco i Turchi Selgiuchidi nella loro azione di \"tutela\" del sunnismo e del califfato abbaside, ponendo sotto il proprio controllo Baghdad nel 1071 e le regioni che gravitavano sul Golfo Persico e su parte dell'Oceano Indiano.\nNasce per gli storici il problema di distinguere tra causa ed effetto tra gli elementi che compongono la Rinascita dell'Occidente, ma ci\u00f2 che conta \u00e8 indicarne le principali manifestazioni.\n\u00abQuasi non c'\u00e8 aspetto della vita degli uomini dei secoli XI-XIII al quale non sia stato attribuito un carattere rivoluzionario. Medievisti pi\u00f9 o meno illustri hanno cos\u00ec parlato di rivoluzione agraria, rivoluzione feudale, rivoluzione commerciale, rivoluzione industriale, rivoluzione urbana, rivoluzione intellettuale\" tanto che da un Medioevo immobile si \u00e8 passati a uno addirittura rivoluzionario e in effetti \"nessuno pu\u00f2 negare che siano avvenuti cambiamenti profondi e persino radicati nelle strutture economiche, insediative, sociali, politiche e mentali della societ\u00e0 europea di quei secoli.\u00bb\nLa rivoluzione demografica.\nL'aspetto pi\u00f9 sensazionale di questa espansione dell'Occidente \u00e8, a detta degli storici, l'aumento della popolazione che per\u00f2 non si pu\u00f2 calcolare in modo certo per l'assenza di documenti anagrafici ma che risulta evidente da una serie di prove indirette come ad esempio l'aumento dell'estensione delle terre messe a coltura. Tra XI e XII secolo ci sono documenti che testimoniano il dissodamento estensivo di terre vergini: lo provano le carte contrattuali con cui i feudatari concedono vantaggiose opportunit\u00e0 per coloro che si insedino e coltivino le terre incolte. Nei catasti si trovano piante a scacchiera o a spina di pesce dei terreni coltivati. Ulteriore prova \u00e8 l'aumento delle decime che la Chiesa riscuote dai contadini: il prevosto della cattedrale di Mantova alla fine del XII secolo annota che in meno di un secolo le terre di propriet\u00e0 della Chiesa sono state \u00ab\"truncatae et aratae et de nemoribus et paludibus tractae et ad usum panis reductae.\"\u00bb (dissodate ed arate risanate dai boschi e dalle paludi e riutilizzate per trarne pane.)\nQuando si parla di estensione delle superfici coltivabili si pensa in genere alle terre strappate alla foresta ma si dimentica che questa era una fonte di sopravvivenza per i villaggi contadini che in essa trovavano gli animali da cacciare, la legna per scaldarsi, le ghiande per i loro animali, spesso un ruscello dove pescare e integrare la loro povera dieta: la foresta spesso \u00e8 tanto preziosa quanto la terra coltivabile. Dalle foto aeree e dall'esame dei pollini risulta indubbio che la foresta sia arretrata in quest'epoca, ma \u00e8 piuttosto il suo margine che viene intaccato: il sottobosco che offre meno resistenza al diboscamento spesso praticato con il fuoco o con mezzi primitivi.\nVengono ora messe a coltura anche le terre meno fertili, le terre fredde. Si realizzano veri e propri dissodamenti collettivi di grandi dimensioni, il pi\u00f9 vistoso dei quali \u00e8 quello che si verific\u00f2 nei Paesi Bassi dai \"\"contadini delle paludi\", gli agricoltori fiamminghi che faranno sorgere dal mare i \"villaggi di diga\"\". Il conte di Fiandra Roberto II doner\u00e0 all'incirca nell'anno 1090 all'abbazia di Bourbourg lo \"scorre\" (terra strappata al mare) e tutto quello che i monaci riusciranno a togliere al mare (\"quicquid ibi accreverit per iactum maris\")\n\u00c8 questa l'epoca in cui con sforzi giganteschi viene bonificata dalle paludi e dagli acquitrini la pianura padana e in cui i versanti degli Appennini vengono dai signori feudali divisi in lotti e assegnati a quei contadini che s'impegnino a liberarli dalla vegetazione e a coltivarli.\nSecondo recenti calcoli questo fu l'andamento della crescita di una popolazione contraddistinta dalla brevit\u00e0 di vita e dall'elevata mortalit\u00e0 infantile ma anche dalle numerose nascite e formazioni di gruppi familiari caratterizzate dalla giovane et\u00e0:\nverso il 1050 la popolazione europea \u00e8 stata stimata in 46 milioni nel 1100 era di 48 milioni, 50 verso il 1150 e 61 verso il 1200.\nQuesto imponente aumento della popolazione dell'Occidente cristiano fece crescere di conseguenza i corpi da nutrire, vestire, alloggiare e le anime da salvare.\nLa rivoluzione agricola.\nLo sviluppo agricolo gi\u00e0 iniziato nell'et\u00e0 carolingia \u00e8 causa ed effetto della rivoluzione demografica. L'aumento della produzione di prodotti agricoli \u00e8 dimostrato non solo dalla quantit\u00e0 delle terre messe a coltura ma anche dalla qualit\u00e0 delle pratiche agricole che si avvantaggiano di progressi tecnici. La prima di queste innovazioni tecnologiche fu l'uso dell'aratro pesante a ruote e a versoio, che permetteva di incidere la terra pi\u00f9 a fondo rispetto al pi\u00f9 primitivo aratro di legno a chiodo, che scalfiva appena il terreno.\nSi \u00e8 detto che questa dell'XI secolo fu la vera \"et\u00e0 del ferro\", sempre pi\u00f9 utilizzato a partire dal Mille, anche se ancora parzialmente negli strumenti, soprattutto agricoli, che conservano manici in legno. Tuttavia gli attrezzi in ferro erano molto costosi, e ancora alla fine del Trecento un contadino abitante della montagna bolognese doveva lavorare quattro giorni per potersene permettere uno. Richiama l'uso del ferro la diffusione nei paesi anglosassoni del cognome Smith o Schmidt (fabbro). \u00c8 questa innovazione che segna un'inversione di tendenza rispetto alla pi\u00f9 evoluta civilt\u00e0 orientale e pone le premesse delle moderne innovazioni tecnologiche.\nQuesto nuovo tipo di aratro, essendo infatti in ferro e pi\u00f9 pesante, permetteva l'aratura anche di terreni freddi e duri: essendo poi il solco pi\u00f9 profondo, si dava maggiore protezione e nutrimento ai semi che attecchivano meglio e producevano di pi\u00f9.\nInsieme con l'aratro si adott\u00f2 un nuovo modo di attaccare gli animali, migliorandone l'efficacia della trazione. Sino ad allora si era utilizzato il cosiddetto pettorale, una cinghia in cuoio che attraversava trasversalmente il petto degli animali attaccati, che ne venivano quasi soffocati. In seguito si pass\u00f2 al collare di spalla (giogo), chiamato anche collare rigido o collare imbottito per il cavallo, e giogo frontale per il bue.\nGli animali con il collo cos\u00ec libero, respiravano liberamente e ne veniva sfruttata tutta la forza esercitata dal collare o dal giogo che faceva pressione sulle spalle. Si \u00e8 calcolato che la trazione in questo modo aumentasse di quattro, cinque volte. La ferratura degli zoccoli del cavallo permetteva poi di utilizzare questo animale finora escluso per l'aratura perch\u00e9 meno potente del bue, conferendogli un'andatura pi\u00f9 spedita e sicura. Certo il cavallo era meno forte del bue, ma pi\u00f9 veloce e soprattutto meno costoso, e inoltre, con gli anni, era stato migliorato per fini bellici. per cui il suo rendimento alla fine si rivel\u00f2 superiore del cinquanta per cento rispetto ai buoi. Il cavallo era pi\u00f9 resistente e poteva prolungare la giornata di lavoro di almeno un paio d'ore, quando ad esempio si doveva profittare in fretta delle condizioni climatiche favorevoli per l'aratura e la semina. Inoltre si cibava di avena, che veniva coltivata con la rotazione triennale e svolgeva anche la funzione di arricchimento del suolo. Per i contadini che avevano il loro campo lontano il cavallo era un comodo mezzo di trasporto che permetteva, inoltre, la formazione di popolose borgate rurali al posto dei piccoli e sperduti villaggi, permettendo uno stile di vita semiurbano con i vantaggi sociali conseguenti.\nUn altro grande cambiamento in agricoltura fu l'adozione di una forma di avvicendamento triennale delle colture che consentiva uno sfruttamento pi\u00f9 intensivo dei terreni. In assenza di concimi chimici i campi in passato, dopo il raccolto, venivano lasciati a riposo perch\u00e9 recuperassero le sostanze nutritive: era la parte della terra non coltivata, chiamata maggese, che riguardava all'incirca la met\u00e0 del campo coltivabile. L'anno successivo si operava all'inverso, attuando quello che si definisce avvicendamento biennale. In seguito si introdusse invece la rotazione triennale: il terreno veniva diviso in tre parti all'incirca uguali e solo un terzo \u00e8 lasciato a riposo: in questo modo la produzione saliva dalla met\u00e0 all'incirca ai due terzi della produzione possibile con un aumento di un sesto della produzione su tutta la terra coltivabile e di un terzo rispetto al metodo biennale. Ma non si tratta solo di un miglioramento quantitativo: cambia anche la qualit\u00e0 delle colture. Una parte del terreno, infatti, viene seminata in autunno per i raccolti invernali (ad esempio frumento e segale) l'altra \u00e8 seminata in primavera ad avena orzo o legumi per i raccolti estivi. Solo un terzo del campo viene lasciato a riposo e nell'anno seguente si alternano le colture. Da questo nuovo metodo deriva un triplice vantaggio: con i raccolti d'avena si nutrono le bestie e gli uomini; in caso di carestie in una stagione si pu\u00f2 sperare nell'altro raccolto della stagione successiva, ma soprattutto si ottiene una variazione della dieta e l'introduzione in essa dei legumi, fondamentali per il loro apporto di proteine.\nNel corso del X secolo si era poi rotto l'equilibrio tra le terre che il signore amministrava direttamente servendosi delle prestazioni d'opera gratuite dei servi (\"pars dominica\") e quelle affittate ai coloni, di solito le pi\u00f9 difficili da coltivare, (\"pars massaricia\"). Ora l'antica suddivisione della propriet\u00e0 in \"pars massaricia\" e in \"pars dominica\" finisce per scomparire. Anche la \"pars dominica\" viene divisa in lotti poich\u00e9 ormai i contadini riservano il pi\u00f9 possibile del loro lavoro ai loro campi e diminuiscono sempre pi\u00f9 i servi obbligati a lavorare per il signore. Finisce l'economia curtense e con essa il modo di pensare e di sentire \u00abanche se gli usus non hanno perso il loro valore. All'antico torpido adagiarsi negli schemi della consuetudine orale subentra una smania di mettere per iscritto, di fissare canoni, di precisare posizioni reciproche. Non \u00e8 soltanto riscossa di ceti bassi. \u00c8 una nuova mentalit\u00e0 che si fa strada, tanto in alto che in basso.\u00bb\nLa rivoluzione edilizia.\nUn ulteriore sfruttamento della forza di traino degli animali si raggiunse con la diffusione del sistema dell'attacco in fila che abbinato, a partire dalla prima met\u00e0 del XII secolo, con il carro a quattro ruote permetteva il trasporto di grandi carichi pi\u00f9 stabili e pi\u00f9 pesanti rispetto a quando si usava il carretto a due ruote. Si potevano ora trasportare grandi blocchi di pietra e legnami con cui costruire le grandi chiese che come diceva un cronista dell'epoca: \u00abstanno ricoprendo di un bianco manto la superficie del mondo\u00bb. Il carro e i buoi li troviamo spesso celebrati sulle pareti delle cattedrali perch\u00e9 si deve alla loro fatica l'erezione della grande costruzione. A tutto questo si deve aggiungere il perfezionamento delle macchine edilizie.\nLe cattedrali: il posto per risanare le anime ma anche il luogo d'incontro degli abitanti per le loro assemblee, dove discutere al coperto dei problemi di utilit\u00e0 pubblica. Somme enormi che impegnano pi\u00f9 generazioni successive di signori feudali vengono spese per la costruzione di questi edifici che si stagliano da lontano con la loro massa bianca emergente dalle piccole case che le attorniano. Esse diventano un luogo di attrazione e di meraviglia e contemporaneamente un luogo di commerci profani sempre pi\u00f9 intensi e redditizi per il signore e i borghesi che hanno investito i loro denari nella costruzione della grande chiesa. \u00c8 all'ombra delle cattedrali, di solito contornate da un grande spiazzo, che si tengono le fiere dove gli uomini si scambiano merci, notizie ed idee.\nIl nuovo spiritualismo emanato dalla riforma cluniacense si esprime anche nel novo stile romanico delle cattedrali, enormi, forti e massicce come i castelli.\nEsse sono infatti l'espressione del potere e della ricchezza della Chiesa, pi\u00f9 che ad accogliere i fedeli sono fatte per far capire a tutti la gloria di Dio. E le masse in realt\u00e0 rimangono stupefatte di fronte alla grandezza dell'edificio ma non capiscono il linguaggio dell'arte romanica utilizzata come strumento di propaganda. I fedeli nella loro ingenuit\u00e0 non potevano comprendere l'ermetico simbolismo rappresentato sulle pareti della cattedrale e la raffinatezza pittorica delle scene sacre rappresentate.\nLe cose cambiano nella met\u00e0 dell'XI secolo quando con la rinascita dell'economia e con la riforma spirituale di Cluny compare una maggiore libert\u00e0 nello stile romanico, indizio di un mutamento che nel permanere di una rappresentazione sacra tende a divenire pi\u00f9 popolare anticipando l'architettura gotica. La verticalit\u00e0 si accentua ed ora il fedele capisce il simbolo della tensione verso Dio e il senso di distacco dalle cose terrene.\nLa rivoluzione \"industriale\".\nNell'XI secolo si comincia ad usare una nuova macchina, il telaio a pedale, cos\u00ec importante per lo sviluppo della unica industria medioevale che per la produzione diffusa di tessuti merita questa definizione. Non sappiamo nulla di chi adott\u00f2 per primo questo semplice ritrovato di applicare un pedale al preesistente telaio a mano riducendo cos\u00ec la fatica dei tessitori e velocizzando la tessitura. I telai a pedale si diffondono dalle Fiandre all'Impero bizantino. I tessitori cominciano a contare qualcosa, sebbene molto poco ancora, ma diverranno a poco a poco i primi nuclei di quella rivoluzione industriale ancora di l\u00e0 da venire. Si verifica poi l'effetto cumulativo tipico delle innovazioni tecnologiche: l'accelerazione della tessitura si riflette sulla velocizzazione della filatura con l'applicazione della ruota a pedale; cominciano cos\u00ec ad essere considerate figure ancora pi\u00f9 umili dei tessitori: le filatrici.\nNello stesso periodo si diffonde un'altra nuova macchina: il mulino ad acqua. Questo era gi\u00e0 conosciuto nel periodo ellenistico ma non era stato sfruttato a fondo. Ora si verificano le condizioni per suo uso intensivo e conveniente. \nIl lavoro umano ha perso sempre pi\u00f9 importanza e si scopre che la schiavit\u00f9 non \u00e8 pi\u00f9 conveniente. Il costo dei servi e degli animali per far girare le macine \u00e8 troppo alto e il mugnaio deve poter contare su un approvvigionamento di grano abbondante e continuo.\nCi\u00f2 avviene nel momento in cui in Occidente gli schiavi diventano servi e gli uomini liberi o non liberi di un villaggio sono costretti a far macinare il loro grano nel mulino del signore. Nell'Inghilterra dell'XI secolo si contano circa cinquemila mulini, quasi uno ogni quattrocento abitanti.\nDopo la scoperta del fuoco l'acqua diventa un'altra grande fonte d'energia per la produzione di beni di massa.\nIl mulino ad acqua, mano a mano che nasce l'esigenza di nuovi prodotti, viene esteso alle pi\u00f9 diverse attivit\u00e0 manifatturiere. Ce ne si serve nella follatura dei panni e nella triturazione dei colori delle tintorie e delle concerie, aziona il mantice delle fucine e le seghe nelle segherie. Non si pens\u00f2 ad applicarlo anche alla tessitura e alla filatura ma forse il lavoro di questi umili artigiani era cos\u00ec poco pagato e la loro fatica cos\u00ec poco considerata che non valeva la pena di trasformare un telaio a pedale.\nLa rivoluzione commerciale.\nSin dalla seconda met\u00e0 del IX secolo compare una nuova classe quella dei \"negotiantes\", i mercanti, che insieme a quella degli artigiani, si va ad aggiungere a quelle degli aristocratici feudali, del clero, dei liberi coloni e dei servi. Con l'aumento della popolazione rinascono a nuova vita le vecchie citt\u00e0 romane, mai del tutto decadute e ne sorgono delle nuove. Sotto le loro mura e dentro si tengono mercati e tornano a circolare quelle monete che in passato erano tesaurizzate e nascoste.\n\u00abSi \u00e8 visto che gi\u00e0 negli ultimi tempi della monarchia longobarda son ricordati nell'editto di Astolfo (750-754 d.C.) i \"negotiantes\" come una classe sociale distinta, divisa in tre gradi, di cui il pi\u00f9 alto \u00e8 posto alla pari coi medi proprietari di terre. Resta il dubbio se con quel termine si vogliano indicare, secondo il precedente romano, gli uomini d'affari che si occupano di preferenza di affari di credito, o invece i mercanti di professione.\u00bb.\nPoich\u00e9 nell'et\u00e0 di Astolfo le citt\u00e0 erano per lo pi\u00f9 spopolate sembra logico pensare che con il termine \"negotiantes\" ci si riferisse non agli operatori di credito quanto proprio ai mercanti girovaghi. \u00c8 soprattutto per\u00f2 nell'XI secolo che si ritrovano concessioni per aprire mercati entro le citt\u00e0 o sotto le loro mura. I mercanti trovano le merci da vendere nella produzione artigiana ma non solo.\n\u00abLe merci si distinguevano in \"grosse\" e \"sottili\" e in base a questa dizione si \u00e8 ritenuto a lungo che gli articoli ricchi costituissero il nerbo del commercio internazionale in quanto poco ingombranti erano facilmente trasportabili a grandi distanze senza notevoli spese, e per il loro alto pregio, anche se trattati in piccole partite, davano alti guadagni (per esempio perle e pietre preziose, profumi, spezie per la cucina [...]) Invece per le vie di terra e quelle marittime circolavano in larga prevalenza carichi di merci povere o comunque pesanti...\u00bb\nGeneri alimentari come sale, grano, vino, richiesti da paesi che ne erano privi per carestie o guerre o materiali di cui si aveva urgente bisogno come legname. Nell'et\u00e0 del telaio a pedale naturalmente si trafficano lana, cotone e tessuti e quell'elemento indispensabile per sgrassare le fibre e fissare il colore dei panni: l'allume.\nLa rivoluzione religiosa.\nI nobili feudali rimanevano nel loro animo profondamente superstiziosi e quando sopraggiungeva la paura della dannazione eterna cercavano di salvarsi la loro anima con le preghiere di monaci a loro disposizione. Cos\u00ec il duca d'Aquitania Guglielmo il Pio, dopo aver saccheggiato monasteri dovunque don\u00f2 ad alcuni monaci benedettini nel 910 un suo padiglione di caccia a Cluny in Borgogna. Il monastero che ne ebbe origine avrebbe dovuto esser soggetto solo all'autorit\u00e0 del Papa che per\u00f2 era lontano, e con il suo potere in crisi per la lotta per le investiture con l'imperatore.\n\u00abIn un mondo sconvolto da disordine veniva di nuovo creata una zona benedettina che godeva di pena libert\u00e0 spirituale, questa volta zelantemente protetta sia contro i nobili in perenne conflitto sia contro i non meno avidi vescovi della vicinanze.\u00bb\nIl monastero era un'isola di pace non solo per i suoi signori benefattori ma per chiunque chiedesse ospitalit\u00e0 e ricovero. Una sorta poi di turismo religioso affluiva nei chiostri dove si veneravano preziose reliquie dei santi. I monasteri si accrebbero dunque di dimensioni e di numero. Dopo un secolo pi\u00f9 di mille erano i nuovi conventi nati e tutti erano soggetti all'abate di Cluny come se ci fosse stato un unico convento diretto dall'abate, vero capo di una sorta di Stato cluniacense nato dalla libert\u00e0 spirituale e dal potere politico di monaci che spesso erano i consiglieri dei principi. Da Cluny nacquero numerosi altri monasteri specie in Francia e in Italia dove si accentu\u00f2 quello spirito iniziale di libert\u00e0 spirituale sino a divenire una sorta di anarchia con uno stile di vita quasi selvaggio e condotto in solitudine. Non si credeva pi\u00f9 che la vita comunitaria potesse veramente avvicinare a Dio, soggetta com'era ai potenti. Nacque cos\u00ec l'anacoretismo quasi di stile orientale, in Occidente dove gli eremiti si consideravano sciolti da ogni vincolo di obbedienza sia nei confronti del monastero che di qualsiasi istituzione feudale rigettando ogni forma di vita spirituale organizzata.\nIl desiderio di una vita spirituale assolutamente libera si trasfer\u00ec dai monaci ai laici dando inizio alla diffusione delle eresie di coloro che non fidandosi delle preghiere di monaci compromessi con il potere temporale cercavano la salvezza delle loro anime da soli. Con il tipico modo d'essere medioevale incapace di una moderazione dei sentimenti e delle passioni, con l'abbandono agli estremi di un comportamento eccessivo e smodato, anche il desiderio di redenzione assunse queste caratteristiche. Nel 1028 l'arcivescovo di Milano fa arrestare trenta nobildonne di Monforte in Piemonte che conducevano vita ascetica sotto la guida della contessa di Monforte. \u00abLa verginit\u00e0 era il loro ideale, non si cibavano di carne, dividevano tra loro ogni possesso, pregavano e osservavano il digiuno giorno e notte. Mortificavano la carne in espiazione dei peccati e quando si avvicinava la morte naturale, pi\u00f9 d'una si faceva uccidere dalle compagne per essere liberata dall'odiato corpo... Dopo l'arresto diedero prova di estrema fermezza: poste tra una grossa croce di legno e un rogo, preferirono per la maggior parte gettarsi in mezzo alle fiamme, le mani premute sugli occhi.\u00bb\nComportamenti cos\u00ec radicali non potevano trovare molto seguito ed in effetti gi\u00e0 dal 1051 se ne perse traccia ma non perch\u00e9 erano finite le eresie ma perch\u00e9 finalmente con la riforma gregoriana della Chiesa anche i laici, prima semplici spettatori, venivano inseriti nella riforma iniziata dai monasteri.\nLa rivoluzione politica.\nL'impero era andato sempre pi\u00f9 perdendo di potere di fronte all'attacco dei grandi vassalli ma ora gli imperatori di Sassonia decidono che \u00e8 giunto il momento di rendere effettiva la propria autorit\u00e0 e prendono a conferire insieme feudi e nomine ecclesiastiche creando cos\u00ec la nuova figura feudale del vescovo-conte. Si assicurano in questo modo la fedelt\u00e0 dei nuovi vassalli ed insieme il ritorno nelle proprie mani delle terre concesse in possesso feudale. La casata di Sassonia e di Franconia presero a nominare vescovi senza badare alla loro dignit\u00e0 religiosa purch\u00e9 fosse sicura la loro fedelt\u00e0 e la loro disponibilit\u00e0 a lasciare il pastorale per la spada. In fondo gli imperatori tedeschi imitavano quei feudatari che da tempo in Germania, con l'istituzione delle \"chiese private\", avevano preso a conferire in donazione o in beneficio le terre destinate alla costruzione di conventi, chiese od abbazie e a nominare loro stessi, fossero religiosi o laici, gli abati o gli arcivescovi che dovevano loro garantire in preghiere per la salvezza delle loro anime il buon esito della donazione o della concessione del feudo.\nSi diffusero cos\u00ec tra il clero la simonia e il concubinato, i mali dell'\"et\u00e0 ferrea\" della Chiesa. La protesta dei fedeli per il clero indegno fu cos\u00ec accolta dai riformatori di Cluny, assecondati dai papi tedeschi, con il sostegno degli stessi imperatori che non si rendevano conto che una Chiesa cos\u00ec riformata avrebbe rivendicato non solo la sua assoluta autonomia nei confronti dell'impero ma anzi il primato sull'Impero stesso. Come infatti avvenne con il grande sinodo o concilio di vescovi, il Sinodo del Laterano del 1059, ispirato dal monaco cluniacense Ildebrando di Soana, consigliere di papa Niccol\u00f2 II. Il sinodo viet\u00f2 a chiunque di ricevere cariche ecclesiastiche dalle mani di laici, fossero pure quelle dell'imperatore e condann\u00f2 nuovamente ogni forma di simonia e concubinato. Stabil\u00ec inoltre nuove regole per l'elezione del papa affidandola ad un collegio di vescovi delle principali diocesi, chiamati cardinali, poich\u00e9 essi erano i cardini della Chiesa, ribadendo l'illegittimit\u00e0 delle nomine imperiali dei papi. Si aprir\u00e0 cos\u00ec il lungo conflitto tra l'Impero e la Chiesa, una guerra che vedr\u00e0 persino un attentato ordito da un partigiano imperiale alla stessa vita del promotore di quel rinnovamento spirituale e politico della Chiesa: Ildebrando da Soana divenuto papa Gregorio VII. Il pontefice con il \"Dictatus papae\" (1075) atto di supremazia sul potere imperiale, apriva quella \"lotta per le investiture\" che vide alla fine soccombere il prestigio di quelle istituzioni universali, il papato e l'Impero, che erano stati i punti di riferimento politici e religiosi per gli uomini del Medioevo."}
{"id": "871475", "revid": "2065571", "url": "https://it.wikipedia.org/wiki?curid=871475", "title": "Boss mode", "text": "Boss mode (in italiano letteralmente \"modalit\u00e0 capo\") \u00e8 un'espressione della lingua inglese utilizzata in informatica per indicare particolare modalit\u00e0 di esecuzione di alcuni software.\nDescrizione ed utilizzo.\nQuesta modalit\u00e0 deve il suo nome allo scopo per cui \u00e8 pensata ovvero quello di aiutare l'utente ad \"occultare\" il programma quando ci si trovi in particolari circostanze o contesti, evitando cos\u00ec di essere scoperti, e magari ripresi, mentre si sta usando il programma in circostanze in cui non sarebbe consentito (come ad esempio un posto di lavoro).\nViene utilizzata soprattutto nei software, specialmente i videogiochi, che prevedono la possibilit\u00e0 di nascondere, \"mascherare\" o chiudere istantaneamente l'applicazione che si sta utilizzando, pi\u00f9 che altro tramite tasti-chiave o particolari combinazioni di tasti. Per sua propria natura, il \"boss mode\" si ritrova pi\u00f9 che altro in applicativi di piccole dimensioni e multi-piattaforma, liberamente scaricabili da internet, e per lo pi\u00f9 ad uso di intrattenimento e svago.\nImplementazione nei programmi.\nEsistono alcune utility la cui unica modalit\u00e0 operativa \u00e8 il \"boss mode\", ovvero, la cui unica funzione \u00e8 quella di simulare processi fasulli (spesso personalizzabili dall'utente), con lo scopo di fare apparire il proprio computer inutilizzabile per determinati lassi di tempo: ad esempio, mostrando la barra di installazione di un fantomatico software, la progressione di aggiornamento di un dato programma, una finta scansione antivirus."}
{"id": "871476", "revid": "474175", "url": "https://it.wikipedia.org/wiki?curid=871476", "title": "Eccidio di Tavolicci", "text": "L'eccidio di Tavolicci \u00e8 stata una strage nazifascista verificatasi il 22 luglio 1944 nell'omonima frazione del comune di Verghereto, in provincia di Forl\u00ec-Cesena, e nella quale furono assassinati 64 civili.\nLa strage.\nIl 22 luglio 1944, i nazi-fascisti trucidarono 64 civili, di cui 19 bambini di et\u00e0 inferiore ai 10 anni, e poi donne e anziani.\nLe vittime furono sorprese all'alba e rinchiuse in una casa al centro del paese, dove vennero arse vive. I capi famiglia, una decina, dopo essere stati costretti ad assistere al massacro dei familiari, furono condotti nella vicina localit\u00e0 di Campo del Fabbro, dove furono torturati e poi uccisi. Nel tragitto i reparti operanti continuarono la rappresaglia, incendiando le case e uccidendo le persone che trovarono.\nPochissimi furono i superstiti, che riuscirono a salvarsi perch\u00e9 creduti morti, oppure perch\u00e9 fuggirono da una finestra, durante l'incendio della casa.\nLe manifestazioni in memoria dell'eccidio si tengono il 22 luglio di ogni anno.\nI responsabili.\nLe motivazioni e gli artefici dell'eccidio sono stati a lungo sconosciuti e oggetto di discussione. I documenti storici sono fra loro contrastanti. Le fonti ufficiali avevano attribuito la responsabilit\u00e0 a militi fascisti e a elementi della polizia tedesca, alle SS tedesche, a militi fascisti travestiti da tedeschi e perfino a gruppi di sbandati slavi. In una lettera all'ambasciatore tedesco, Mussolini accus\u00f2 le SS di aver ucciso circa 70 persone a Tavolicci. Accusa respinta da alcuni documenti dell'esercito tedesco, che addossavano la responsabilit\u00e0 a reparti della GNR di Sant'Agata Feltria e a un distaccamento di SS italiane. Anche il processo tenutosi presso la Corte d'Assise straordinaria di Forl\u00ec, nel 1947, si concluse con un nulla di fatto.\nLa ricostruzione pi\u00f9 accurata dell'eccidio, che comprende le testimonianze dei sopravvissuti, e un'interpretazione delle motivazioni elaborata attraverso l'analisi dei documenti storici e delle fonti orali, \u00e8 stata fatta da Roberto Branchetti e dai ricercatori dell'Istituto Storico della Resistenza di Forl\u00ec-Cesena e pubblicata nel volume: \"Tavolicci e l'area dei Tre Vescovi. Una comunit\u00e0 pietrificata dalla guerra\".\nNel 2004, David Becchetti, Antonio Scaramella e Daniel Visintin realizzarono sulla strage il documentario \"22 luglio 1944: una memoria\", andato in onda su Planet (circuito Sky).\nI documenti pi\u00f9 recenti, non pi\u00f9 secretati dalla fine del 2004, hanno finalmente individuato la responsabilit\u00e0 materiale dell'esecuzione della strage da parte del IV battaglione di Freiwilligen-Polizei-Bataillon Italia (le SS italiane, volontari che servivano direttamente nell'esercito nazista).\nNel dicembre 2015 Valentina Giovanardi realizza il documentario I BAMBINI DI TAVOLICCI ( https://www.youtube.com/watch?v=MdsOAC1PV7E) che raccoglie le interviste di alcuni bambini sopravvissuti alla notte del 22 luglio 1944 e rivela le importanti recenti scoperte sulle dinamiche e sulle responsabilit\u00e0 materiali della strage.\nIl riconoscimento ufficiale.\nPer questi fatti, con un decreto dell'8 marzo 2001 il Presidente della Repubblica, Carlo Azeglio Ciampi, ha conferito la medaglia d'oro al merito civile al Comune di Verghereto con la seguente motivazione: "}
{"id": "871480", "revid": "287204", "url": "https://it.wikipedia.org/wiki?curid=871480", "title": "Andr\u00e9 Kuipers", "text": "\u00c8 stato il terzo olandese ad andare nello spazio. Il 19 aprile 2004 \u00e8 partito verso la Stazione Spaziale Internazionale con la missione russa Sojuz TMA-4 ed \u00e8 rientrato il 30 aprile 2004 con la Sojuz TMA-3.\nKuipers ha partecipato alle missioni Expedition 30 e Expedition 31. \nLa partenza avvenne il 21 dicembre 2011 e il rientro a Terra il 1\u00ba luglio 2012."}
{"id": "871483", "revid": "767487", "url": "https://it.wikipedia.org/wiki?curid=871483", "title": "Canoa discesa", "text": "La canoa discesa \u00e8 una disciplina sportiva che prevede la navigazione di fiumi con una canoa/kayak. I percorsi sono tratti di fiumi con difficolt\u00e0 variabili dal I grado al VI grado. Tale disciplina viene svolta a livello amatoriale (detto anche turistico) o a livello agonistico.\nStoria.\nLa specialit\u00e0 della canoa da discesa nasce ufficialmente in ambito agonistico nei primi anni settanta quando vengono costruite le prime canoe in vetroresina. Con l'evolversi delle tecniche di costruzione delle canoe questo sport ha trovato sempre pi\u00f9 ampia diffusione al di fuor dell'ambito agonistico. Numerosi sono i tratti di fiume esplorati da numerosi canoisti italiani. Proprio la ricchezza di corsi d'acqua adatti a questa disciplina ha fatto nascere ed interessare molte societ\u00e0 sportive.\nIl fiume pi\u00f9 importante in Italia \u00e8 il Brenta in localit\u00e0 Valstagna. Esso ogni anno ospita i campionati nazionali e dispone di una vasta variet\u00e0 di rapide che oscillano tra il I e il III grado.\nImbarcazioni.\nLe imbarcazioni utilizzate sono sia i kayak che la canoa canadese. Entrambi i tipi possono essere sia monoposto che biposto. Negli ultimi anni Le sigle adottate per queste imbarcazioni sono:\nNegli ultimi anni anche i materiali si sono evoluti e dal kevlar si \u00e8 passati progressivamente al carbonio, pi\u00f9 resistente agli urti.\nOggi la specialit\u00e0 \u00e8 divisa in slalom e discesa. La differenza sta nella canoa, ma soprattutto nella discesa del fiume.\nLa discesa consiste nel acquistare la maggior velocit\u00e0 e scendere il fiume, stando attenti a rapide, buche, sassi, e altre componenti pericolose o d'ostacolo alla discesa del fiume. Inoltre la canoa \u00e8 alta e robusta per sovrastare le onde e con larghezza molto ristretta. Per avere maggiore stabilit\u00e0 la canoa \u00e8 dotata di due \"alette\" nella parte posteriore.\nLo slalom invece consiste nel scendere il fiume attraversando delle porte che possono essere di due colori: le porte verdi vanno superate lungo la direzione di discesa, le porte rosse vanno attraversate controcorrente. Per facilitare le svolte e i passaggi attraverso le porte, la canoa da slalom \u00e8 pi\u00f9 larga e piatta.\nLo slalom \u00e8 una disciplina olimpica.\nFiumi percorribili.\nI fiumi percorribili descritti in questa sezione sono un'indicazione di massima. Dato il continuo modificarsi dei fiumi i dati contenuti nelle descrizioni dei tratti non possono essere dei valori assoluti, ma solo indicativi che devono essere rivalutati da chi decide di navigare su un tratto. Inoltre tenere presente che le difficolt\u00e0 di un tratto possono essere molto soggettive e variare in base ai seguenti fattori:\nCanoa agonistica.\nLa discesa agonistica rientra tra le discipline gestite dalla Federazione Italiana Canoa Kayak. \u00c8 una disciplina praticata da uomini (K1, C1, C2) e donne (K1, C1, C2) sia a livello individuale che a squadre (tre imbarcazioni). Essa \u00e8 suddivisa in due tipi di gare: la classica e la sprint. La differenza \u00e8 la lunghezza del tratto che si percorre. La classica varia dai 6 ai 25 minuti di gara per un atleta di medio livello. La sprint varia da 1 a 4 minuti. Si parte uno dopo l'altro, con una distanza di 1 minuto dal precedente. Nella specialit\u00e0 discesa esiste una manovra molto complicata chiamata eskimo. Essa \u00e8 stata inventata dagli Eschimesi e permette tramite un movimento della pagaia di ritornare \"in piedi\" sulla canoa dopo essersi rovesciati sott'acqua. Ovviamente per eseguirla c'\u00e8 bisogno del paraspruzzi, una copertura ermetica in neoprene che non fa passare l'acqua, coprendo il pozzetto (il buco da cui si entra nella canoa)."}
{"id": "871484", "revid": "11497", "url": "https://it.wikipedia.org/wiki?curid=871484", "title": "Boss-mode", "text": ""}
{"id": "871486", "revid": "729019", "url": "https://it.wikipedia.org/wiki?curid=871486", "title": "Lazare Hoche", "text": "Biografia.\nAncien R\u00e9gime.\nSuo padre era palafreniere nelle scuderie reali. La povert\u00e0 dei suoi genitori lo obblig\u00f2 ad occuparsi ben presto, da solo, della propria esistenza. Era poco pi\u00f9 che un bambino quando venne assunto come aiuto in sovrannumerario presso le scuderie reali all'et\u00e0 di 14 anni. Divenuto orfano, approfitt\u00f2 degli aiuti che gli furono offerti da una zia fruttivendola a Versailles per acquistare alcuni libri con cui diede inizio alla sua prima educazione; cominciarono da allora a svilupparsi le sue facolt\u00e0 intellettuali. Dovendo dedicare il giorno al lavoro, studiava la notte. A 16 anni, il 19 ottobre 1784, entr\u00f2 nella carriera militare e fu ammesso come semplice fuciliere nella Guardia nazionale francese e non tard\u00f2 ad attrarre l'attenzione dei suoi superiori. Nel 1789 fu promosso sergente.\nSoldato della Rivoluzione francese.\nSi arruol\u00f2 nel gennaio 1792 nel 104\u00ba reggimento di fanteria. Poco tempo dopo venne promosso ufficiale e fu dotato di una luogotenenza al reggimento di Rouergue. Partecip\u00f2 alla difesa di Thionville in seno al 58\u00ba reggimento di fanteria come tenente e fu incaricato dell'intendenza alle armate delle Ardenne. Benefici\u00f2 dei consigli del generale Leveneur, che divenne il suo mentore. Alla sede di Thionville ed alla battaglia di Neerwinden diede delle ottime prove delle sue capacit\u00e0 e del suo coraggio.\nChiamato poco tempo dopo a Parigi, espose al Comitato di salute pubblica un piano di campagna cos\u00ec ben concepito che l'illustre Lazare Carnot non pot\u00e9 trattenersi dall'esclamare: \u00abEcco un ufficiale subalterno di grande merito\u00bb. Il Comitato intero si un\u00ec a Carnot nell'ammirazione e si affrett\u00f2 a porlo in una posizione degna di lui.\nDunkerque.\nInvestito del titolo di aiutante-generale, Hoche ricevette il comando della guarnigione della citt\u00e0 di Dunkerque, che difese brillantemente contro gli inglesi.\nNel 1793 organizz\u00f2 la difesa della piazzaforte di Dunkerque: dopo avere risolto i problemi di intendenza e selezionato i migliori elementi intorno a lui, fece inondare la campagna intorno alla citt\u00e0. Nel corso dell'assedio condotto dal Duca di York oper\u00f2 parecchie sortite che resero l'assedio troppo impegnativo per le truppe britanniche, che decisero di togliere l'assedio alla citt\u00e0.\nQuesto successo gli fece salire rapidamente i gradini della gerarchia militare. Venne nominato generale di squadra, poi generale di divisione nell'ottobre 1793 e infine generale in capo dell'Armata della Mosella, al comando della quale sub\u00ec per\u00f2 le prime sconfitte, davanti a Kaiserslautern e nell'attacco alla citt\u00e0 di Landau ordinato dal Comitato di salute pubblica.\nDopo essersi impossessato di Furnes e aver battuto Wurmser nelle linee di Weissembourg, riprese Landau e prese Germersheim, Spira e Worms; il 20 marzo 1794 si vide tolto all'esercito della Mosella, di cui aveva il comando in capo, e gettato nelle prigioni di Parigi per tradimento, a seguito di un'ordinanza firmata da Carnot, Collot d'Herbois, Billaud-Varenne, Robespierre e Bar\u00e8re), dalle quali usc\u00ec solamente in agosto dopo la caduta di Robespierre.\nPacificazione dell'Ovest.\nNell'agosto 1794 venne messo alla testa delle armate di Brest e Cherbourg per pacificare l'ovest della Francia, la (Vandea e la Bretagna). Ristabil\u00ec l'ordine, adott\u00f2 una tattica efficace contro la guerriglia degli \"Chouans\" e firm\u00f2 l'Accordo de La Jaunaye il 15 febbraio 1795 con la Vandea.\nFirm\u00f2, senza convinzione, gli accordi di Mabilais il 20 aprile 1795. Poich\u00e9 diversi capi rivoluzionari non sottoscrissero il documento, l'accordo non dur\u00f2 pi\u00f9 di un mese. Hoche, avvertito dello sbarco di un nutrito contingente di \"\u00e9migr\u00e9e\" a Carnac (noto come Sbarco a Quiberon), operato dagli Inglesi in appoggio alla ripresa della rivolta degli \"chouan\", costrinse i ribelli in posizione difensiva e, ottenutane la resa, ne fece un grande massacro. Dopo questo successo gli venne assegnato il comando dell'Armata dell'Ovest.\nPrevedendo un secondo tentativo, dispose delle truppe in modo da impedire una concentrazione delle forze della Vandea e imped\u00ec lo sbarco dei britannici all'isola di Yeu. Disarm\u00f2 sistematicamente i ribelli e mantenne sotto pressione tutta la regione. Il suo rapporto a Parigi venne approvato ed egli ottenne il comando dell'esercito della riva oceanica. Il suo comandante in seconda, Travot, cattur\u00f2 il capo dei ribelli Charette il 23 marzo 1796. Hoche ottenne pertanto il disarmo dell'Angi\u00f2 e la pacificazione venne proclamata ufficialmente il 15 luglio.\nIl 16 luglio 1796 un messaggio del Direttorio annunci\u00f2 al Consiglio rivoluzionario la pacificazione della Vandea. I rappresentanti del governo dichiararono per decreto che Hoche e la sua Armata avevano acquisito la benemerenza della nazione. Due tentativi di assassinio rischiarono di fermarlo al culmine dei suoi trionfi: una volta tentarono di avvelenarlo e, poco dopo, fu assalito all'uscita del teatro di Rennes da un individuo che gli spar\u00f2 un colpo di pistola alla testa, fortunatamente senza colpirlo.\nTentativo in Irlanda.\nIl governo di Saint-James era impegnato ad alimentare la guerra civile in Francia. Il liberatore dell'ovest concep\u00ec allora l'ardito progetto di uno sbarco in Irlanda. Si rec\u00f2 a Brest dove fece i preparativi e s'imbarc\u00f2 alla fine del 1796.\nSembrava che tutto avesse favorito il suo progetto ma, appena giunto in mare aperto, gli elementi si scatenarono, salvando cos\u00ec l'Inghilterra dai problemi che quest'impresa le avrebbe creato. La flotta francese venne dispersa da un uragano di insolita potenza e Hoche dovette rientrare in patria.\nArmata di Sambre-et-Meuse.\nAl suo ritorno, il 23 febbraio 1797, fu nominato generale in capo dell'armata di Sambre-et-Meuse, forte di 80.000 uomini, alla testa della quale inizi\u00f2 la campagna del 1797, passando il Reno a Neuwied in presenza e sotto la minaccia dei cannoni nemici. Riport\u00f2 cinque vittorie in successione a Neuwied, Ukerath, Altenkirchen, Dierdorf e Heddesdorf ed entr\u00f2 a Wetzlar, mentre il suo avversario lo credeva ancora molto lontano; stava manovrando per togliere di mezzo, una volta per tutte, l'esercito nemico, quando l'armistizio di Leoben, firmato fra Napoleone Bonaparte e Carlo Luigi d'Austria, venne a fermarlo improvvisamente a Gie\u00dfen, sulle rive della Nidda, nel centro dei suoi brillanti successi e della sua marcia trionfale sul territorio tedesco.\nGli si offr\u00ec allora il ministero della guerra che rifiut\u00f2, ma ricevette il comando di un corpo d'armata posto attorno a Parigi e destinato a sventare gli intrighi che il Club di Clichy ordiva contro il Direttorio.\nLe denunce calunniose dei suoi nemici non tardarono a fargli perdere questo comando che fu affidato a Augereau. Offeso e umiliato per questo trattamento immeritato nei suoi confronti, chiese di essere giudicato dalla magistratura ma non venne accontentato. Disgustato da questa situazione torn\u00f2 al suo quartier generale di Wetzlar.\nLa sua fine.\nMa il termine della sua gloriosa carriera si avvicinava. Egli si ammal\u00f2 nei primi giorni di settembre del 1797 e mor\u00ec il 19 dello stesso mese fra i dolori pi\u00f9 atroci ed esclamando: \u00abSono rivestito dell'abito avvelenato di Nesso?\u00bb\nAveva solo 29 anni. L'autopsia del cadavere, ordinata dal Direttorio, rivel\u00f2 la presenza nel suo intestino di una moltitudine di macchie nere che sembrarono indizi di una morte violenta. Si trattava in realt\u00e0 di tubercolosi. Gli vennero resi grandi onori pubblici, sia nell'esercito che all'interno del paese. Un poeta illustre, Ch\u00e9nier, celebr\u00f2, in nobili versi, la gloria dell'eroe sottratto in cos\u00ec giovane et\u00e0 alla sua patria.\nIl suo nome \u00e8 scolpito sull'Arco di Trionfo di Parigi al pilastro nord, colonna 3.\nIl Liceo Hoche e l'omonima piazza di Versailles sono state dedicate in suo onore.\nVita privata.\nLazare Hoche spos\u00f2 nel 1793 Ad\u00e9la\u00efde Dechaux, che nel 1797 lasci\u00f2 vedova con una figlia:\nLazare Hoche viene annoverato tra gli amanti di Giuseppina, vedova Beauharnais, futura consorte di Napoleone Bonaparte."}
{"id": "871491", "revid": "60592", "url": "https://it.wikipedia.org/wiki?curid=871491", "title": "Palazzo Zanchi-Giampaolo (Modugno)", "text": ""}
{"id": "871493", "revid": "122652584", "url": "https://it.wikipedia.org/wiki?curid=871493", "title": "Video sharing", "text": "Nel linguaggio informatico, il video sharing o condivisione video indica genericamente l'atto di condivisione di file video attraverso la rete, per mezzo di programmi di file sharing (che sono utilizzati genericamente per vari tipi di file, non soltanto video) o siti internet appositamente creati, come YouTube, Yahoo! Video, MySpace, Peertube, iFilm, Vimeo, DreamHost, Dailymotion, Porkolt, Kaltura.\nDescrizione.\nI video possono essere condivisi attraverso un Link Collegamento ipertestuale, l'URL (il loro indirizzo) o con l'incorporazione di uno script che solitamente inizia con il tag HTML: Iframe, come nel caso di Facebook e YouTube. Oltre a questo parametro fondamentale, per condividere un video su un sito web \u00e8 bene settarne anche l'altezza e la larghezza, misure quasi sempre variabili, configurandole in modo tale che la visualizzazione sia reattiva a mobile e tablet. \nI contenuti video protetti da diritto d'autore spesso non possono essere salvati direttamente sul computer, ma solamente visualizzati con il proprio browser. \nProgrammi di registrazione audio e video consentono di \"catturare\" il segnale in uscita dalle periferiche ossia il video mentre sono visibili a monitor, e l'audio in uscita dalle casse. Programmi di questo tipo sono disponibili anche come apposite estensioni di Internet Explorer e Mozilla Firefox, quali Video Download Helper.\nYahoo Video \u00e8 l'esempio di un sito dove le case discografiche inseriscono i video musicali e le anteprime."}
{"id": "871503", "revid": "1013865", "url": "https://it.wikipedia.org/wiki?curid=871503", "title": "Anabar (Nauru)", "text": "Anabar \u00e8 un distretto di Nauru che d\u00e0 il nome anche a una circoscrizione elettorale.\nSecondo Paul Hambruch, il termine \u00abAnabar\u00bb significa \u00abduro come la pietra\u00bb, probabilmente in riferimento alla ridotta superficie coltivabile.\nIl distretto.\nAnabar si trova nella parte nordorientale dell'isola. \u00c8 bagnato dall'Oceano Pacifico e confina con i distretti di Anetan, Ewa, Baiti, Anibare e Ijuw.\nLa sua altitudine media \u00e8 di 25 ; ha una superficie di 1,5 km\u00b2 e una popolazione di circa 500 abitanti.\nNel distretto si trova una laguna d'acqua salata, la Laguna Anabar.\nLa circoscrizione elettorale.\nLa circoscrizione elettorale d'Anabar comprende i distretti di Anabar, Anibare e Ijuw. Elegge 2 membri al Parlamento di Nauru."}
{"id": "871504", "revid": "767487", "url": "https://it.wikipedia.org/wiki?curid=871504", "title": "Tweet (cantante)", "text": "Il nome d'arte Tweet deriva dalla voce onomatopeica che indica il cinguettare melodioso dei piccoli uccelli passeriformi, chiamati in inglese \"songbirds\".\nDopo molti anni passati nell'oscurit\u00e0, raggiunge il successo nel 2002 col primo album, \"Southern Hummingbird\", grazie all'aiuto di Missy Elliott, e s'impone nel panorama musicale come una dei nuovi esponenti del R&amp;B contemporaneo e del neo soul.\nBiografia.\nFormazione.\nCharlene L. Keys nasce il 21 gennaio del 1971 a Rochester, New York, ultima figlia di Tom e Shirley Keys. Tweet cresce circondata dalla musica: canta nel coro della chiesa con i genitori e i 4 fratelli pi\u00f9 grandi (tre fratelli, Tom jr., Cedric e Lonnie, e una sorella, Sundra), e prende lezioni di piano, chitarra, basso, batteria e molti altri strumenti ancora. Tweet si specializza nello studio della chitarra e oltre ad essere ispirata dalla musica suonata dalla sua famiglia, segue le orme di dive come Janet Jackson, Aretha Franklin, Tina Turner e Whitney Houston (con la quale lavorer\u00e0 in futuro).\nI primi passi nell'industria musicale prendono il via con la sua entrata alla School Of The Arts (Rochester, New York). Nel 1990, a 19 anni, Tweet d\u00e0 alla luce sua figlia Tashawna.\nNei primi anni novanta Tweet entra a far parte del quintetto femminile Sugah; a causa dei molteplici impegni che ne conseguono, l'artista affida la figlia ai genitori che risiedono a Panama City, Florida. Le Sugah si compongono di Tweet, Susan Weems, Rolita White e di una parte del collettivo Swing Mob creato da DeVante Swing (membro del gruppo Jodeci). Tweet ha l'opportunit\u00e0 di conoscere altri membri del collettivo, quali Tim \"Timbaland\" Mosley, Magoo, Ginuwine, i Playa e Missy \"Misdemeanor\" Elliott (che in questi anni fa parte del gruppo femminile Sista).\nNel 1999, dopo che le Sugah hanno fallito nell'intento di sfondare, Tweet torna a casa dai suoi fortemente depressa e senza un soldo. La depressione causata dal fallimento artistico e da insuccessi anche in campo sentimentale spinge la musicista a pianificare il suicidio. Il giorno prima della data stabilita per mettere fine alle sue sofferenze, Tweet riceve la telefonata di una vecchia conoscenza. La conoscenza in questione altri non \u00e8 che Missy Elliott, la quale le chiede di lavorare come cantante per il suo prossimo album \"Missy E\u2026 So Addictive\".\nNel 2000 Tweet inizia a registrare per l'album di Elliott e rincontra i vecchi amici del collettivo Swing Mob: Timbaland, Magoo, Ginuwine e i Playa. Il successo dell'album di Missy Elliott permette a Tweet di apparire negli album di altri artisti Hip-Hop, da Timbaland &amp; Magoo (con Tim aveva gi\u00e0 lavorato per 2 album negli anni '90) a Ja Rule, a Bubba Sparxxx.\nNel frattempo, la musicista firma un contratto con l'etichetta di Missy Elliott, la Elektra Entertainment Group, The Goldmind Inc., grazie anche alla performance acustica di un pezzo scritto da Tweet stessa, Motel, di fronte a Mona Scott della Violator Management. Tweet firma anche per quest'etichetta e inizia a lavorare sul suo primo album.\nPrime apparizioni (2001).\nNel novembre del 2001 Tweet fa il suo ingresso nel mondo dorato del music business grazie alla sua partecipazione con Ginuwine al terzo singolo di Elliott tratto da \"Missy E\u2026 So Addictive\", \"Take Away\", una ballad zuccherosa piuttosto lontana dallo stile precedente di Missy Elliott. Naturalmente Tweet \u00e8 presente anche nel video della canzone, dove in una sequenza suona addirittura l'arpa; il video \u00e8 un tributo per Aaliyah, scomparsa da appena 2 mesi.\nPoco dopo Tweet \u00e8 ospite anche nel singolo All Y'all di Timbaland &amp; Magoo tratto dall'album Indecent Proposal, questa volta insieme al fratello minore di Timbaland, Sebastian.\nEntrambi i singoli non sfondano nelle classifiche, ma fanno s\u00ec che la cantante attiri l'attenzione dei media; Tweet viene vista subito come la nuova Aaliyah, o la sostituta dell'ex protetta di Missy, Nicole Wray.\n\"Southern Hummingbird\" (2002).\nNel marzo del 2002 Tweet entra finalmente in classifica col suo primissimo singolo da solista, \"Oops (Oh My),\" un brano rischioso che parla di amore verso se stessi, autostima e masturbazione femminile. La canzone, prodotta da Timbaland e con un featuring di Missy Elliott, si rivela un successo inaspettato: raggiunge la numero 1 delle classifiche R&amp;B, dove rimane per 3 settimane, entra nella top10 della Billboard Hot 100 e perfino nella top5 della prestigiosa classifica britannica.\nIl 2 aprile 2002 esce l'album di debutto di Tweet, \"Southern Hummingbird\" (ovvero Colibr\u00ec del Sud, in riferimento al talento vocale della cantante): l'album debutta al numero 3 della Hot 200 e riceve recensioni positive; questo mix di soul sofisticato e d'autore e di R&amp;B da club presenta produzioni di Timbaland, Craig Brockman, Nisan Stewart, e Tweet stessa, oltre a vantare apparizioni di Missy Elliott, Bilal, e Ms. Jade. La maggior parte dei testi sono scritti da Tweet e derivano direttamente dalle sue esperienze di vita, anche le pi\u00f9 negative; ci sono addirittura pezzi che aveva scritto in passato su tovaglioli, nei periodi di difficolt\u00e0 economica.\nIl successo di \"Oops (Oh My)\" \u00e8 seguito da un altro singolo prodotto da Timbaland, \"Call Me\", un'altra hit che entra nella top10 R&amp;B e nella top40 Pop, e che diventa un inno nei club di tutto il paese. Il terzo estratto \u00e8 il doppio singolo \"Smoking Cigarettes\"/\"Boogie Tonite\". L'album viene certificato disco d'oro e vende pi\u00f9 di 700.000 copie negli USA. Dopo il successo dell'originale (mai pubblicato ufficialmente nel Regno Unito) ottenuto nei club inglesi, la cover di \"Boogie Tonite\" delle Booty Luv raggiunge il numero 2 delle UK charts.\nCollaborazioni.\nIn seguito al successo dell'album, si crea molta attenzione intorno alla cantante, la quale viene contattata per prestare la sua voce o per scrivere e produrre canzoni per altri artisti.\nAncora nel 2002 Tweet compare sul singolo prodotto da Missy Elliott \"No Panties\" della rapper Trina, nell'album \"Cookie: The Anthropological Mixtape\" di Me'shell Ndegeocello, in \"2nd Chance\" di Karen Clark Sheard e in \"Girl Interrupted\" della rapper esordiente Ms. Jade. Compone musica con Missy Elliott per l'album di Whitney Houston \"Just Whitney\u2026\" e presta la sua voce anche nel quarto album di Elliott, \"Under Construction\" (in 4 tracce e in entrambi i video girati per l'album). Tweet riceve nomination a vari premi, tra cui il prestigioso Soul Train Lady Of Soul Awards nella categoria Best New Artist, insieme alla rivale Ashanti, e viene insignita del titolo Key To The City Of Rochester, New York.\nNel 2003 continua a scrivere e a registrare per altri artisti, tra cui Madonna in \"American Life The Remixes Single\", Mark Ronson in \"Here Comes The Fuzz\", Angie Stone in \"Stone Love\" per il brano nominato ai Grammy \"U-Haul\", e Monica per il multi platino \"After The Storm\".\nL'artista appare nella colonna sonora del film \"Honey\" con Jessica Alba, con la traccia prodotta da Missy Elliott Thugman e, sorpresa delle sorprese, fa anche un cameo nel film nella parte di se stessa.\n\"It\u2019s Me Again\" (2005).\nTra il 2003 e il 2004 Tweet inizia a lavorare sul nuovo album. Nel frattempo Missy Elliott si sposta dalla Elektra Records alla Atlantic Records, portandosi dietro Tweet e la Goldmind Inc.\nDopo uno iato di 3 anni, il 22 marzo 2005 esce il secondo album della cantante, \"It's Me Again\", con la produzione di Missy Elliott in ben 7 canzoni, oltre a quella di Tweet stessa, Timbaland, Kwame, Craig Brockman e molti altri. L'album debutta al numero 2 nelle R&amp;B Album Charts e nella top20 della Hot 200, ma fallisce nel ripetere il successo di Southern Hummingbird, a causa della mancanza di una promozione adeguata. Il disco produce due singoli, \"Turn Da Lights Off\" (prodotto da Missy Elliott) e \"When I Need A Man\" (dalla colonna sonora della serie tv con Ving Rhames \"Kojak\".\nDopo quest'insuccesso, Tweet abbandona il suo manager Mona Scott e la Violator Management, e pur rimanendo alla Goldmind Inc., firma un contratto alla Sanctuary Urban Records Group di Mathew Knowles, padre di Beyonc\u00e9 e responsabile del successo delle Destiny's Child.\nNel 2006 la musicista si focalizza sulla creazione del suo terzo lavoro, di cui si anticipano gi\u00e0 collaborazioni con Whitney Houston e Kanye West e con i produttori Timbaland, Missy Elliott, Dre&amp;Vidal, Warryn Campbell (produttore di \"Teary Eyed\" di Missy) e Rich Harrison. Nello stesso anno scrive canzoni per Monica e Fantasia.\nIl 27 gennaio 2007 su E! News viene confermato il singolo di apertura del terzo album, il pezzo \"Give It To Ya\".\nTweet \u00e8 stata testimonial della Pantene Pro-Voice TV &amp; Print Ads, in compagnia di M\u00fda, Vanessa Carlton e Lucy Woodward."}
{"id": "871529", "revid": "32428", "url": "https://it.wikipedia.org/wiki?curid=871529", "title": "Chiesa Santa Maria Ancillarum", "text": ""}
{"id": "871530", "revid": "109651", "url": "https://it.wikipedia.org/wiki?curid=871530", "title": "Indice di ascolto televisivo", "text": ""}
{"id": "871536", "revid": "424816", "url": "https://it.wikipedia.org/wiki?curid=871536", "title": "Michael Foale", "text": "Biografia.\nFoale \u00e8 nato nella contea del Lincolnshire, nel 1957. Ha conseguito un dottorato in laboratorio di astrofisica all'Universit\u00e0 di Cambridge, \u00e8 sposato con Rhonda Butler ed ha due figli.\nCarriera spaziale.\nNel 1983 \u00e8 entrato nella NASA ed \u00e8 stato selezionato come astronauta nel 1987. Ha volato per sei volte con lo Shuttle, diventando il primo astronauta britannico a compiere una passeggiata spaziale.\nNel 1992 ha volato con la missione STS-45, nel 1993 con la STS-56, nel 1995 con la STS-63, nella quale ha eseguito un'EVA di 4 ore, dopodich\u00e9 \u00e8 stato scelto per una missione di lunga durata sulla stazione spaziale russa Mir (1997); \u00e8 partito con la STS-84 ed \u00e8 rientrato con la STS-86. Nel corso della missione la Mir \u00e8 stata urtata da una navetta Progress e Foale \u00e8 stato costretto a compiere un'EVA di 6 ore per esaminare il danno. Nel 1999 \u00e8 tornato in orbita con la STS-103, nella quale ha trascorso 8 ore nello spazio aperto per sostituire alcuni componenti del Telescopio spaziale Hubble.\nNel 2003 \u00e8 stato nominato comandante dell'Expedition 8 ed ha trascorso 6 mesi nella Stazione Spaziale Internazionale con Aleksandr Kaleri."}
{"id": "871537", "revid": "767487", "url": "https://it.wikipedia.org/wiki?curid=871537", "title": "Voci nel tempo", "text": "Voci nel tempo \u00e8 un film di Franco Piavoli, del 1996, girato a Castellaro Lagusello."}
{"id": "871544", "revid": "287204", "url": "https://it.wikipedia.org/wiki?curid=871544", "title": "Radionuclide", "text": "Un radionuclide \u00e8 un nuclide instabile che decade emettendo energia sotto forma di radiazioni, da qui il suo nome. I radioisotopi sono isotopi radioattivi, cio\u00e8 radionuclidi di uno stesso elemento chimico. Il termine pi\u00f9 corretto per indicare una specie atomica con un nucleo formato da un determinato numero di protoni Z (numero atomico) e un determinato numero di neutroni N \u00e8 infatti \"nuclide\" o, se radioattivo, \"radionuclide\".\nDescrizione.\nLa somma del numero di protoni e del numero di neutroni \u00e8 denominato numero di massa A = Z + N. I nuclidi di pari Z sono denominati quindi isotopi, quelli di pari A sono denominati \"isobari\", quelli di pari N sono denominati \"isotoni\". Per completare la terminologia sono denominati radionuclidi \"isodiaferi\" quelli correlati da decadimento alfa e \"isomeri\" quelli che a parit\u00e0 di Z e A decadono per diseccitazione gamma di un livello eccitato detto \"stato isomerico\". I nuclidi e/o i radionuclidi di un elemento chimico E si indicano con AZE, oppure con il nome dell'elemento con iniziale minuscola in esteso seguita da una lineetta e dal numero di massa, ovvero in maniera abbreviata: es: iodio-131 o uranio-235 o in forma abbreviata I-131 o U-235. Nel caso di nuclidi metastabili AmZE, es: tecnezio-99m o Tc-99m o 99m43Tc.\nRadionuclidi particolari possono emettere a seconda dei casi: \"particelle \u03b1\", corrispondenti a due neutroni e due protoni (un atomo di elio due volte ionizzato), o \"particelle \u03b2\", corrispondenti a elettroni. Possono inoltre emettere energia sotto forma di radiazioni dette fotoni \"\u03b3\" oppure decadere per fissione spontanea. Altri modi di decadimento con emissione di 2 beta (decadimento doppio beta), di protoni o di cluster di nucleoni (C, O, Mg, Si) sono denominati decadimenti esotici. Attraverso l'emissione di particelle e di radiazioni essi decadono, ovvero si trasformano in atomi pi\u00f9 stabili.\nRadionuclidi naturali.\nAlcuni I radionuclidi responsabili della radiazione presente in natura sono dati da \"sorgenti extraterrestri\", quali le stelle dalle quali ci arrivano i raggi cosmici, e da \"sorgenti terrestri\" che a loro volta si suddividono in radionuclidi naturali \"primordiali\" e radionuclidi naturali \"cosmogenici\". Quelli \"primordiali\" vengono prodotti dal processo di nucleosintesi delle stelle e sono presenti sulla Terra sin dalla sua formazione; i radionuclidi \"cosmogenici\" sono prodotti in modo continuo dall'interazione tra gli atomi dell'atmosfera terrestre e la radiazione cosmica, ma anche dall'interazione della radiazione cosmica con le rocce e l'acqua del mare.\nI radionuclidi naturali primordiali sono elencati nella seguente tabella, con i rispettivi tempi di dimezzamento:\nSi ha che la maggior parte dei radionuclidi naturali primordiali appartiene alle tre serie radioattive che hanno come nuclei padri (detti \"capostipiti\") l'238U, l'235U e il 232Th.\nPer quanto riguarda i nuclei cosmogenici, la radiazione cosmica interagisce con alcuni elementi chimici gi\u00e0 presenti nell'acqua e nelle rocce terrestri dando origine ai radionuclidi di seguito elencati:\nRadionuclidi artificiali.\nSono sostanzialmente prodotti nelle esplosioni nucleari, nelle collisioni tra particelle che avvengono negli acceleratori e nei processi di fissione all'interno di reattori nucleari; in quest'ultimo caso vengono prodotti usualmente nuclei con A compreso tra 70 e 160.\nSi sono diffusi nell'ambiente tramite esplosioni nucleari quali le bombe di Hiroshima e Nagasaki, ma anche esperimenti come quelli presso l'atollo di Bikini, tramite incidenti a reattori come \u010cernobyl' o Fukushima, ma sono prodotti anche negli acceleratori di particelle in seguito ad attivit\u00e0 di ricerca. Di seguito sono elencati i radionuclidi artificiali presenti nell'ambiente:\nUtilizzo.\nI radionuclidi nella forma chimica opportuna (composti marcati) hanno innumerevoli impieghi in ambito scientifico (radiochimica e chimica nucleare). Possono essere usati per esempio per datare fossili, rocce, reperti archeologici (vedi metodo del carbonio-14 e numerosi altri metodi di geocronologia); In biochimica e tossicologia, per studiare gli effetti e le trasformazioni cui una determinata molecola va incontro per esposizione a basse concentrazioni di elementi e composti chimici; In campo biomedico, le radiazioni emesse da numerosi radionuclidi (sotto forma di radiotraccianti o radiofarmaci) si sono rivelate utili nel diagnosticare svariate patologie e/o distruggere le cellule tumorali medicina nucleare. A titolo di esempio nel solo Nord America vengono compiute circa 10 milioni di indagini radiodiagnostiche ogni anno mediante il solo radionuclide prodotto di fissione e di attivazione tecnezio-99m (circa il 50% del totale delle indagini radiodiagnostiche di medicina nucleare, escluse le tecniche utilizzanti raggi X).\nPer contro, la presenza incontrollata nell'ambiente degli isotopi radioattivi di quegli elementi che vengano incorporati dagli organismi viventi pu\u00f2 rappresentare un rischio pi\u00f9 o meno grave dipendentemente dal tipo di radiazioni e dalla dose attribuita ai vari tessuti, in quanto le radiazioni possono alterare o danneggiare la struttura delle molecole biologiche pi\u00f9 importanti. Tali radionuclidi sono andati aumentando lievemente a causa delle esplosioni nucleari e si sono distribuiti sulla superficie terrestre con la ricaduta radioattiva negli anni Sessanta del Novecento (il cosiddetto fall out). Tuttavia il contributo alla dose dovuto a tali eventi \u00e8 assolutamente trascurabile rispetto alla dose da fonti naturali terrestri o da raggi cosmici. In termini quantitativi, secondo gli standard e le valutazioni dell'ICRP e dell'agenzia dell'ONU (UNSCEAR) in collaborazione con OMS e IAEA, il 55% della dose annua impartita all'uomo (in media 2,4 mSv/anno in sede mondiale) \u00e8 dovuta al radon-222, radionuclide di origine naturale proveniente dal decadimento della catena radioattiva dell'uranio-238, detta catena 4n + 2, presente nell'aria, nelle falde acquifere naturali. L'11% della dose \u00e8 dovuto all'irradiazione interna (prevalentemente dal radionuclide naturale potassio-40), l'8% da radiazione terrestre, l'8% da radiazioni cosmiche, e il restante 18% da applicazioni di tipo biomedico. Il contributo dovuto al fall-out e alla produzione di energia nucleare \u00e8 invece praticamente nullo rispetto alle altre fonti."}
{"id": "871546", "revid": "32428", "url": "https://it.wikipedia.org/wiki?curid=871546", "title": "Chiesa Santa Maria di Caravaggio", "text": ""}
{"id": "871554", "revid": "110157", "url": "https://it.wikipedia.org/wiki?curid=871554", "title": "Tumblelog", "text": "Un tumblelog, o tlog, \u00e8 un tipo di sito web, variante del blog, la cui caratteristica principale consiste nella brevit\u00e0 dei contenuti testuali arricchiti da altri elementi multimediali, differentemente dai lunghi editoriali frequentemente associati ai blog.\nDefinizione e caratteristiche.\nIl termine \"tumblelog\" \u00e8 stato coniato da why the lucky stiff in un blog post del 12 aprile 2005 per descrivere il sito Anarchaia. Secondo Jason Kottke, \u00abun tumblelog \u00e8 un flusso di coscienza improvvisato, un po' sul genere delle liste di collegamenti dei linklog, ma con pi\u00f9 contenuti oltre ai link\u00bb.\nSi tratta di una forma pi\u00f9 specifica del microblogging usata per includere contenuti tra cui collegamenti, fotografie, citazioni, dialoghi di chat e video. A differenza dei blog, questo formato \u00e8 frequentemente usato dall'autore per condividere creazioni, scoperte ed esperienze, senza la possibilit\u00e0 di commentare, caratteristica tipica dei vari social network."}
{"id": "871563", "revid": "287204", "url": "https://it.wikipedia.org/wiki?curid=871563", "title": "Svegliatevi, dormienti", "text": "Svegliatevi, dormienti (\"The Crack in Space\"), pubblicato anche come Vedere un altro orizzonte, \u00e8 un romanzo di fantascienza scritto nel 1966 da Philip K. Dick. Deriva dai racconti \"Stand-by\" (1963) e \"Cantata 140\" (1964).\nTrama.\nNel 2080, in una Terra sovrappopolata, milioni di disoccupati (prevalentemente non bianchi) non ricevono sussidi e sono messi in animazione sospesa. Ogni tanto qualcuno asporta loro organi da trapiantare.\nUna speranza per i disoccupati e disanimati si manifesta quando, attraverso una \u201ccrepa nello spazio\u201d, si raggiunge una Terra alternativa, vergine e incontaminata, pronta per una colonizzazione da parte dei poveri della Terra sovrappopolata.\n\u00c8 il momento in cui il candidato alla presidenza Jim Briskin (afroamericano) potrebbe annunciare \u201csvegliatevi, dormienti\u201d, assicurandosi vittoria alle elezioni e gloria immortale. L'altra Terra si presenta come una terra promessa dove ci sar\u00e0 spazio per tutti. Ma ben presto si scopre che l'altra terra \u00e8 tutt'altro che sgombra, abitata dall'uomo di Pechino, un umanoide che al posto di scienza e tecnologia ha sviluppato una magia altrettanto potente basata su poteri paranormali.\nBriskin vince le elezioni, ma non avr\u00e0 vita facile: per dare speranza ai dormienti, si affida allo strampalato inventore Brent Mini, al limite della ciarlataneria coi suoi progetti per la colonizzazione di Urano."}
{"id": "871577", "revid": "54253", "url": "https://it.wikipedia.org/wiki?curid=871577", "title": "L\u00e9on Reinach", "text": " Era marito di B\u00e9atrice de Camondo, figlia di Moise de Camondo e Ir\u00e8ne Cahen d'Anvers, erede anch'essa di sterminati patrimoni (I Camondo erano stati i banchieri che avevano sovvenzionato Vittorio Emanuele II per la Seconda guerra di indipendenza italiana).\nBiografia.\nIl padre, Th\u00e9odore Reinach, era uno stimato archeologo, numismatico, musicofilo, mentre lo zio Joseph Reinach, fu deputato della III Repubblica, segretario di L\u00e9on Gambetta, e uno dei protagonisti (dalla parte degli innocentisti) dell'Affare Dreyfus. Un altro zio, Salomon Reinach, fu archeologo e direttore del museo di Saint-Germain-en-Laye.\nL\u00e9on studi\u00f2 musica presso il Conservatorio di Parigi. Le immense ricchezze delle due famiglie consentirono a L\u00e8on e B\u00e9atrice di appartarsi dalla vita pubblica e dedicarsi ad una tranquilla esistenza nelle loro residenze parigine ad Aumont e nella villa greca K\u00e9rylos di Beaulieu (oggi un museo aperto al pubblico).\nAllo scoppio della Seconda guerra mondiale i Reinach rimasero a Parigi, credendo che i molti meriti delle loro famiglie potessero preservarli dalla persecuzione razziale ma i loro beni furono sequestrati ed i loro conti correnti bloccati. B\u00e9atrice e la figlia Fanny, furono arrestate a Parigi nel dicembre del 1942. L\u00e9on invece tent\u00f2 di scappare col figlio Bertrand in Spagna ma fu arrestato a pochi chilometri dal confine. Tutti e quattro, per quasi un anno, furono rinchiusi nel campo di internamento di Drancy per poi essere deportati il 20 novembre 1943 ad Auschwitz (convoglio 62) dove la morte attendeva tutta la famiglia.\nI documenti relativi al sequestro dei beni, delle richieste di liberazione e della deportazione si trovano nell'archivio del Museo Camondo, all'archivio del Centre de Documentation Juive Contemporaine, nell'Archive de la ville de Paris ed agli Archives Nationaux a Parigi.\nLa vita di L\u00e9on Reinach, della sua famiglia e del suo ambiente \u00e8 stata raccontata da Filippo Tuena nel romanzo \"Le Variazioni Reinach\" (Rizzoli, 2005). Durante la ricerca propedeutica alla stesura del libro, Tuena ha trovato, presso la biblioteca di Harvard, la partitura dell'unica composizione di Reinach giunta a noi. Si tratta di una Sonata per pianoforte e violino probabilmente scritta in occasione della sua laurea al Conservatorio di Parigi, dove si diplom\u00f2 appunto alla met\u00e0 degli anni '20.\nLa Sonata in re minore per pianoforte e violino, composta nel 1925, fu stampata solo in pochi esemplari. Negli anni '50 la Sonata fu eseguita dal vivo nel corso di una trasmissione di Radio France e nel 2005, in occasione dell'uscita del romanzo di Filippo Tuena \u00e8 stata registrata, in prima assoluta, da Maria Pia Carola (pianoforte) e Ruggero Fededegni (violino) per Sony. Successivamente \u00e8 stata registrata, sempre da Maria Pia Carola ma con Piergiorgio Rosso al violino."}
{"id": "871580", "revid": "438678", "url": "https://it.wikipedia.org/wiki?curid=871580", "title": "Le comiche", "text": "Le comiche \u00e8 un film italiano del 1990 diretto da Neri Parenti.\n\u00c8 il primo film di una trilogia che vede protagonisti in coppia Paolo Villaggio e Renato Pozzetto, seguito da \"Le comiche 2\" e \"Le nuove comiche\".\nTrama.\nPrologo.\nIl film si apre con un prologo cinematografico (ambientato all'interno di un cinema al quale assistono alcune persone) tratto da un vecchio film in cui si vedono Paolo e Renato alle prese con un treno che li sta per investire. Ad un certo punto i due escono dallo schermo, lasciando sbigottiti gli spettatori.\nGli imbianchini.\nPaolo e Renato sono due imbianchini che devono restaurare una chiesa. A causa, a detta loro, di una conferenza stampa e del consiglio d'amministrazione, arrivano in ritardo, proprio nel momento in cui il parroco sta celebrando un matrimonio tra due giovani sposi (i quali appariranno anche nelle successive scene): Mario, un uomo quasi calvo che indossa un parrucchino, e Domitilla, una giovane donna affetta da tic nervosi. A causa del fastidioso rumore provocato dalla ruota del carretto in attrito con la forca, Paolo la ricopre di olio ma va ad imbrattare per sbaglio anche il vestito della sposa; improvvisamente il microfono del parroco viene scagliato nel confessionale, dove vengono amplificate frasi scioccanti.\nI due devono inizialmente dipingere dei lampadari: Paolo scioglie la catena di un lampadario sbagliato, il quale cade proprio in testa agli sposi e, quando viene tirato su, solleva con s\u00e9 anche Domitilla, che mostra il sedere al pubblico imbarazzato. Dopo aver fatto parecchi danni, inclusa la distruzione totale di un prezioso mosaico del Trecento, finalmente iniziano il lavoro su uno dei lampadari ma la vernice rossa finisce accidentalmente nelle canne dell'organo e al momento della musica finale schizza addosso a tutti. Infine, i due sposi vengono travolti dal ponteggio su cui si trovavano i due imbianchini e vengono trasportati in ospedale.\nGli addetti alla stazione di servizio.\nPaolo e Renato, fermatisi a fare rifornimento per il sidecar, trovano lavoro (o meglio, se lo prendono d'autorit\u00e0) presso una stazione di servizio approfittando dello svenimento del gestore da loro causato. Iniziano con il fare un pieno di gasolio ad un tir carico di automobili ma erroneamente riempiono anche i serbatoi delle auto trasportate, finendo per litigare con il proprietario, che fa un occhio nero a Renato. Poi, durante un controllo sul torchio, un furgone rimane accidentalmente incastrato nel tetto e cade proprio nel momento in cui arriva un'automobile (il cui proprietario \u00e8 lo stesso del furgone) a parcheggiarsi, distruggendola.\nNel frattempo Paolo ripulisce un'automobile con l'aspirapolvere impostandolo al massimo, finendo per aspirare tutti i tessuti della macchina compresa la signora seduta nei sedili posteriori. I due hanno finito il proprio turno di lavoro; stanno per fare rifornimento quando la pompa impazzisce scagliando benzina dappertutto, anche addosso all'ignaro gestore (rimasto svenuto tutto il tempo in quanto, ripresosi dopo il primo incidente con Paolo e Renato, viene prima tramortito da un'auto caduta dal tir e poi, colpito dall'arrabbiato proprietario del furgone e dell'auto distrutti) il quale prende fuoco. Paolo e Renato cercano di aiutarlo ma finiscono per peggiorare la situazione e il povero benzinaio in preda alla rabbia cerca di colpire Paolo e Renato con un fucile.\nI venditori.\nPaolo e Renato si recano in un delizioso paese del Trentino-Alto Adige per proporre ad un albergatore l'aspirapolvere tuttofare \"Gnomus\" (parodia del ben noto Folletto). I due irrompono eseguendo la dimostrazione di funzionamento del macchinario, ma nel farlo riempiono di schiuma l'intera hall. Sprovvisti di denaro per il risarcimento, vengono costretti dal proprietario a lavorare per otto mesi per poter pagare i danni. Qui ritroveranno gli sposi del primo episodio e un'insolita coppia con un marito gelosissimo della giovane e avvenente moglie.\nDopo un'infinit\u00e0 di guai, tutti i clienti scappano dall'albergo: per punizione Paolo e Renato vengono rinchiusi nella cantina, ma si liberano grazie all'aspirapolvere, che scava una galleria nella roccia che conduce su una pista innevata. Qui fanno un incontro particolare: si trovano infatti faccia a faccia con il Papa e la sua scorta di Guardie Svizzere impegnati in una discesa con gli sci. Usando una delle loro valigie come slittino, i due imbranati causano un incidente anche al pontefice, spingendolo nel buco del tunnel mentre incautamente si sporge a guardarci dentro.\nI becchini.\nPaolo e Renato sono due impresari di pompe funebri, che dopo aver fatto scegliere una bara al compratore (proprio quella pi\u00f9 conveniente) devono mettere nella bara un uomo deceduto mentre era in una posizione yoga alquanto scomoda. La vedova, a causa della morte del marito, \u00e8 diventata inconsolabile ed aggressiva nei confronti di Paolo e Renato (con i quali cerca di avere un rapporto) e viene chiusa nell'armadio. Non riuscendo a sgomitolare il cadavere, decidono di mettere nella cassa da morto la vedova inconsolabile. Ma durante il trasporto della bara sul carro funebre, essa si agita e viene scagliata sull'asfalto non appena il veicolo fa una brusca accelerata.\nAl mare.\nIn una domenica d'estate, Renato decide di proseguire per la sua strada e di lasciare solo il povero Paolo su una spiaggia. Anche qui i due amici, pur separati, combineranno un sacco di altri disastri: Renato romper\u00e0 una canna da pesca con cui involontariamente ha preso all'amo un sottomarino mentre Paolo colpisce il bagnino con una fiocina dopo averla strappata dalle mani di una ragazza, credendo di averle salvato la vita. Solo a sera, quando tutta la gente \u00e8 fuggita a causa di un temporale, i due si ritroveranno soli sulla spiaggia e torneranno insieme. Piccolo particolare: all'inizio della scena della spiaggia in cui Renato e Paolo si stanno recando, appare un cartello virtuale che recita: \"E venne finalmente la domenica\"; ma poi quel cartello elettronico diventa \"vero\", bloccando il passaggio, ma subito dopo Renato e Paolo lo spostano, facendo poi passare un gruppo di ciclisti con un coach che si trovava in una macchina con un megafono. Ad un certo punto Renato estrae una freccia in legno per indicare la spiaggia libera, mentre Paolo, puntando il dito a sinistra, fa cadere a terra uno dei ciclisti.\nScambio di persona.\nUn mafioso scopre che Paolo e Renato sono i sosia perfetti dei suoi capiclan in guerra con l'organizzazione mafiosa dei marsigliesi. Il tirapiedi l\u00ec arruola, facendoli sostituire ai suoi capi a loro insaputa e cerca di farli uccidere, mandandoli prima nel locale dei marsigliesi dove cercano di avvelenarli con lo champagne, ma tale tentativo fallisce miseramente e a venire uccisi sono due ignari e sfortunati clienti del locale. Cos\u00ec si passa ai killer ma per un caso i due, prima fanno uccidere i killer che avrebbero dovuto farli fuori, addirittura facendoli ammazzare uno con l'altro (compreso il capo degli stessi killer che aveva cercato invano di farli fuori al locale) e poi faranno saltare in aria i veri capoclan e il loro tirapiedi nell'errato tentativo di usare un bazooka contro i due boss dei marsigliesi. Questi ultimi, a questo punto inizieranno una lunga rincorsa a danno dei due malcapitati. Nel locale si nota la coppia del primo episodio prendere un aperitivo, con lei incinta.\nEpilogo.\nOltre che dal capo dei marsigliesi, Paolo e Renato verranno rincorsi da tutti i personaggi visti nel film (si incontreranno il benzinaio che finir\u00e0 ancora in fiamme a causa loro, il proprietario dell'albergo, il Papa con la sua scorta e anche i due sposi che nel frattempo sono tornati nella stessa chiesa in cui si sono sposati nella prima scena per battezzare il loro figlioletto appena nato che, come sua madre, inizia a soffrire di tic nervosi appena percepita la presenza dei due casinisti) e troveranno la fuga entrando nello schermo cinematografico da dove erano usciti all'inizio del film lasciando ancora tutti sbigottiti. Questa volta per\u00f2 il treno li investe davvero e si vede alla fine la locomotiva che sfonda l'edificio del cinema (come era accaduto nel film \"Superfantozzi\" del 1986, diretto sempre da Neri Parenti) con Paolo e Renato sui respingenti della locomotiva.\nRiconoscimenti.\nCiak d'oro"}
{"id": "871585", "revid": "2083832", "url": "https://it.wikipedia.org/wiki?curid=871585", "title": "Giuseppe Lipparini", "text": "Biografia.\nFu professore di letteratura italiana ad Urbino, a Matera e a Palermo, poi insegn\u00f2 Storia dell'Arte all'Accademia di Belle Arti di Bologna. Fu anche giornalista, collaboratore di Athena, del \"Resto del Carlino\" del \"Corriere della Sera\" e del \"Messaggero\" di Roma. Fu inoltre presidente dell'Accademia di Belle Arti e terzo presidente (1915-45) dell'Associazione per le Arti Francesco Francia di Bologna. \nAppartenne al neoclassicismo, movimento letterario che cercava di rappresentare la realt\u00e0, esaltando i valori degli scrittori latini e dell'umanesimo e si proponeva di conservare la tradizione letteraria italiana da Dante a Leopardi.\nIn \"Arte e Stile\", pubblicato nel 1930, Lipparini affermava: \u00abMa in verit\u00e0, per noi Italiani, il latino non deve essere una lingua morta. \u00c8 la lingua dei padri Romani, \u00e8 l'italiano antico dei dominatori del mondo\u00bb. A proposito della lingua italiana scrive: \u00abUno scrittore \u00e8 tanto pi\u00f9 grande, quanto pi\u00f9 sono vive le parole di cui egli si serve. In Dante, nell'Ariosto, nel Leopardi, nel Manzoni le parole vivono di vita propria, si illuminano e si aiutano l'una con l'altra. Ad ognuna di esse corrisponde un'idea, e noi vediamo, pensiamo, sentiamo tutto quello che l'autore ha voluto farci vedere, pensare, sentire. Ma questo non accade negli scrittori mediocri. Noi diciamo senz'altro che essi sono \"noiosi\", perch\u00e9 nei loro scritti le parole sono fiacche, monotone e quasi morte\u00bb.\nLipparini, come altri poeti nel primo quindicennio del Novecento, cerc\u00f2 di fare poesia rievocando liriche pascoliane. Scrisse le raccolte di poesie \"Sogni\", \"I canti di M\u00e8litta\" (pubblicata nel 1925 con le illustrazioni di Antonello Moroni), \"Stato d'animo\" e pubblic\u00f2 anche prose: raccolte di articoli di cultura varia (\"Passeggiate\", \"Divertimenti\", \"Convito\"), romanzi.\nScrisse \"I racconti di Cutigliano\", del 1930 (a Cutigliano si trovava allora per motivi di salute e fu l\u00ec che si spos\u00f2); \"Virgilio, l'uomo, l'opera, i tempi\" nel 1925; \"Il fiore di lingua - Regole pratiche ed esercizi di grammatica\" (1940); \"Grammatica italiana\"; \"Epos Italico, letture dalla Gerusalemme liberata e dall'Orlando Furioso\"; \"Figure ed episodi della Divina Commedia\"; \"Aprile\" (1946); \"L'Accademia di Belle Arti e l'Accademia Clementina di Bologna\", varie monografie sugli scrittori italiani, dai trecentisti in poi.\nCon il suo romanzo \"Il signore del tempo\" (pubblicato originariamente a puntate in appendice su \"Il Carlino\" nel 1902 e ristampato in volume nel 1904) fu un precursore della fantascienza in Italia. Il romanzo narra dell'invenzione di un cronoscopio, uno speciale procedimento fotografico che permette di vedere nel passato, e delle drammatiche conseguenze che ci\u00f2 comporta al suo ideatore."}
{"id": "871587", "revid": "767487", "url": "https://it.wikipedia.org/wiki?curid=871587", "title": "Le nuove comiche", "text": "Le nuove comiche \u00e8 un film italiano del 1994 diretto da Neri Parenti.\nTrama.\nPrologo.\nGli amici Renato e Paolo sono in un televisore e hanno il compito di trasportare un pianoforte su una scalinata (scena ispirata al film con Stanlio e Ollio del 1932 intitolato \"La scala musicale\"): nello stesso negozio di articoli elettronici appare un criminale armato di pistola, con l'intento di compiere una rapina; i due riescono a spingere il televisore mettendo KO il criminale, per poi fuggire.\nElettricisti.\nA teatro \u00e8 in corso una rappresentazione del balletto \"Romeo e Giulietta\" di Sergej Sergeevi\u010d Prokof'ev, ma ci sono dei problemi di corrente elettrica: straziato, il Maestro chiama allora i due elettricisti Renato e Paolo. I due per\u00f2 combinano solo guai, distruggendo anche alcuni strumenti e finendo cos\u00ec per rovinare lo spettacolo. Nonostante ci\u00f2, alla fine dello spettacolo il pubblico applaude soddisfatto, anche quando gli attori finiscono \"inceneriti\".\nCampeggio.\nRenato e Paolo vanno in campeggio a bordo di una barca a vela e trainando una Citro\u00ebn Dyane, rimasta senza benzina. Al lago vedono una ragazza, Ramona, che rischia di affogare e le salvano la vita: lei spiega che il suo fidanzato l'aveva lasciata e quindi aveva deciso di togliersi la vita. I due si innamorano di lei, rivaleggiano anche mettendosi i bastoni fra le ruote, ma alla fine scoprono che era solo una messinscena della ragazza per far ingelosire il fidanzato.\nGuardie del corpo.\nRenato e Paolo sono assunti come guardie del corpo del giudice Achille Parenti, minacciato di morte da due ergastolani mafiosi evasi di prigione. Parenti, che ha sempre rifiutato una scorta sostenendo di non averne bisogno, inizialmente rifiuta l'aiuto dei due, che per\u00f2 insistono nel fare il proprio dovere, combinando come al solito solo guai, tanto che il magistrato comincia a sentirsi in pericolo a causa della loro presenza. Una notte il giudice viene rapito insieme alla moglie dai due evasi e rischia di saltare in aria con la dinamite. Renato e Paolo, mandati via da Parenti, per puro caso ritornano e riescono a tagliare il filo dell'innesco, fanno arrestare i criminali e salvano il giudice e la moglie che, appena rientrati in casa, saltano in aria per l'esplosione della dinamite.\nBimbo smarrito.\nRenato vuole interrompere l'amicizia con Paolo ed andarsene, ma i due trovano davanti alla porta della casa galleggiante sulle rive del Tevere, dove vivono, una carrozzina con un bambino: decidono quindi di tenerlo con s\u00e9, pur non sapendo bene come prendersene cura. I genitori del bambino, che avevano accidentalmente perso il figlio dopo un litigio, mandano annunci televisivi che convincono Renato e Paolo, diventati nel frattempo genitori provetti, a restituire il piccolo Corrado ai legittimi genitori.\nEpilogo.\nRenato e Paolo si rendono conto di tutti i guai che hanno commesso in passato e decidono di traslocare lontano da tutti e da tutto, andando a vivere in un faro. Riescono faticosamente a leggere un libro grazie alla luce ruotante del faro ma dopo un po' vogliono dormire e spengono cos\u00ec la luce. Dopo alcuni secondi si sente la sirena di una nave che sfonda il faro."}
{"id": "871588", "revid": "487663", "url": "https://it.wikipedia.org/wiki?curid=871588", "title": "Tiramina", "text": "La tiramina (o, pi\u00f9 raramente, tirammina) \u00e8 una ammina derivata dall'amminoacido tirosina, per decarbossilazione catalizzata dall'enzima tirosina decarbossilasi. \u00c8 una feniletilammina sostituita.\nAmpiamente presente nell'organismo degli esseri viventi, viene sintetizzata per decarbossilazione della tirosina in seguito a processi fermentativi o di decomposizione batterica.\nEsempi di cibi ricchi di tiramina sono rappresentati da aringhe affumicate, formaggi stagionati, yogurt, carni lavorate (fegato di pollo, salumi e insaccati), salsa di soia, vino rosso invecchiato, pesce, cioccolato, avocado, fichi, fave, minestre in busta o in scatola, banane raccolte mature (oltre a dopammina e triptammina), caff\u00e8, lievito di birra, bevande alcoliche.\nEssa \u00e8 anche una delle sostanze a cui sono imputati gli effetti dei postumi dell'ubriachezza. \u00c8 anche una molecola responsabile di alcune forme di intolleranze alimentari.\nFisiologia e fisiopatologia.\nLa tiramina \u00e8 un simpaticomimetico in grado di stimolare il rilascio di noradrenalina dalle vescicole neuronali causando vasocostrizione, con aumento dei battiti cardiaci e della pressione sanguigna. Un alto introito alimentare pu\u00f2 causare la cosiddetta \"risposta pressoria alla tiramina\", che provoca un aumento della pressione sistolica di 30 o pi\u00f9 millimetri di mercurio con una dose assunta di tiramina compresa tra 200-800 mg.\nL'esistenza di un recettore con alta affinit\u00e0 per la tiramina, appartenente alla famiglia dei recettori per le ammine \"traccia\" accoppiato a una proteina G e denominato Trace Amine receptor 1 o TA1, suggerisce la possibilit\u00e0 che questa sostanza agisca da neurotrasmettitore. I recettori TA1 sono distribuiti nel cervello e in tessuti periferici quali i reni. Ci\u00f2 giustificherebbe l'ipotesi che la tiramina possa anche agire in modo diretto sul controllo della pressione sanguigna.\n\u00c8 inoltre noto a chi soffre di emicrania di stare lontano dai cibi ricchi di tiramina sopraelencati. La maggior parte degli effetti della tiramina si esplicherebbe, infatti, attraverso il rilascio di catecolammine e serotonina che agirebbero da vasodilatatori cerebrali, con aumento della permeabilit\u00e0 capillare ed edema perivasale. L'edema, stirando le terminazioni nervose perivasali causerebbe mal di testa, irritabilit\u00e0, fotofobia e nausea, tutti sintomi alla base della patologia emicranica.\nMetabolismo.\nLa tiramina, come tutte le monoammine, \u00e8 metabolizzata dalle monoamminossidasi e per questo motivo durante il trattamento farmacologico con Linezolid, che inibisce il catabolismo MAO-mediato da questa Amina riducendo di dieci volte il valore soglia che provoca un aumento della pressione arteriosa, \u00e8 necessario limitare l'apporto alimentare di tiramina a massimo 100 mg/die. La \"cheese reaction\" \u00e8 una sindrome causata dall'eccessivo accumulo di monoammine dovuto all'effetto della tiramina potenziato dall'utilizzo di farmaci antidepressivi contenenti inibitori delle monoamminossidasi (I-MAO). Clinicamente si tratta di una pericolosa ipertensione acuta, preannunciata da cefalea pulsante, associata all'ingestione di alimenti ricchi di tiramina quando si \u00e8 in cura con IMAO. Un rigoroso controllo dietetico \u00e8 necessario, onde evitare questo problema. Poich\u00e9 la tiramina viene principalmente catabolizzata dalle MAO-B, l'utilizzo di inibitori selettivi delle MAO-A come la moclobemide, pu\u00f2 evitare lo scaturirsi di crisi ipertensive."}
{"id": "871589", "revid": "1855146", "url": "https://it.wikipedia.org/wiki?curid=871589", "title": "Cesare Brandi", "text": "Biografia.\nNato a Siena in Via di Citt\u00e0, si laure\u00f2 in Lettere all'Universit\u00e0 degli Studi di Firenze nel 1928. Nel 1930 Brandi ricevette l'incarico, dalla Soprintendenza ai Monumenti e Gallerie di Siena, di riordinare, catalogare e sistemare la collezione dei dipinti dell'Accademia di Belle Arti della citt\u00e0 toscana nella nuova sede di palazzo Buonsignori.\nVentiseienne, nel 1932 dedic\u00f2 il suo primo saggio d'arte contemporanea a Filippo de Pisis dopo aver visitato lo studio parigino dell'artista. Nel 1933, vinto il concorso per Ispettore nei ruoli dell'Amministrazione delle Antichit\u00e0 e Belle Arti, pass\u00f2 alla Sovrintendenza ai Monumenti di Bologna. L'incarico dur\u00f2 circa tre anni; durante questo periodo trascorso nella citt\u00e0 si occup\u00f2 di organizzare un primo laboratorio di restauro e la \"Mostra della Pittura Riminese del Trecento\" (1935).\nNel 1936 assunse funzioni ispettive presso la Direzione Antichit\u00e0 e Belle Arti e successivamente venne nominato Provveditore agli Studi di Udine da dove fu trasferito con responsabilit\u00e0 miste di provveditorato e di Soprintendenza nel Governatorato delle isole italiane dell'Egeo. Nel 1938 venne richiamato al ministero dell'Educazione nazionale a Roma e, su proposta di Giulio Carlo Argan gli venne assegnato nel 1939 l'incarico di dirigere il Regio Istituto Centrale del Restauro, divenuto rapidamente la massima istituzione statale italiana nel campo del restauro dei beni culturali.\nOltre ai meriti di carattere amministrativo per la difficolt\u00e0 nella gestione dei primi anni di vita dell'ICR va sicuramente sottolineata la caparbiet\u00e0 con la quale Brandi si rivolgeva al Ministero. \nLa creazione dell'ICR viene ricordata come un esempio di istituzione statale attenta al rapporto tra teoria del restauro, coscienza del fare conservazione, e pratica del restauro con caratteri ancor oggi imitati e studiati di lavoro inter-disciplinare.\nL'ICR venne diretto da Cesare Brandi sino al 1959. \nA partire da quella data l'impegno di Brandi si \u00e8 orientato verso l'insegnamento della storia dell'arte. Brandi ha insegnato prima nell'Universit\u00e0 degli Studi di Palermo (dove ha formato una nutrita schiera di discepoli tra i quali ricordiamo Michele Cordaro e Giuseppe Basile) e poi in quella di Roma. Nel 1947 fond\u00f2 la rivista \"L'Immagine\", che diresse fino al 1950.\nNel 1963 esce \"Teoria del restauro\". Il piccolo manuale rappresenta tutt'oggi uno dei punti di riferimento assoluti nell'ambito della disciplina.\nNumerosi da allora sono gli scritti nell'ambito della critica d'arte.\nVittorio Rubiu (Lucca, 1928) \u00e8 figlio adottivo ed unico erede di Cesare Brandi.\nLa serie televisiva \"A tu per tu con l'opera d'arte\".\nBrandi \u00e8 autore, nel 1975, dei testi di una serie di straordinari documentari televisivi titolati \"A tu per tu con l'opera d'arte\", frutto della collaborazione tra lo stesso Brandi e Franco Simongini (1932-1994) noto regista di documentari d'arte.\nProduzione giornalistica e polemiche.\nNumerose anche le produzioni in ambito giornalistico: per anni fondista culturale del \"Corriere della Sera\" producendo 560 articoli nei quali Brandi si occupa di temi come l'ambiente, la protezione del patrimonio e i restauri pi\u00f9 o meno fortunati.\nNel 1984 fu poi vittima, assieme a Giulio Carlo Argan della beffa delle false teste di Modigliani.\nLa disputa tra storici d'arte a proposito della originalit\u00e0 o meno delle teste e la prova dell'erroneo giudizio di taluni di essi rappresenta uno degli episodi maggiormente citati nei \"luoghi comuni\" nei confronti dei critici d'arte\nVilla Brandi a Vignano.\nLa residenza di Cesare Brandi a Vignano, frazione di Siena, venne lasciata in eredit\u00e0 allo Stato Italiano ed oggi costituisce un museo statale.\u00a0La villa risale al XVI secolo e nel XVIII secolo pervenne alla famiglia Brandi; questa nel 1767 fece erigere di fronte alla costruzione principale una\u00a0piccola cappella con iscrizione dedicatoria alla Vergine.\u00a0L'edificio conserva l'originale aspetto di dimora padronale extraurbana senese: si sviluppa su tre livelli ed \u00e8 formato da un unico corpo a pianta quadrata, con muri a scarpa e una loggia d'angolo a tre archi. La struttura del giardino risale a un intervento dei primi anni del XX secolo.\nLa raccolta di Brandi comprende le molte opere donategli dagli artisti amici e rappresenta una sorta di compendio della cultura figurativa italiana del Novecento, in cui compaiono i nomi pi\u00f9 significativi del periodo: De Pisis, Morandi, Manz\u00f9, Guttuso, Mastroianni, Scialoja, Burri e molti altri. Il lascito Brandi comprende anche una ricca biblioteca, un fondo manoscritto di\u00a0oltre tredicimila lettere e una raccolta fotografica di circa settemila immagini.\nRiconoscimenti.\nPer la sua opera di critico, Cesare Brandi ha ottenuto per due volte il Premio Feltrinelli, conferito dall'Accademia dei Lincei: nel 1958 e nel 1980.\nCollegamenti esterni.\n "}
{"id": "871590", "revid": "70647", "url": "https://it.wikipedia.org/wiki?curid=871590", "title": "Majkop", "text": "Majkop (in adigh\u00e8: \"Myek-uape\") \u00e8 una citt\u00e0 della Russia europea meridionale, situata sul versante settentrionale della catena del Caucaso sul fiume Belaja, tributario del Kuban'; \u00e8 la capitale della Repubblica Autonoma dell'Adighezia.\nStoria.\nMajkop venne fondata nel 1857 dai russi, come fortezza per il presidio del territorio; fu coinvolta nelle guerre combattute nella zona fra il 1858 e il 1863, e nel 1870 si vide concesso lo \"status\" di citt\u00e0.\nSub\u00ec, fra il 1942 e il 1943, l'occupazione nazista.\nGeografia fisica.\nLa citt\u00e0 \u00e8 il centro amministrativo della repubblica dell'Adighezia fin dal 1936, prima nell'ambito dell'Unione Sovietica, poi nella Federazione Russa."}
{"id": "871591", "revid": "123123968", "url": "https://it.wikipedia.org/wiki?curid=871591", "title": "Punta Dufour", "text": "La Punta Dufour (4.634\u00a0 - in tedesco \"Dufourspitze\", in francese \"Pointe Dufour\" - detta anche \"Monte Rosa\") \u00e8 la vetta pi\u00f9 alta del massiccio del Monte Rosa, nelle Alpi Pennine, nel comune svizzero di Zermatt a brevissima distanza dalla frontiera italiana.\nToponimo.\nFu chiamata in questo modo in onore di Guillaume-Henri Dufour, generale e cartografo dell'esercito svizzero, sotto la cui direzione furono compiuti una serie di rilievi topografici militari, tra i quali quelli riguardanti il massiccio del Monte Rosa. In precedenza veniva denominata \"H\u00f6chste Spitze\", ovvero \"la punta pi\u00f9 alta\".\nCaratteristiche.\n\u00c8 la vetta pi\u00f9 alta delle Alpi svizzere e la terza di tutte le Alpi e la sua parete est sopra il comune di Macugnaga \u00e8 la pi\u00f9 alta delle Alpi. La montagna si presenta come una cresta orientata sull'asse ovest-est dove si possono individuare in modo particolare tre vette principali (da ovest verso est):\nVerso sud-est scende la cresta che passando per il \"Grenzsattel\" (4.453 m) la congiunge con la Punta Zumstein. Verso nord la \"Silbersattel\" conduce alla Punta Nordend. Particolarmente imponente \u00e8 il versante est della montagna che precipita su Macugnaga.\nPrime ascensioni.\nLa prima ascensione fu realizzata il 1\u00ba agosto 1855 da John Birkbeck, Charles Hudson, Ulrich Lauener, Christopher Smyth, James G. Smyth, Edward Stephenson, Matth\u00e4us Zumtaugwald e Johannes Zumtaugwald, che salirono partendo da Zermatt.\nLa prima ascensione del versante orientale fu effettuata, partendo da Macugnaga, lungo il \"canalone Marinelli\", il 22 luglio 1872 dai britannici Richard, William Martin Pendlebury e Charles Taylor, dall'italiano Giovanni Oberto, dallo svizzero Ferdinand Imseng e dall'austriaco Gabriel Spechtenhauser.\nLa prima ascensione invernale alla Este della Dufour fu compiuta il 5-6 Febbraio 1965 da Luciano Bettineschi, Felice Iacchini, Michele Pala e Lino Pironi. \nSalite alla vetta.\nLa via normale alla vetta si svolge lungo il versante svizzero partendo dalla Monte Rosa H\u00fctte. Si sviluppa quasi interamente su ghiacciaio, \u00e8 classificata come abbastanza difficile (AD) ed \u00e8, nonostante la lunghezza, uno degli itinerari pi\u00f9 frequentati del Vallese. Dal rifugio (2.795\u00a0m) si risale la morena passando dall'\"Untere Plattje\" e poi dall'\"Obere Plattje\" (3.277\u00a0m), si entra quindi nel \"Monte Rosa gletscher\" (ghiacciaio del Monte Rosa) alquanto crepacciato e lo si percorre lasciando sulla sinistra la \"quota 3.827\". Ad un certo punto si piega a destra abbandonando la traccia che sale al \"Silbersattel\" e poi alla Punta Nordend e si guadagna la \"sella\" (4.359\u00a0m). Si percorre infine la cresta ovest e si raggiunge la vetta.\nUn'altra via normale consiste nel raggiungere il Silbersattel e risalire poi il canale nevoso del versante nord utilizzando le corde fisse che le guide di Zermatt hanno collocato nel 2004. (La salita dal Silbersattel alla Punta Dufour non \u00e8 pi\u00f9 possibile. Le corde fisse sono state rimosse. \u00c8 possibile scendere (corda doppia) lungo il percorso. [aggiornato 2020])\nLa via normale italiana di salita alla vetta \u00e8 invece lunga e delicata e consiste nel partire dalla Capanna Regina Margherita, scendere al \"Colle Gnifetti\" (4.452\u00a0m), salire la Punta Zumstein (4.563\u00a0m), scendere nuovamente al \"Grenzsattel\" (4.453\u00a0m) e iniziare finalmente l'arrampicata vera e propria alla Punta Dufour, attraverso la cresta sud-est di rocce e neve, valutata AD.\nAltra via alpinistica di salita alla vetta si snoda lungo la costola pi\u00f9 marcante nella parete sud, detta \"Cresta Rey\". La cresta \u00e8 classificata D-."}
{"id": "871592", "revid": "80339", "url": "https://it.wikipedia.org/wiki?curid=871592", "title": "Maykop", "text": ""}
