{"id": "906840", "revid": "120727098", "url": "https://it.wikipedia.org/wiki?curid=906840", "title": "Grifeo", "text": "Grifeo di Partanna \u00e8 un'antica famiglia nobiliare della Sicilia.\nLa storia.\nLe origini della baronia.\nIl nucleo originario della famiglia in Sicilia sorse nel centro fortificato di Partanna (in provincia di Trapani), divenuto baronia nel 1092 con le terre del circondario e concesso a Giovanni I Grifeo Maniace, per aver salvato la vita a Ruggero I in occasione di uno scontro con i Saraceni. Il figlio di Giovanni, Ugone, partecip\u00f2 all'incoronazione di Ruggero II a Palermo nel 1130 e la baronia fu concessa ufficialmente al figlio Giovanni II con il privilegio emanato dal re Ruggero II nel 1139.\nOrigini leggendarie.\nSecondo la leggenda la famiglia avrebbe avuto origini bizantine. La famiglia discenderebbe infatti da Leone Foca, figlio del generale bizantino Barda Foca il vecchio che aveva militato sotto l'imperatore Costantino VII. Leone Foca avrebbe sconfitto in battaglia un capo bulgaro di nome \"Graffeo\", forma pi\u00f9 antica di \"Grifeo\", ottenendo per la vittoria dall'imperatore Giovanni I il governo dell'isola di Creta, e avrebbe adottato l'insegna con il grifone, da cui sarebbe derivato il soprannome Grifeo. Leone Foca sarebbe quindi morto nel 970 durante una spedizione in Sicilia condotta dal generale Niceforo Foca, pi\u00f9 tardi divenuto imperatore. Da Leone sarebbe disceso un certo Euripione o Auripione Graffeo, che da Candia si sarebbe spostato in Sicilia con il generale bizantino Giorgio Maniace principe e Vicario dell'Imperatore di Costantinopoli, contro i Saraceni. Euripione in seguito alle vittorie ottenute avrebbe eretto a Messina una chiesa in onore della Madonna e sarebbe in seguito ritornato a Candia con due dei tre figli, mentre il terzo, Giovanni Graffeo, rimasto in Sicilia a combattere i Saraceni con i Normanni sarebbe stato il capostipite della famiglia siciliana.\nStoria successiva.\nNel 1243 Federico II rinnov\u00f2 la concessione feudale a Goffredo I Grifeo, barone di Partanna con un diploma che in parte ricalca il documento del XII secolo.\nBartolomeo Grifeo Maniace, nipote di Giovanni III Grifeo, terzo barone di Partanna, fu straticoto di Messina ed ebbe un ruolo nella rivolta dei Vespri siciliani del 1282, durante l'assedio posto alla citt\u00e0 tra la fine di maggio e il 26 settembre da Carlo I d'Angi\u00f2.\nIl centro di Partanna si ingrand\u00ec intorno all'edificio fortificato che ne costituiva il nucleo e fu racchiuso da mura nel XIV secolo.\nSotto Pietro IV d'Aragona Giovanni IV Grifeo, settimo barone di Partanna, fu nel 1314 governatore di Sutera e spos\u00f2 Chimene (o Ximenes) d'Arenos, nobile catalana. Il figlio Benvenuto I Grifeo (1309-1392), fu al servizio del re in Catalogna e in Sardegna e \"ammiraglio dell'armata marittima\" per soccorrere i castelli di Chirra, San Michele, Collari ed altri della stessa Sardegna. Soggiogati i ribelli ebbe il feudo sardo di Galtellin col titolo di visconte e nel Regno di Sicilia la baronia di Misirrindino.\nGuglielmo Giovanni Grifeo fu nel 1338 vescovo di Lipari e successivamente di Patti.\nNel 1392 Giorgio Grifeo partecip\u00f2 nella zona di Mazara del Vallo alla lotta contro i Chiaramonte che avevano capeggiato una coalizione contro il re Martino I di Aragona.\nNel 1468 soggiorn\u00f2 nel feudo di Partanna lo scultore Francesco Laurana, che realizz\u00f2 lo stemma dei Grifeo conservato nel cortile del castello e una serie di tredici sculture, oggi perdute, inserite nei giardini. L'artista scolp\u00ec inoltre altre statue per la chiesa del Carmine Nuovo.\nNel 1493 Baldassarre I Grifeo, tredicesimo barone di Partanna e sesto visconte di Galtellin, dopo aver servito nella corte di Ferdinando il Cattolico, divenne a 19 anni \"generale nella guerra di Granada e di Portogallo\"; spos\u00f2 Eleonora Patern\u00f2 e Maniaci dei principi di Sperlinga.\nNel 1570 Goffredo III Grifeo, figlio secondogenito di Baldassarre I, divenne il quindicesimo barone di Partanna, alla morte del fratello maggiore, Mario I Grifeo, privo di eredi maschi e ne spos\u00f2 la figlia, Francesca Grifeo Vernagalli. Comand\u00f2 una flotta a Mazara del Vallo contro il corsaro Dragorot che infestava i mari di Sicilia e aveva intenzione di attaccare l'isola di Malta.\nNel 1627 la baronia di Partanna divenne principato, con privilegio concesso a Guglielmo I Grifeo figlio di Anna Maria dei principi Maniaci di San Michele, di San Giorgio e dei duchi di Santa Maria, diciottesimo barone di Partanna, undicesimo visconte di Galtellin e signore di Ciminna dal re Filippo IV di Spagna. La cittadina si espanse parecchio con nuovi edifici e un riassetto degli assi viari arrivando a contare circa 11.000 abitanti fino al XVIII secolo.\nMario Grifeo e Bologna, con privilegio concesso il 14 luglio 1634 ottenne il titolo di duca di Ciminna. Nel 1641 era governatore della \"Nobile compagnia della Carit\u00e0\" di Palermo e nel 1647 pretore di Palermo. Nel 1650 fu ambasciatore del senato di Palermo presso il principe e condottiero spagnolo don Giovanni d'Austria.\nNel 1685 Francesco Maria Grifeo fu vescovo di Mazara del Vallo: il suo ricco corredo \u00e8 conservato nel museo diocesano della citt\u00e0.\nI Grifeo fecero innalzare la chiesa matrice decorata con stucchi nelle navate laterali e nel presbiterio ad opera dei fratelli Serpotta e di Vincenzo Messina tra il 1692 e il 1729. La chiesa sub\u00ec danni nel terremoto del Belice del 1968 ed \u00e8 stata successivamente ricostruita.\nNel 1725 Ignazio Grifeo e Pap\u00e8, marchese di Miraelrio e senatore del Vicereame di Sicilia, fu capitano di fanteria negli eserciti di Sicilia sotto il re Vittorio Amedeo II di Savoia.\nDal 1740 Girolamo I Grifeo, ventiduesimo barone e quinto principe di Partanna, quindicesimo visconte di Galtellin, quarto duca di Ciminna e duca di Gualtieri, fu pi\u00f9 volte \"deputato del Regno\", \"capitano giustiziere\" di Palermo e pretore. Inoltre ottenne pi\u00f9 volte la carica di \"consigliere aulico\" dell'imperatore Carlo VI.\nNel 1747 Benedetto II Grifeo, sesto principe di Partanna, fu \"capitano giustiziere di Palermo ed entr\u00f2 nell'ordine di Malta.\nGirolamo Maria II Grifeo, settimo principe di Partanna divenne a sua volta cavaliere di Malta nel 1762 e fu anch'egli \"capitano giustiziere\" di Palermo nel 1771. Fu inoltre deputato del regno dal 1775 e ministro della giunta pretoria di Palermo dal 1779. Fu inviato come ambasciatore del senato e del popolo siciliano al re di Napoli nel 1782. Ebbe anche i titoli di pretore di Palermo, di \"gentiluomo di camera\" del re e fu cavaliere dell'ordine di San Gennaro, spos\u00f2 Laura Maniaci Patern\u00f2 dei principi di San Michele e di San Giorgio e dei duchi di Santa Maria.Nel 1781 Benedetto Maria III Grifeo, ottavo principe di Partanna spos\u00f2 la duchessa Lucia Migliaccio e Borgia, figlia ed erede di don Vincenzo, duca di Floridia, e di Dorotea Borgia, dei marchesi del Casale, che gli port\u00f2 in dote il ducato di Floridia, la baronia delle quattro parti del feudo della Cavalera e il territorio di Mandarado. Benedetto fu deputato del regno dal 1786, cavaliere dell'ordine di San Gennaro, gentiluomo di camera e consigliere di stato del re. La moglie fu dama di corte della regina e dama dell'ordine di Maria Luisa di Spagna e dell'ordine della Croce stellata d'Austria; rimasta vedova fu sposa morganatica del re delle Due Sicilie Ferdinando I, che le don\u00f2 Villa Floridiana all'interno del \"Parco Grifeo\" e il titolo di principessa di Cast\u00f9ra.\nNel 1815 Vincenzo Grifeo Gravina e Migliaccio, nono principe di Partanna fu \"gentiluomo di camera\" del re e consigliere di stato e fu ambasciatore come inviato straordinario e ministro plenipotenziario presso il regno di Prussia ed altre corti europee. Dal 1823 al 1827 tenne la legazione napoletana a Torino presso il re Carlo Felice. Il fratello Luigi Grifeo fu segretario di legazione a Torino e fu in seguito ambasciatore presso il granduca di Toscana e presso i ducati di Parma, di Modena e Reggio e di Lucca e ancora a Berlino e quindi a Madrid, dove mor\u00ec il 18 agosto del 1860.\nFrancesco Grifeo e Gravina (nato a Berlino il 5 luglio 1821 e morto a Palermo il 6 ottobre 1900), ottenne nel 1872 il rinnovo del titolo di duca di Valverde\". Fu gentiluomo di corte della regina Margherita, cavaliere d'onore e di devozione dell'ordine di Malta, cavaliere ufficiale dell'ordine della Corona d'Italia e dell'ordine dei Santi Maurizio e Lazzaro e grande ufficiale del Nichan-Iftikhar di Tunisi.\nGiulia Grifeo di Partanna, appartenente al ramo napoletano della famiglia, spos\u00f2 il regista Luigi Comencini, fu madre di quattro figlie e nonna di Carlo Calenda, figlio dell'economista Fabio Calenda e della regista Cristina Comencini. Carlo \u00e8 stato ministro dello Sviluppo economico nel Governo Renzi e nel Governo Gentiloni, in precedenza Vice ministro per lo Sviluppo economico e Rappresentante permanente dell'Italia all'Unione europea.\nStemma.\nLo stemma della famiglia \u00e8 del tipo definito \"arma parlante\": d'oro troncato da un filetto di nero. Nel primo un grifone di nero passante sulla partizione; nel secondo, tre bande d'azzurro.\nIl motto \u00e8 \"Noli Me Tangere\".\nGrifeo nella toponomastica.\nVie e palazzi che portano il nome della famiglia siciliana si trovano soprattutto in Sicilia (nel catanese, nel palermitano e nel trapanese) e a Napoli.\nA Partanna si trova il Castello Grifeo, sede originaria della famiglia.\nA Napoli si trova la \"via del Parco Grifeo\", che riporta il nome di una zona residenziale edificata su terreni appartenuti alla famiglia siciliana. Appartennero alla famiglia anche i palazzi Sala-Grifeo e Partanna, quest'ultimo attuale sede della Confindustria campana, la villa Floridiana e il castello Aselmeyer, ultimato nel 1902 dall'architetto Lamont Young in stile neogotico.\nA Palermo \u00e8 legato alla famiglia Grifeo il monumento-obelisco del 1784, voluto da Girolamo II Grifeo, allora pretore di Palermo, per ricordare l'abbattimento del bastione marittimo delle mura cittadine, tuttora conservato nel Foro Umberto I, all'angolo con via Lincoln. A Mondello Lido si trova la via Partanna Mondello, che ricorda la \"Villa Partanna\", residenza di campagna del XVIII secolo voluta dal principe Girolamo I Grifeo e dalla moglie Laura La Grua, principessa di Carini.\nA Terrasini (PA) si trova il palazzo D'Aumale, costruito nel 1835 da Vincenzo Grifeo, oggi sede del Museo regionale di storia naturale e di una mostra permanente del carretto siciliano. A Villagrazia di Palermo, nella zona di via Aloi, si trova una \"casa Grifeo\" o \"Graffeo\", una villa baglio settecentesca con annessa una piccola cappella.\nA Caltagirone si trovano una via Grifeo e due palazzi. Scomparso \u00e8 il \"teatro Grifeo\", che era stato restaurato nel 1851 dall'architetto Giovan Battista Filippo Basile. A Viagrande si trova il palazzo Carcaci-Grifeo di Partanna, del 1735), oggi di propriet\u00e0 del comune e oggetto di restauri.\nA Sciacca \u00e8 presente un palazzo Graffeo o Grifeo, situato in via Giuseppe Licata 218.\nSono intitolate vie a Federico Grifeo, Medaglia d'oro al valor militare alla memoria nella prima guerra mondiale, a Isola Sacra (frazione di Fiumicino) e a Firenze, dove gli \u00e8 inoltre intitolata la scuola materna comunale \"Federico Grifeo\".\nGenealogia.\nGenealogia della famiglia Grifeo:\nSuccessivi Baroni\nPrincipi successivi"}
{"id": "906841", "revid": "32116", "url": "https://it.wikipedia.org/wiki?curid=906841", "title": "Rayman 2", "text": ""}
{"id": "906842", "revid": "547034", "url": "https://it.wikipedia.org/wiki?curid=906842", "title": "Small Mercies", "text": "Small Mercies \u00e8 un album del 1997 di David Knopfler."}
{"id": "906843", "revid": "305330", "url": "https://it.wikipedia.org/wiki?curid=906843", "title": "Anfiteatro di Catania", "text": ""}
{"id": "906848", "revid": "380654", "url": "https://it.wikipedia.org/wiki?curid=906848", "title": "NWA World Tag Team Championship", "text": "L'NWA World Tag Team Championship \u00e8 il titolo principale della divisione tag team della federazione National Wrestling Alliance.\nFino al 1992 la National Wrestling Alliance non riconobbe alcun titolo \"World Tag Team Championship\" come vero ed unico titolo mondiale (la parola \"world\" contenuta nel titolo si traduce \"mondiale\") poich\u00e9 in ogni parte del suo territorio questo titolo veniva utilizzato a livello regionale e raramente veniva difeso al di fuori dalle zone gestite dalle singole federazioni affiliate.\nCon l'introduzione di questo titolo si ottenne un unico titolo che \u00e8 giunto fino al giorno d'oggi.\nCome tutti i titoli e campionati del wrestling professionistico anche questi non furono mai disputati in legittimi match di concorrenza ma ne veniva regolarmente decisa e stabilita la vittoria ed assegnazione tramite il lavoro dei booker delle federazioni in cui venivano contesi.\nStoria del titolo attuale.\nQuesto titolo \"discende\" dalla versione \"Mid-Atlantic\" del NWA World Tag Team Championship, un titolo regionale ma che negli anni ottanta fu proposto a livello nazionale dall'affiliata Jim Crockett Promotions e quindi considerato mondiale dalla NWA fino al 1991.\nNel 1992 la NWA decise di creare un nuovo ed unico titolo di livello mondiale e, avvalendosi della collaborazione con la WCW (che in quel periodo era l'unica compagnia in grado organizzare l'evento del torneo inaugurale e di garantire un'adeguata copertura televisiva), il 12 luglio 1992 ne assegn\u00f2 la vittoria a Terry Gordy e Steve Williams i quali, come gi\u00e0 detentori del titolo WCW, lo unificarono a quello NWA dandogli il nome WCW World Tag Team Championship.\nNel settembre del 1993 la NWA cess\u00f2 i rapporti con WCW e disriconoscendo i regni dei vincitori precedenti e nel 1998 la NWA ha brevemente permesso alla World Wrestling Federation l'utilizzo ed il controllo del titolo ma gi\u00e0 nel 1999 la collaborazione fin\u00ec.\nNel maggio 2002 la NWA avvi\u00f2 una stretta collaborazione con la TNA (oggi Impact Wrestling) con la quale assicurandone l'esclusiva dell'utilizzo delle cinture fino al 2014 pot\u00e9 avvalersi di maggiori possibilit\u00e0 televisive. L'accordo per\u00f2 termin\u00f2 nel maggio 2007 quando il direttore esecutivo (Robert K. Trobich) lo dichiar\u00f2 vacante qualche ora prima dell'inizio del Sacrifice ed i campioni in carica (e dipendenti della TNA) Brother Ray e Brother Devon del Team 3D, ne furono \"spogliati\". \nIl titolo vacante fu poi vinto da Joey Ryan e Karl Anderson l'8 luglio 2007 in un three way tag team match.\nNegli anni successivi \u00e8 stato difeso in diversi continenti, compreso un periodo di tempo in cui \u00e8 stato vinto da diversi tag team della giapponese New Japan Pro-Wrestling.\nCampioni attuali.\nGli attuali campioni sono i Rock 'n' Roll Express che hanno vinto il titolo il 1 ottobre 2019.\nStoria dei titoli precedenti.\nNel 1948 la NWA decise di consentire a qualsiasi federazione ad essa affiliata l'utilizzo di un titolo \"World Tag Team Championship\" da disputarsi all'interno del proprio territorio di appartenenza e proposto con campionati e cinture differenti tra di loro. Ogni titolo veniva cos\u00ec disputato in una determianta regione ma, contenendo la parola \"World\" nel nome, creava il paradosso di essere proposto come \"mondiale\" quando in realt\u00e0 veniva quasi esclusivamente difeso solo nel territorio per cui era stato creato.\nIl primo di questi campionati fu realizzato nel territorio di San Francisco nel 1950 e nell'arco di trent'anni circa una ventina di titoli simili furono creati nel nord America per essere utilizzati in ogni singolo territorio.\nNel 1975 la federazione Jim Crockett Promotions, inaugura la propria versione di questo titolo (Mid-Atlantic) e nel 1982, anno in cui anche gli ultimi degli altri campionati regionali furono abbandonati, la JCP inizi\u00f2 unilateralmente a fare riferimento al proprio come vero e definitivo titolo mondiale della categoria proponendolo attraverso tutti i territori affiliati anche senza l'approvazione della NWA.\nNel novembre del 1988 la JCP viene venduta a Ted Turner il quale oltre a continuare ad essere affiliata alla NWA fino al 1991, continua la tradizione del titolo, mantenendo il nome originale (NWA World Tag Team Championship) fino al 1992."}
{"id": "906853", "revid": "125375128", "url": "https://it.wikipedia.org/wiki?curid=906853", "title": "Jennifer Jason Leigh", "text": " \nGrazie al suo ruolo nel film \"America oggi\" si \u00e8 aggiudicata un Golden Globe e la Coppa Volpi alla Mostra del cinema di Venezia. Ha ottenuto nel 1995 una candidatura ai Golden Globe per la migliore attrice in un film drammatico per \"Mrs. Parker e il circolo vizioso\". Ha debuttato alla regia nel 2001 insieme ad Alan Cumming con il film \"Anniversary Party\", collaborando con il regista Charlie Kaufman nel 2008 in \"Synecdoche, New York\" e nel 2015 in \"Anomalisa\". Ha ottenuto nuovamente il successo con il suo ruolo di Daisy Domergue nel western di Quentin Tarantino \"The Hateful Eight\", grazie al quale riceve una candidatura ai Premi Oscar 2016 come miglior attrice non protagonista, ai Golden Globe per la migliore attrice non protagonista e ai premi BAFTA nella medesima categoria.\nBiografia.\nNata Jennifer Leigh Morrow ad Hollywood, figlia dell'attore Vic Morrow e della sceneggiatrice Barbara Turner, \u00e8 sempre stata a stretto contatto con il mondo del cinema, tanto che a soli quattordici anni inizia a frequentare i corsi di recitazione di Lee Strasberg. Diplomatasi a sedici anni inizia a lavorare in film per la televisione e serie tv, aggiungendo dopo il suo nome, Jason, in onore di Jason Robards, vecchio amico di famiglia.\nNel 1982, durante la lavorazione al film \"Ai confini della realt\u00e0\", suo padre mor\u00ec decapitato in seguito a un incidente con un elicottero. L'accusa principale fu mossa contro il regista John Landis, consapevole dei rischi fronteggiati da Vic Morrow e dai due bambini che recitavano con lui nella scena, entrambi deceduti nell'incidente. Landis venne assolto, mentre la Leigh e le sue sorelle si videro pagare un risarcimento. \nDebutta sul grande schermo nel 1980 nel film \"Gli occhi dello sconosciuto\", seguito da \"Fuori di testa\" del 1982 con Sean Penn. Tenta un'audizione per il ruolo che andr\u00e0 a Linda Hamilton in \"Terminator\" di James Cameron, e prende parte al film \"Bulldozer\", con Jamie Lee Curtis. Prosegue la sua carriera con titoli quali \"L'amore e il sangue\", diretto da Paul Verhoeven, \"The Hitcher - La lunga strada della paura\", accanto a Rutger Hauer e \"Urla di mezzanotte\", diretto da Matthew Chapman.\nDopo il piccolo successo di \"Miami Blues\", nel 1991 \u00e8 nel cast di \"Fuoco assassino\", di Ron Howard, e l'anno successivo lavora con Barbet Schroeder in un ruolo fra i pi\u00f9 ricordati della sua carriera, quello della malvagia Hedra nel thriller \"Inserzione pericolosa\", dove affianca Bridget Fonda. Per questo ruolo \u00e8 premiata con un MTV Movie Award quale miglior antagonista. Nel 1993 con \"America oggi\" vince la Coppa Volpi assegnata all'intero cast e il Golden Globe nella medesima categoria. Con i fratelli Joel Coen e Ethan Coen realizza l'anno seguente \"Mister Hula Hoop\", e per l'eclettico Alan Rudolph sar\u00e0 Dorothy Parker nel film \"Mrs. Parker e il circolo vizioso\", per il quale ottiene una candidatura al Golden Globe.\nCon \"Georgia\" di Ulu Grosbard ottiene una candidatura all'Independent Spirit Award come migliore attrice protagonista. Susciter\u00e0 alcune controversie la sua esclusione agli Oscar, per i quali viene invece candidata Mare Winningham, co-protagonista nel film. Successivamente \u00e8 protagonista del film \"L'ultima eclissi\", con Kathy Bates, per la regia di Taylor Hackford, trasposizione del romanzo \"Dolores Claiborne\" di Stephen King. Scelta da Stanley Kubrick per un ruolo nel film \"Eyes Wide Shut\", viene richiamata dopo alcune settimane dal regista, insoddisfatto del girato, per filmare nuovamente le sue scene. Leigh \u00e8 per\u00f2 impegnata sul set di \"eXistenZ\" di David Cronenberg e Kubrick la sostituisce con l'attrice svedese Marie Richardson. Nel 1998 ricopre il ruolo di Sally Bowles in \"Cabaret\", di Sam Mendes.\nNel 2001 debutta come regista con il film \"Anniversary Party\" con Kevin Kline, Jennifer Beals e Gwyneth Paltrow, da lei anche prodotto, interpretato e scritto in collaborazione con l'attore Alan Cumming. Negli anni successivi recita nei film \"Era mio padre\" di Sam Mendes, \"In the Cut\" di Jane Campion e \"L'uomo senza sonno\" al fianco di Christian Bale. Mentre nel 2007 recita al fianco di Nicole Kidman e Jack Black in \"Il matrimonio di mia sorella\", diretto dal marito Noah Baumbach; l'interpretazione viene premiata al Peniscola Film Festival. Nel 2015 doppia la protagonista del film d'animazione \"Anomalisa\" e viene scelta da Quentin Tarantino per il suo \"The Hateful Eight,\" ruolo che le vale le candidature al Golden Globe, al BAFTA e all'Oscar come migliore attrice non protagonista.\nDoppiatrici italiane.\nNelle versioni in italiano dei suoi film, Jennifer Jason Leigh \u00e8 stata doppiata da:\nDa doppiatrice \u00e8 sostituita da:"}
{"id": "906854", "revid": "76963", "url": "https://it.wikipedia.org/wiki?curid=906854", "title": "Jenny Mollen", "text": "Carriera.\nJenny Mollen nasce a Phoenix, Arizona in una famiglia di medici. Sin da giovanissima inizia a lavorare in un teatro locale, per poi avere delle esperienze su palcoscenici pi\u00f9 importanti, come quello dell'Old Globe di San Diego e dell'Oregon Shakespeare Festival di Ashland. Frequenta la scuola di teatro, film e televisione dell'UCLA e, nel frattempo, riesce ad attirare su di s\u00e9 le attenzioni dell'industria cinematografica e televisiva grazie ad un one-woman show, intitolato \"Not a pretty girl\", che scrive e produce. Dopo essersi laureata, si trasferisce prima a Parigi e poi ad Heidelberg per completare i suoi studi (infatti, parla fluentemente sia il francese che il tedesco). Inoltre, segue un master in psicologia all'Antioch University.\nVita privata.\nOltre ad essere un'attrice, Jenny \u00e8 un'apprezzata artista: ha esposto e venduto molti dei suoi dipinti nelle gallerie di New York, San Diego, Los Angeles e Londra.&lt;br&gt;L'attrice ha avuto una relazione con il produttore Drew Goddard. Dal 23 aprile 2008 \u00e8 sposata con Jason Biggs, suo collega conosciuto pochi mesi prima sul set del film \"La ragazza del mio migliore amico\"."}
{"id": "906856", "revid": "115176228", "url": "https://it.wikipedia.org/wiki?curid=906856", "title": "Esacromia", "text": "Esacromia (greco \"\u0395\u03c3\u03b1\u03ba\u03c1\u03cc\u03bc\u03b9\u03b1\", da \"\u0395\u03c3\u03b1\"=sei e \"\u03ba\u03c1\u03bf\u03bc\u03bf\u03c2\"=colore, quindi \"sei colori\") \u00e8 l'insieme dei 4 colori ciano, magenta, giallo e nero (che passano sotto il nome di quadricromia) pi\u00f9 l'arancione e il verde (modello CMYKOG, dall'inglese Cyan, Magenta, Yellow, Key Black, Orange, Green) oppure il ciano chiaro e il magenta chiaro (modello CcMmYK). \u00c8 una base dello spazio dei colori utilizzata nella stampa, che permette di definire meglio i colori.\nIl modello CMYKOG espande il gamut dei dispositivi, rispetto alla quadricromia. Il CcMmYK migliora invece le sfumature, specialmente nelle aree a bassa saturazione, ma senza espandere il gamut. \nAlcune stampanti a getto di inchiostro moderne utilizzano l'esacromia per avvicinarsi alla qualit\u00e0 fotografica."}
{"id": "906857", "revid": "260676", "url": "https://it.wikipedia.org/wiki?curid=906857", "title": "Urologia", "text": "L'urologia \u00e8 una branca specialistica medica e chirurgica che si occupa delle patologie a carico dell'apparato urinario maschile e femminile e degli organi genitali maschili esterni. Tra le principali patologie di pertinenza urologica si annoverano i tumori dell'apparato urinario e riproduttivo maschile, tra cui il tumore della prostata che \u00e8 il tumore di riscontro pi\u00f9 frequente negli uomini, i disturbi della minzione e la calcolosi urinaria che \u00e8 tra le prime cause di accesso ai pronto soccorso. \nLa storia dell'urologia ebbe sviluppo in tempi molto antichi nel Sud Italia e nella Magna Grecia, sembra che il primo urologo documentato su libri di medicina abbia eseguito il primo intervento in Sicilia.\nPrincipali esami urologici.\nPer le persone di sesso maschile dovrebbero essere eseguiti una serie di controlli periodici, differenti a seconda dell'et\u00e0 del paziente:"}
{"id": "906863", "revid": "132049", "url": "https://it.wikipedia.org/wiki?curid=906863", "title": "Saparmurat Niyazov", "text": ""}
{"id": "906875", "revid": "75433", "url": "https://it.wikipedia.org/wiki?curid=906875", "title": "Palazzo di Giustizia di Catania", "text": ""}
{"id": "906878", "revid": "125337966", "url": "https://it.wikipedia.org/wiki?curid=906878", "title": "Neurochirurgia", "text": "La neurochirurgia \u00e8 una branca della medicina che interviene sul cervello, sulla colonna vertebrale e sui nervi, procedendo alla terapia chirurgicamente.\nCondizioni che richiedono la neurochirurgia.\nPer una visita neurochirurgica generalmente i sintomi sono: elevato dolore alla colonna o ad un arto, dolore e formicolii ad un arto, paresi ad arti o a viso compreso blocco della parola, episodio di sincope, deficit improvviso alla vista. \nLe condizioni neurochirurgiche includono principalmente lesioni o tumori del cervello, del midollo spinale e del sistema nervoso periferico.\nLe condizioni che generalmente richiedono il trattamento neurochirurgico sono:\nAccedere al cervello.\nPer poter agire direttamente al cervello viene effettuata una craniotomia che solitamente viene effettuata in anestesia generale, ma in alcuni casi in anestesia locale (soprattutto quando si deve asportare un tumore nei pressi della zona che controlla il linguaggio, o altro).\nSi procede rasando completamente o parzialmente la testa del paziente e successivamente deve essere detersa accuratamente onde evitare infezioni.\nSi incide il cuoio capelluto nella parte da operare con un taglio semi-circolare, successivamente vengono effettuati tramite un trapano dei fori in alcune parti del cranio. Poi i fori creati vengono uniti mediante l'uso di una sega elettrica detta craniotomo; mentre in alcuni casi possono essere usate delle frese da taglio. Rimosso l'osso, viene incisa la dura madre per l'accesso allo spazio subdurale ed al parenchima cerebrale.\nAccedere al midollo spinale.\nSi accede al midollo spinale tramite una incisione sulla schiena, in corrispondenza del livello a cui bisogna intervenire. I muscoli che coprono la colonna vertebrale vengono spostati e successivamente si rimuove una porzione degli archi delle vertebre esposte, scoprendo cos\u00ec il midollo spinale avvolto nelle sue membrane (meningi); questa operazione \u00e8 nota come laminectomia."}
{"id": "906879", "revid": "6923", "url": "https://it.wikipedia.org/wiki?curid=906879", "title": "Jordana Brewster", "text": "\u00c8 famosa per aver interpretato Mia Toretto nella saga cinematografica statunitense Fast &amp; Furious.\nBiografia.\nCarriera.\nDi origine brasiliana da parte materna, Maria Jo\u00e3o Leal de Sousa, e americana da parte del padre, Alden Brewster, \u00e8 nata a Panama ma \u00e8 cresciuta a Londra. Suo nonno, Kingsman Brewster Jr., \u00e8 stato rettore della Yale University dal 1963 al 1977 e Ambasciatore USA nel Regno Unito dal 1977 al 1981. A sei anni si trasferisce con la famiglia prima a Rio de Janeiro, poi a New York dove studia alla New York Professional Children School. Proprio nella \u201cgrande mela\u201d debutta nel mondo dello spettacolo vestendo i panni di Nikki Munson, un'adolescente ribelle in continuo disaccordo con la matrigna, nella soap opera \"Cos\u00ec gira il mondo\". Nel 1998 arriva il debutto nel cinema con \"The Faculty\" di Robert Rodriguez.\nNel 2001 gira due film, il drammatico \"Verit\u00e0 apparente\" di Adam Brooks con Cameron Diaz e Christopher Eccleston, e interpreta Mia Toretto in \"Fast and Furious\", diretto da Rob Cohen, riprendendo nuovamente il ruolo in \"Fast &amp; Furious - Solo parti originali\", \"Fast &amp; Furious 5\" , \"Fast &amp; Furious 6\" , \"Fast &amp; Furious 7\" e Fast &amp; Furious 9 (tranne in \"Fast &amp; Furious 8\"). Partecipa nel 2004 al film \"D.E.B.S. - Spie in minigonna\", mentre nel 2006 prende parte ad Annapolis, un film di Justin Lin e, sempre nello stesso anno, recita in \"Non aprite quella porta - L'inizio\". Dal 2012 al 2014 interpreta Elena Ramos nella serie \"Dallas\".\nNel 2015 recita insieme a Patrick Wilson nel film \"Home Sweet Hell\". Nel 2016 interpreta il ruolo di Kate Warner nella seconda stagione della serie antologica \"Secrets and Lies\", inoltre, sempre nello stesso anno interpreta Maureen Cahill nella serie televisiva \"Lethal Weapon\", basata sull'omonima serie di film \"Arma letale\". Nel 2017 viene annunciato che l'attrice torner\u00e0 al nono capitolo di \"Fast &amp; Furious\", che uscir\u00e0 nel 2020.\nVita privata.\n\u00c8 una diretta discendente di William Brewster, uno dei \"pellegrini\" della Mayflower.\nSi sposa nel maggio 2007 col produttore Andrew Form conosciuto sul set di \"Non aprite quella porta - L'inizio\", dal quale divorzia nel settembre 2020. Ha avuto due figli maschi, Julian Brewster-Form, nato nel 2013, e Rowan Brewster-Form, nato nel 2016, entrambi tramite utero in affitto.\nA met\u00e0 2020 la coppia ha annunciato di essersi separata. Il divorzio \u00e8 stato finalizzato a giugno 2021."}
{"id": "906880", "revid": "614400", "url": "https://it.wikipedia.org/wiki?curid=906880", "title": "Robert Alan Dahl", "text": "Biografia.\nDahl \u00e8 stato professore di scienza politica all'Universit\u00e0 di Yale. \u00c8 stato presidente della \"American Political Science Association\", ed \u00e8 spesso descritto come \"\"il Decano\" degli studiosi statunitensi di scienza politica; nel 1995 ha ricevuto il premio Johan Skytte.\nPensiero.\nL'argomento a cui Dahl ha dedicato la maggior parte del suo lavoro teorico e di ricerca \u00e8 la democrazia. La sua visione complessiva sull'argomento \u00e8 esposta in modo pi\u00f9 dettagliato ed accademico in \"La democrazia e i suoi critici\" e, in forma divulgativa, in \"Sulla democrazia\". Riguardo all'origine ed allo sviluppo storico della democrazia, Dahl contesta tanto l'idea che la democrazia sia \"nata\" nella Grecia antica, quanto che da quel seme iniziale si sia sviluppata secondo \"una linea ascendente e regolare\": \"Come il fuoco, la pittura e la scrittura, la democrazia sembra essere stata inventata pi\u00f9 di una volta e in vari luoghi\".\", scrive. Tra questi luoghi Dahl annovera anche il Nord Europa ed in particolare la Scandinavia, facendo riferimento ai \"Ting\", assemblee decisionali norvegesi in et\u00e0 medievale.\nRiguardo poi al valore della democrazia come sistema di governo, Dahl ritiene che: \"\"Paragonata a qualsiasi possibile alternativa, la democrazia presenta almeno dieci vantaggi\". Li elenca nella seguente forma delle \"Conseguenze desiderabili prodotte dalla democrazia: 1. ostacola la tirannia; 2. diritti essenziali; 3. libert\u00e0 generale; 4. autodeterminazione; 5. autonomia morale; 6. progresso umano; 7. tutela di interessi personali essenziali; 8. uguaglianza politica; 9. tendenza alla pace; 10. prosperit\u00e0\".\nIn \"Democracy and Its Critics\" (1989), Dahl fornisce - come si \u00e8 detto - nel modo pi\u00f9 preciso la sua visione della democrazia, distinguendo in primo luogo tra il significato ideale e quello storico reale del termine (che viene spesso adoperato in modo equivoco, ove non si distingua tra queste due accezioni). Secondo lui, nessun sistema democratico reale rispetta totalmente i caratteri ideali della \"democrazia\"\", quindi egli preferisce chiamare i moderni paesi con una democrazia avanzata \"poliarchie\". \nLe poliarchie hanno in comune alcuni tratti inclusi nel modello di democrazia ideale, ad es.: elezioni ufficiali, libere e frequenti, suffragio universale, diritto a cercare un lavoro, libert\u00e0 d'espressione, di stampa e di associazione. Queste istituzioni sono importanti in quanto creano molti centri di potere paralleli a quello politico.\nTuttavia, le moderne democrazie hanno talvolta un basso livello di \"democrazia\" vera e propria, nel senso ideale: la democrazia, secondo Dahl, richiederebbe una maggiore partecipazione dei cittadini al potere ed un pi\u00f9 attento controllo dei politici da parte dei cittadini, pi\u00f9 di quanto non sia mai stato realizzato in qualsiasi stato democratico reale. Negli anni sessanta, Dahl \u00e8 stato coinvolto in un'accesa discussione con C. Wright Mills circa la natura della politica negli Stati Uniti. A Mills, il quale sosteneva che il governo americano era nelle ristrette mani di una piccola \u00e9lite unitaria di potere, Dahl rispose che c'erano, in realt\u00e0, differenti \u00e9lite coinvolte, che lavorano ognuna in conflitto scendendo pertanto a compromessi con le altre; quindi se quella statunitense non era una \"democrazia\", in senso popolare, Dahl ribatteva, essa era almeno una poliarchia minima (o pluralismo).\nIn quello che \u00e8 il suo maggior contributo di ricerca sul campo, \"Who Governs?\" (1961), Dahl, come esempio di studio, ha esaminato le strutture di potere (formali e informali) nella citt\u00e0 di New Haven, nel Connecticut, individuandovi elementi a supporto della sua visione. Negli anni pi\u00f9 recenti, gli scritti di Dahl, pur rimanendo sulla stessa impostazione fondamentale, hanno assunto un tono pi\u00f9 pessimistico. Nel suo libro \"How Democratic Is the American Constitution?\" (2001) egli sostiene ad esempio che la costituzione degli Stati Uniti d'America \u00e8 molto meno democratica di quanto avrebbe dovuto essere, dato che i suoi autori agivano in base a una \"profonda ignoranza\"\" del futuro.\nBibliografia.\nLe pi\u00f9 importanti pubblicazioni di Dahl includono:"}
{"id": "906881", "revid": "585241", "url": "https://it.wikipedia.org/wiki?curid=906881", "title": "Swati", "text": ""}
{"id": "906882", "revid": "158913", "url": "https://it.wikipedia.org/wiki?curid=906882", "title": "Nord america", "text": ""}
{"id": "906904", "revid": "63839", "url": "https://it.wikipedia.org/wiki?curid=906904", "title": "Remo Wolf", "text": "Biografia.\nArtista trentino ed incisore di fama internazionale, nato a Trento nel 1912, si dedica a partire all'incirca dagli anni '30 all'arte incisoria, tecnica che predilige e che lo accompagner\u00e0 durante tutto l'arco della sua lunga ed intensa vita artistica. Si interessa in particolare alla tecnica xilografica producendo un corpus di opere che conta migliaia di soggetti, sacri e profani, ironici, spesso dedicati alla montagna. Nel 1935 illustra con le sue xilografie, assieme a Guido Polo, il volume \"Poesia\" edito dal \"Sindacato fascista degli scrittori della Venezia Tridentina\".\n\u00c8 stato presente alle Biennali veneziane del 1942, 1950, 1954 e 1956 e alle Biennali dell'Incisione di Reggio Emilia, di Cittadella, Oderzo e di Carpi, al Premio Suzzara, al Premio Biella e alle rassegne della Calcografia Nazionale di Roma svoltesi in Italia e all'estero.\nCollaterale ma non per questo meno interessante il corpus di opere exlibristiche che accompagna la produzione maggiore dell'artista, composto all'incirca da 750 soggetti commissionati da noti collezionisti italiani e stranieri: come non ricordare i foglietti dedicati a Mario de Filippis o le primissime opere degli anni '30 dedicate a Gianni Mantero, con forti influenze belliche.\nTratto quasi espressionistico, con cenni che riportano al D\u00fcrer, egli si distingue per l'originalit\u00e0 e la vena ironica, mentre nella produzione ad olio pare quasi volersi distaccare con violenza avvicinandosi al gusto mediterraneo per i colori caldi e materici.\nFrequenta il Magistero a Firenze e a Roma ottenendo l'abilitazione all'insegnamento. Nel 1932 viene richiamato alle armi. Il 4 novembre 1942, alla fine della Seconda battaglia di El Alamein, \u00e8 fatto prigioniero (\"Il periodo della gabbia\") e ritorna in Italia nel 1946. Nel 1949 si iscrive all'Accademia delle Belle Arti di Venezia. Nel 1952 fonda con Giovanni Giuliani, Virgilio Tramontin e Tranquillo Marangoni l'Associazione Incisori Veneti e in quel periodo organizza mostre presso il Circolo Bronzetti di Trento. Dal 1976, con la conclusione dell'insegnamento, si dedica interamente al lavoro di incisore soprattutto nel campo xilografico che affronta, sin dagli esordi, da autodidatta. Scompare a Trento nel gennaio del 2009."}
{"id": "906907", "revid": "73447", "url": "https://it.wikipedia.org/wiki?curid=906907", "title": "Super Smash Bros", "text": ""}
{"id": "906913", "revid": "1305772", "url": "https://it.wikipedia.org/wiki?curid=906913", "title": "Dositeo", "text": "Dositeo pu\u00f2 riferirsi a:"}
{"id": "906916", "revid": "33689", "url": "https://it.wikipedia.org/wiki?curid=906916", "title": "Francisco de Melo", "text": "Biografia.\nDal 1632 al 1636 fu ambasciatore spagnolo a Genova, nel 1638 divenne vicer\u00e9 della Sicilia e due anni dopo torn\u00f2 all'incarico di ambasciatore, questa volta a Vienna.\nDal 1641 al 1644 ricopr\u00ec la carica \"ad interim\" di governatore dei Paesi Bassi spagnoli. \nFrancisco de Melo \u00e8 ricordato principalmente per la sua storica sconfitta, risalente al 1643, nella battaglia di Rocroi, in cui condusse l'esercito spagnolo contro i francesi, uno degli scontri decisivi della Guerra dei Trent'anni. Successivamente la sconfitta sar\u00e0 considerata come l'inizio del declino dell'impero Spagnolo. La vittoria di Don Francisco nella battaglia di Honnecourt, di un anno precedente, non avendo avuto particolari conseguenze storiche, \u00e8, invece, molto meno conosciuta."}
{"id": "906920", "revid": "767487", "url": "https://it.wikipedia.org/wiki?curid=906920", "title": "B\u00f6hse Onkelz", "text": "I B\u00f6hse Onkelz (dal tedesco \"b\u00f6se Onkel\": zii malvagi) sono un gruppo musicale rock tedesco.\nStoria.\nOrigini punk.\nIspirati dalle sonorit\u00e0 punk di gruppi come i Ramones, i Sex Pistols ma anche The Stranglers, Sham 69 e i The Clash, nel 1980 Stephan Weidner, Kevin Richard Russell e Peter Schorowsky fondarono un gruppo punk ad H\u00f6sbach, cittadina della Baviera. Esordiscono con il nome di Kinder, data la loro giovane et\u00e0, ma gi\u00e0 all'inizio del 1981 decidono di mutare il nome nel definitivo B\u00f6hse Onkelz (zii cattivi), essendo stati definiti con tale appellativo da dei bambini del quartiere. Durante lo stesso anno incontrano Gonzo, al secolo Mathias Rohr, che aveva gi\u00e0 avuto esperienze in altri gruppi.\nEsordio nella scena skinhead.\nIl gruppo partecipa all'inizio in una compilation punk \"Soundtracks zum Untergang\", schierata politicamente a sinistra. Comunque, dopo che la scena punk tedesca mosse i primi passi verso l'anarchia, gli Onkelz persero interesse verso la scena a cui appartenevano.\nInizialmente, tardi anni '80, la band dichiarava di appartenere al genere e alla cultura Oi!. Pubblic\u00f2 alcune demo con testi che spaziavano da una visione apolitica a una visione prettamente di destra.\nNel 1984 pubblicano il loro primo album \"Der nette Mann\" con l'etichetta Rock-O-Rama. L'album fu censurato nel 1986 a causa dei testi istiganti la violenza e il sessismo. \"Der nette Mann\" vendette numerose copie.\nUscita dalla scena skinhead.\nDopo la separazione dalla scena skinhead, i B\u00f6hse Onkelz continuano a fare musica senza dichiarare il proprio credo politico. Le canzoni parlano ancora di violenza e alcoolismo, ma sono comunque molto pi\u00f9 ricche musicalmente e non solo. Superati i problemi di alcool di Russell, la band si rimette a comporre nuove canzoni.\nIl 16 giugno 1990 la band perde il migliore amico comune, Andreas \"Trimmi\" Trimborn, a causa di un incidente in un bar del distretto Francoforte-Sachsenhausen. Solo due anni dopo i B\u00f6hse Onkelz riescono a conoscere l'identit\u00e0 dell'aggressore, un soldato di alto grado della Bundeswehr. La corte d'appello stabil\u00ec che la vittima era nota per il suo carattere violento e il soldato reag\u00ec per legittima difesa. Ancora oggi i testimoni affermano che Trimmi e il suo amico erano sotto effetto di cocaina. Russell cadde in depressione dopo la perdita dell'amico e cerc\u00f2 di compensare il suo stato di depressione con l'alcool e le droghe. Le canzoni \"Nur die besten sterben jung\" (Solo i migliori muoiono giovani) e la struggente \"Der Platz neben mir\" (Il posto accanto a me) sono dedicati e scritti in memoria di Trimmi.\nNel 1992 \"Heilige Lieder\", il loro settimo album in studio, arriv\u00f2 al quinto posto della classifica nazionale. La band divenne ancora pi\u00f9 famosa, tanto da attrarre l'attenzione dei media. Venne messo in luce il passato da band skinhead, molte radio si rifiutavano di trasmettere le loro canzoni e molti erano scettici riguardo al loro cambiamento: non pensavano affatto che la band avesse trovato \"la retta via\" e credevano che si trattasse solo di una manovra per continuare a suonare indisturbati. La band fu attaccata anche con numerosi articoli che trattavano l'argomento. I B\u00f6hse Onkelz reagirono scrivendo 2 canzoni: \"Fahrt zur H\u00f6lle\" (andate all'inferno) dell'album \"Wei\u00df\" e \"Danke f\u00fcr Nichts\" (Grazie di nulla) dall'album Hier sind die Onkelz (Ecco qua gli Onkelz).\nInoltre, colossi di vendita come \"Media Markt\", \"World of Music\" e \"Saturn\" rifiutarono di vendere i dischi dei B\u00f6hse Onkelz. Nella fine degli anni '90, comunque, \"World of Music\" e \"Media Markt\" inserirono i dischi dei B\u00f6hse Onkelz nei loro store. La \"Saturn\" lo far\u00e0 solo nel 2005 dopo l'uscita di Adios, l'ultimo album che rimase in classifica per molte settimane. Negli anni successivi i B\u00f6hse Onkelz presero ripetutamente posizione contro qualsiasi estremismo in generale e proclamarono di non avere alcun interesse politico.\nLa band ha avuto un gran numero di fan ed \u00e8 considerato uno dei gruppi tedeschi di maggior successo. Nel 1998 hanno venduto circa 300.000 copie dell'album l'album Viva Los Tioz in sole 48 ore.\nL'8 agosto 2003 i B\u00f6hse Onkelz sono stati scelti come band supporto dei The Rolling Stones nel concerto all'Open Air Arena nell'Hanover fairground.\nLa fine della loro carriera.\nQuando scadde il contratto con la Virgin, nel 2003, la band ne firm\u00f2 uno con la SPV GmbH per il loro ultimo album, \"Adios\". Il 24 maggio 2004 i B\u00f6hse Onkelz annunciarono pubblicamente lo scioglimento. Dopo che usc\u00ec l'album, suonarono al Wacken Open Air nell'Agosto 2004 ed iniziarono il loro tour da record, \"La Ultima\". Il concerto finale, chiamato \"Vaya con tioz\", si tenne il 17 e il 18 giugno 2005 nell'EuroSpeedway Lausitz (a Lusazia, Brandeburgo), davanti circa 120.000 fans.\nStile musicale.\nLo stile musicale degli Onkelz \u00e8 cambiato diverse volte nel corso degli anni. Originariamente suonavano punk. Durante la loro carriera lo stile si \u00e8 avvicinato stilisticamente all'heavy metal. I loro fan pensano che si siano distinti per la rabbia che esprimevano nelle loro canzoni. Inoltre, la voce brutale di Kevin Russell era un marchio di fabbrica del gruppo.\nAccuse di estremismo di destra.\nAncora oggi la band \u00e8 accusata - nonostante pareri contrastanti - di avere tendenze di destra, e spesso viene presa ad esempio una canzone del 1981, \"T\u00fcrk\u00e4hn rauhs\" (forma modificata del tedesco \"T\u00fcrken raus\", ovvero \"Fuori i Turchi\"). La canzone fu scritta durante il periodo punk. Gli Onkelz dicono che la canzone \u00e8 stata scritta come reazione rivolta a una specifica gang di Turchi che pi\u00f9 volte si \u00e8 scontrata con gli Onkelz. I critici invece asseriscono che sia una canzone di stampo razzista. Quest'ultima interpretazione \u00e8 compatibile con il periodo in cui \u00e8 stata scritta, quando la band era dichiaratamente di destra. Anche la canzone \"Deutschland den Deutschen\" (La Germania ai Tedeschi), una versione rivisitata di \"Oi, Oi, Oi\" viene spesso additata quale esempio di estremismo. Anche questa canzone \u00e8 stata scritta come reazione ad alcune esperienze \"on the street\".\nUn'altra canzone del 1981, \"SS-Staat\" (Stato SS), nel singolo \"Kill the Hippies - Oi!\", \u00e8 intesa come provocazione ai nazisti. A causa della bassa qualit\u00e0 di registrazione il passaggio \"SS-Staat im Staate, wir wollen's nicht erleben\" (\"\"Stato SS nello Stato, non lo vogliamo vedere\") viene frainteso come \"SS-Staat im Staate, wir wollen's mit erleben\" (\"Stato SS nello stato, vogliamo vederlo!\"\").\nI fan della band riferiscono che \"T\u00fcrk\u00e4hn rauhs\" e \"Deutschland den Deutschen\" non sono mai state pubblicate ufficialmente dai B\u00f6hse Onkelz. Queste canzoni sono circolate solamente su musicassette duplicate. Weidner disse in un'intervista: \"Il testo \u00e8 di una stupidit\u00e0 immane e ovviamente non fu mai pubblicata e mai sar\u00e0 pubblicata\".\nComunque la band ha sempre rinnegato le tendenze di destra gi\u00e0 dal 1985 e ha scritto successivamente molti pezzi contro gli estremismi, i totalitarmismi e il razzismo."}
{"id": "906921", "revid": "767487", "url": "https://it.wikipedia.org/wiki?curid=906921", "title": "OpenVG", "text": "OpenVG (Open Vector Graphics) \u00e8 una specifica che definisce una API studiata per velocizzare la grafica vettoriale 2D di sistemi portatili.\n\u00c8 stato progettata da un gruppo di lavoro composto da diverse aziende del settore per grafica vettoriale 2D con hardware accelerato. Il suo scopo principale sono i telefoni cellulari, i palmari, console come la PlayStation 3, ed altri prodotti dell'elettronica di consumo, per permettere di creare interfacce utente responsive, ottimizzando l'utilizzo di risorse. In particolare permette di accelerare sequenze Flash o SVG.\nIl gruppo OpenVG fu creato il 6 luglio 2004 da una selezione tra le maggiori aziende del campo. La prima bozza delle specifiche fu rilasciata alla fine del 2004, mentre la versione 1.0 fu pubblicata il 1\u00ba agosto 2005.\nFinora non vi \u00e8 alcuna implementazione open source, ma il 16 gennaio 2007, Zack Rusin ha annunciato dal suo blog l'inizio di una implementazione open source di OpenVG poggiata su QtOpenGL. Il motivo maggiore per questa scelta \u00e8 da cercarsi nelle presunte qualit\u00e0 e prestazioni di QtOpenGL.\nStoria.\nIl gruppo OpenVG \u00e8 stato formato il 6 luglio 2004 da una selezione di importanti aziende tra cui 3Dlabs, Bitboys, Ericsson, Hybrid Graphics, Imagination Technologies, Motorola, Nokia, PalmSource, Symbian e Sun Microsystems. Altre aziende tra cui produttori di chip ATI, LG Electronics, Mitsubishi Electric, NVIDIA e Texas Instruments e fornitori di software e / o IP DMP, Esmertec, ETRI, Falanx Microsystems, Futuremark, HI Corporation, Ikivo , HUONE (ex MTIS), Superscape e Wow4M hanno partecipato al gruppo di lavoro. La prima bozza delle specifiche del gruppo \u00e8 stata resa disponibile alla fine del 2004 e la versione 1.0 delle specifiche \u00e8 stata rilasciata il 1\u00ba agosto 2005.\nIl 16 gennaio 2007, Zack Rusin di Tungsten Graphics ha annunciato l'inizio di un'implementazione open source indipendente di OpenVG basata su QtOpenGL.\nPoco dopo, Ivan Leben ha avviato un altro progetto open source per implementare un'implementazione ANSI C della specifica su OpenGL.\nDal 27 febbraio 2007 l'implementazione di riferimento di esempio OpenVG \u00e8 disponibile sul sito Web Khronos con licenza open source MIT.\nIl 9 dicembre 2008, il gruppo Khronos ha rilasciato pubblicamente la specifica OpenVG 1.1. Questa ultima revisione include il rendering dei glifi per il testo accelerato, l'anti-aliasing migliorato e il supporto Flash. Viene inoltre fornita un'implementazione di riferimento aggiornata, nonch\u00e9 una suite di test di conformit\u00e0.\nIl 1\u00ba maggio 2009 Rusin ha aggiunto il tracker di stato OpenVG a Mesa, che consente alla grafica vettoriale SVG di essere accelerata hardware da qualsiasi driver basato su Gallium3D. \u00c8 stato rimosso di nuovo in Mesa 10.6 il 15 giugno 2015.\nNel settembre 2011 il gruppo di lavoro OpenVG ha deciso di non organizzare riunioni regolari per un'ulteriore standardizzazione. Tuttavia, il gruppo di lavoro ha deciso di continuare la manutenzione e la promozione della specifica OpenVG 1.1."}
{"id": "906924", "revid": "7515873", "url": "https://it.wikipedia.org/wiki?curid=906924", "title": "Khukuri", "text": ""}
{"id": "906925", "revid": "124123", "url": "https://it.wikipedia.org/wiki?curid=906925", "title": "Dositeo (matematico)", "text": "Biografia.\nDositeo di Pelusio \u00e8 conosciuto soprattutto come corrispondente di Archimede di Siracusa, che dopo la morte di Conone gli invia diversi suoi lavori: il trattato sulla \"Quadratura della parabola\", i due distinti trattati \"Sulla sfera e il cilindro\", un libro \"Sulle spirali\" e un trattato \"Sui conoidi e sferoidi\"; si tratta in sostanza delle opere vertenti sull'approccio di Archimede al calcolo infinitesimale.\nL'astronomo Gemino e altri autori riferiscono sue osservazioni astronomiche e accennano a due sue opere, che non ci sono giunte: in una di esse aveva discusso i \"Fenomeni\" di Arato di Soli e di Eudosso di Cnido; l'altra verteva sul calendario.\nSecondo Diocle, che ne parla nella sua opera sull'argomento, Dositeo si era interessato alla progettazione di specchi ustori, senza per\u00f2 fornirne una teoria rigorosa.\n\u00c8 stata avanzata l'ipotesi che si trattasse di un matematico ebreo: il nome proprio di persona Dositeo, ad Alessandria, si trova sempre associato a persone ebree. Il prenome stesso \u00e8 la traduzione, nel greco ellenistico dell'ebraico Matityahu, che ha in italiano un equivalente in Matteo."}
{"id": "906927", "revid": "22414", "url": "https://it.wikipedia.org/wiki?curid=906927", "title": "History of Middle-earth", "text": ""}
{"id": "906929", "revid": "117174849", "url": "https://it.wikipedia.org/wiki?curid=906929", "title": "Strategia di Lisbona", "text": "La strategia di Lisbona \u00e8 un programma di riforme economiche approvato a Lisbona dai capi di Stato e di governo dei Paesi membri dell'Unione europea nel 2000.\nPrende il nome dalla riunione straordinaria tenutasi a Lisbona nel marzo del 2000.\nDopo questo incontro viene \"istituzionalizzato\" il Consiglio europeo di primavera, un vertice tra i capi di Stato e di governo da tenersi ogni anno a marzo e focalizzato interamente sui temi economici e sociali.\nObiettivi e temi.\nL'obiettivo espressamente dichiarato \u00e8 quello di fare dell'Unione \"la pi\u00f9 competitiva e dinamica economia della conoscenza entro il 2010\".\nCaratteristica peculiare \u00e8 che per la prima volta i temi della conoscenza sono individuati come portanti, pur essendo un documento che spazia in tutti i campi della politica economica europea: \nLe resistenze avanzate a tale strategia provengono da chi sostiene che \"gli obiettivi sono condivisibili: ma essi appartengono perlopi\u00f9 alla sfera delle decisioni nazionali\".\nSecondo questa concezione, l'Unione non ha competenza in materia, e a maggior ragione i poteri d'intervento.\nCoordinamento aperto delle politiche economiche.\nSu impulso della Commissione, il Consiglio europeo ha utilizzato il metodo del coordinamento aperto delle politiche economiche, che \u00e8 espressamente previsto dal Trattato per le politiche dell'occupazione. In tal modo ha potuto giocare un ruolo crescente in queste materie.\nSono stati definiti obiettivi comuni a livello dell'Unione, mentre i singoli paesi possono compiere un'adesione volontaria a tali obiettivi.\nIn questi casi gli organi comunitari hanno usato il controllo dei\" progressi\" compiuti attraverso meccanismi di \"benchmarking\" e \"pressione dei pari\".\nPriorit\u00e0.\nCon la strategia di Lisbona si fissavano gli obiettivi strategici al fine di sostenere l'occupazione, le riforme economiche e la coesione sociale nel contesto di un'economia basata sulla conoscenza, la lotta alla povert\u00e0 e all'esclusione sociale diviene, per la prima volta obiettivo comune della Comunit\u00e0 e dei singoli Stati membri.\nRilancio.\nNel 2005, a met\u00e0 del decennio previsto, si \u00e8 sentita la necessit\u00e0 di fare il punto della situazione e di indicare le condizioni per un rilancio.\nDibattito in Italia.\nIl tema dell'agenda di Lisbona \u00e8 tenuto vivo soprattutto dalle iniziative dei convegni \"Condividi la conoscenza\" ad esse dedicate, .\nLa centralit\u00e0 del ruolo di Internet e del tema collegato del diritto d'autore si \u00e8 intrecciato con corrispondenti temi affrontati dalla Unione europea. La forte spinta degli interessi economici legati al tema del diritto d'autore aveva fatto nascere una grande attenzione all'armonizzazione delle norme penali in tale tema, con il progetto di direttiva Ipred2, con la presenza, per\u00f2, di un forte movimento di opinione che \u00e8 riuscito ad introdurre alcuni emendamenti correttivi. Il principale (l'emendamento 16) ha chiarito che la normativa penalistica non deve trovare applicazione nell'ambito dell'uso a fini di insegnamento, con l'espressa motivazione \"gli insegnanti non sono dei criminali\"."}
{"id": "906931", "revid": "729019", "url": "https://it.wikipedia.org/wiki?curid=906931", "title": "S-Bahn della Germania Centrale", "text": "La S-Bahn della Germania Centrale () \u00e8 un servizio ferroviario gestito dalla Deutsche Bahn.\nStoria.\nLa S-Bahn di Lipsia.\nIl primo servizio di S-Bahn a Lipsia (linea A) fu attivato il 12 luglio 1969. Consisteva in una linea, dalla curiosa forma a cuore, che univa Gaschwitz con la stazione centrale, passando ad est (St\u00f6tteritz) e ad ovest (Plagwitz) del centro cittadino. In occasione dell'attivazione del servizio S-Bahn furono aggiunte a tale linea sei nuove fermate ferroviarie, e ulteriori tre negli anni seguenti.\nIl 26 maggio 1974 venne aggiunta la linea dalla stazione centrale di Lipsia a Wurzen (linea B), sulla quale vennero aperte due nuove fermate.\nLa S-Bahn di Halle.\nNel 1967 venne attivato un nuovo servizio ferroviario, senza fermate intermedie e a trazione diesel, fra la stazione centrale di Halle e la nuova citt\u00e0 satellite di Halle-Neustadt, all'epoca in costruzione; il capolinea fu posto nella nuova fermata di Zscherbener Stra\u00dfe.\nIl vero e proprio servizio S-Bahn fu attivato il 27 settembre 1969, grazie al prolungamento da Zscherbener Stra\u00dfe a Halle-Nietleben, alla contemporanea attivazione della trazione elettrica e all'introduzione di una speciale tariffa S-Bahn; nella stessa data venne anche attivato un servizio S-Bahn, provvisoriamente a trazione diesel, dalla stazione centrale a Halle-Trotha.\nNell'autunno 1971 la S-Bahn fu prolungata da Halle-Nietleben a Halle-D\u00f6lau.\nNell'autunno 1972 venne attivato un binario indipendente elettrificato fra la stazione centrale e Halle-Trotha; in tal modo il collegamento esercito a trazione diesel venne sostituito da un prolungamento della linea a trazione elettrica, che divenne cos\u00ec passante (Halle-D\u00f6lau - stazione centrale - Halle-Trotha).\nMateriale rotabile.\nPassato.\nSulla rete di Lipsia erano in servizio treni navetta trainati da locomotive elettriche serie 211 e 242. Sulla linea S2, meno trafficata, erano invece utilizzate automotrici diesel serie 171.\nFurono provati anche gli elettrotreni prototipo serie 280, che non ottennero il successo sperato. In seguito vennero introdotti treni navetta a due piani, trainati da locomotive elettriche gruppo 143.\nPresente.\nAttualmente le linee della rete sono esercite con gli elettrotreni serie 442."}
{"id": "906933", "revid": "767487", "url": "https://it.wikipedia.org/wiki?curid=906933", "title": "Private Line", "text": "I Private Line sono un gruppo musicale Sleaze Rock finlandese fondato nel 1996 a Helsinki.\nBiografia.\nPartecipando a varie competition di band esordienti e mettendo da parte i soldi delle vincite, nel 1998 i Private Line diedero alla luce il primo EP \"Smooth Motions\", un disco influenzato da ritmiche dure e selvagge dello sleaze glam.\nIncominciarono a fare diversi concerti, a far uscire un demo anche all'estero e la formazione sub\u00ec qualche cambiamento. Quando nel 2001 la band si trasfer\u00ec ad Helsinki il chitarrista Jari Huuttunen lasci\u00f2 la band per unirsi al gruppo Timo Rautiainen &amp; Trio Niskalaukaus, e al suo posto entr\u00f2 a far parte del gruppo l'ex chitarrista/cantante dei Palmcut Jack Smack.\nComposto da sei brani, il secondo EP \"Six Songs of Hellcity Trendkill\", pubblicato da Bad Habits Records/Kraklund Records, segn\u00f2 il loro ufficiale esordio.\nNel 2004 viene alla luce l'album di debutto \"21st Century Pirates\", pubblicato da Bad Habits Records/Playground Music), riuscendo a farsi notare anche all'estero. L'album venne pubblicato anche in Giappone, Russia e Italia.\nNel maggio del 2006 il singolo \"Broken Promised Land\" anticip\u00f2 il secondo album \"Evel Knievel Factor\". Girarono il video del singolo a Los Angeles e nel deserto del Nevada durante il settembre del 2006, e con esso diverse foto promo con il fotografo finlandese Ville Juurikkala. Il 1\u00ba novembre l'album usc\u00ec finalmente in Finlandia con 11 canzoni. Verso met\u00e0 dicembre, una versione speciale del CD usc\u00ec in Giappone, contenente due canzoni inedite dal titolo \"Tokyo\" e \"He's a Whore\"; la band decider\u00e0 poi di usare la prima come b-side del singolo \"Sound Advice\" uscito il 31 gennaio 2007 (di cui poi verr\u00e0 girato il video e fatto uscire lo stesso giorno) assieme alla canzone \"Criminal\" (al momento ancora inedita)."}
{"id": "906936", "revid": "94647", "url": "https://it.wikipedia.org/wiki?curid=906936", "title": "Kristen Kreuk", "text": ""}
{"id": "906937", "revid": "1442080", "url": "https://it.wikipedia.org/wiki?curid=906937", "title": "Julien Blaine", "text": "Vive a Ventabren e a Marsiglia. Nella sua vita artistica ha assunto numerose identit\u00e0. Il suo vero nome \u00e8 Christian Poitevin.\nHa fondato diverse riviste, tra le quali \u201cApproches\u201d, \u201cRobho\u201d, \u201cGeronymo\u201d e \u201cDoc(k)s\u201d. Ha diretto collane editoriali, tra le quali \u201cZ\u00e9rosscopiz\u201d (1979/89) e \u201cV.A.C.\u201d (ventuno titoli pubblicati a partire dal 1997).\nHa realizzato numerose pi\u00e8ces sonore, alcune delle quali sono documentate in cassette, dischi e CD. \u00c8 presente in diverse audio-antologie pubblicate sotto le sigle di \u201cBaobab\u201d (1979), \u201cAudio Art\u201d (1978), \u201cBreathing Space\u201c (1979), \u201cVec\u201d (1979 e 1982), \u201cInter\u201d (Neoson, 1985), \u201dIl Verri\u201d (\"Verbivocovisual\", 2005), ecc. \u00c8 rappresentato, tra l'altro, nello storico LP \"Text und Aktionsabend\" (Ed. Anastasia Bitzos, 1968) e in \"Polyphonix\" (Ed Multhipla Records, 1981).\nHa realizzato numerossissime edizioni in tiratura limitata e libri d'artista. Tra le mostre personali ricordiamo almeno quelle alla \"Galerie Lara Vincy\" (Parigi, 1979, 1992, 2002), alla galleria \"Franklin Furnace\" (New York, 1980), al Centre Pompidou (Parigi, 1982), allo \"Studio Morra\" (Napoli, 1986), al \"Mercato del Sale\" (Milano, 1987), fino alle pi\u00f9 recenti presso la \"Galerie Meyer\" (Marsiglia, 2004), \"Studiobrescia\" (Brescia, 2004), \"Espace \u00e0 vendre\" (Nice, 2004).\nTra le rassegne collettive sono da ricordare almeno la \"Biennale de Paris\" (1967) e la serie di mostre \"Logomotives\" (1983/1992).\nHa partecipato come autore e attore a film e videofilm, tra i quali \"Collage\" (Sarenco, 1984), \"En attendant la trois\u00e8me guerre mondial\" (Sarenco, 1985/1986), \"De la po\u00e8sie visuelle \u00e0 l'art total\" (Claudio Francia, 1999).\nHa registrato video-performance per \"T\u00e9l\u00e9-Lib\u00e9ration\", \"Atelier Sud Vid\u00e9o\", Centre Pompidou, ecc.\n\u00c8 un organizzatore culturale molto attivo che segue con attenzione l'evoluzione delle ricerche poetiche internazionali.\nDirige il V.A.C. (Ventabren Art Contemporain). \u00c8 stato l'animatore dei festival di poesia sonora d'Avignon (1977, 1978, 1979), di Cogolin (1984, 1985, 1986), di Allauch (1987) e di Tarascon (dal 1988 al 1993). \u00c8 co-organizzatore del festival di Lod\u00e8ve dal 1997."}
{"id": "906938", "revid": "48193", "url": "https://it.wikipedia.org/wiki?curid=906938", "title": "Regressione non lineare", "text": ""}
{"id": "906939", "revid": "1568601", "url": "https://it.wikipedia.org/wiki?curid=906939", "title": "Piz Roseg", "text": "Il Piz Roseg (pronuncia romancia ) \u00e8 una montagna isolata del Massiccio del Bernina, che chiude la Val Roseg verso sud.\nDescrizione.\nLa cima principale \u00e8 alta \u00a0m s.l.m. Una grande sella divide la cima dallo strato delle nevi perenni che arriva ai \u00a0m. A oriente, tra il Piz Roseg e il Piz Scerscen, si trova la \"Porta da Roseg\" a \u00a0m. Lungo la via che conduce dallo spigolo tra la cima principale e la Porta da Roseg si passa per il \"Piccolo Roseg\" (o \"Roseg Pitschen\") (\u00a0m).\nI ghiacciai che si dipartono dal Piz Roseg sono tre:\nIl confine tra Italia e Svizzera passa per la Porta da Roseg, a breve distanza della cima principale del Piz Roseg (sul Piccolo Roseg) e continua in direzione sud-ovest per lo Spigolo Sella."}
{"id": "906940", "revid": "226458", "url": "https://it.wikipedia.org/wiki?curid=906940", "title": "Case Morolo", "text": ""}
{"id": "906949", "revid": "117826940", "url": "https://it.wikipedia.org/wiki?curid=906949", "title": "John Buscema", "text": " Era il fratello maggiore di Sal Buscema, anch'egli fumettista. La sua fama \u00e8 dovuta principalmente al suo lavoro con i supereroi per la Marvel Comics, in particolare per Silver Surfer, e per i moltissimi albi di Conan il barbaro realizzati sempre per la Marvel, quando deteneva i diritti sul personaggio. Viene spesso citato con i nomignoli \"Big John\" e \"Michelangelo dei fumetti\".\nCarriera.\nNato a Brooklyn, quartiere di New York, da genitori italiani (originari di Pozzallo, nel ragusano), John ha studiato al liceo \"High School of Music and Art\" a Manhattan. Dopo il liceo ha frequentato il Pratt Institute diplomandosi in disegno e appassionandosi ai maestri del Rinascimento italiano, ha studiato disegno dal vero al Brooklyn Museum per un anno. Sin da giovane era appassionato di fumetti, in particolare del Prince Valiant di Hal Foster, del Flash Gordon di Alex Raymond e del Tarzan disegnato da Burne Hogarth.\nQuesti artisti ebbero una notevole influenza sull'opera di Buscema. Ha anche visitato diversi musei per studiare le opere di Michelangelo, Leonardo Da Vinci, Raffaello Sanzio e Pieter Paul Rubens. Allo stesso tempo ha seguito anche l'opera di artisti contemporanei come Norman Rockwell, Dean Cornwell, Coby Whitmore, Albert Dorne e Robert Fawcett. Proprio questi suoi studi e il suo stile vigoroso e dinamico contribuirono a farlo soprannominare il \"Michelangelo dei fumetti\". John ha realizzato illustrazioni per libri e riviste come American Legion, e layout pubblicitari Eastern Airlines e \"Seagrams Whiskey\".\nNel 1948 ha lavorato per un breve periodo per la Timely Comics/Atlas Comics (poi diventata Marvel Comics). Ha servito U.S.Army nel 1951, prima di ricevere il congedo con onore a causa di un'ulcera peptica, si \u00e8 sposato nel 1953.\nDurante gli anni di crisi dell'industria del fumetto, John ha lavorato in pubblicit\u00e0 per poi tornare nuovamente ai fumetti nel 1966 iniziando a collaborare con Stan Lee. Suo fratello minore, Sal Buscema, \u00e8 un apprezzato artista.\nJohn Buscema era molto legato all'Italia (i suoi genitori erano nativi della Sicilia) e periodicamente si stabiliva presso parenti nel piccolo paese di Pozzallo, in provincia di Ragusa.\nTra la fine degli anni settanta e buona parte degli anni ottanta cominci\u00f2 a disegnare le storie di Conan il barbaro, succedendo a Barry Windsor-Smith, per Conan disegn\u00f2 pi\u00f9 di 200 albi. Nel 1982 disegn\u00f2 anche alcuni story board per il film Conan il barbaro. Buscema \u00e8 rimasto alla Marvel fino al 1996 e il suo stile \u00e8 stato riconosciuto come \"stile Marvel\": \u00e8 per questo che proprio lui ha affiancato Stan Lee nel filmato \"How to draw comics the Marvel Way\".\nTra i personaggi pi\u00f9 riusciti da lui disegnati si ricordano Silver Surfer, i Vendicatori, i Fantastici Quattro, Thor, Conan il Barbaro.\nAmmalatosi di cancro allo stomaco alla fine del 2001, \u00e8 morto nel gennaio del 2002 a Port Jefferson, una citt\u00e0 nello stato di New York, ha lasciato sua moglie Dolores e suoi figli: John Jr., Dianne e sua nipote Stephanie Buscema, illustratrice freelance e fumettista, che ha iniziato inchiostrando proprio suo nonno."}
{"id": "906953", "revid": "1442080", "url": "https://it.wikipedia.org/wiki?curid=906953", "title": "Solenostomus", "text": "La famiglia dei Solenostomidae, composta dall'unico genere Solenostomus, \u00e8 detta dei pesci ago fantasma e comprende 5 specie di pesci d'acqua salata, dell'ordine dei Syngnathiformes. Affine a questo genere era l'estinto \"Calamostoma\", dell'Eocene medio.\nDistribuzione e habitat.\nQuesti pesci sono diffusi nelle barriere coralline dell'Indo-Pacifico.\nAlimentazione.\nI pesci ago fantasma si nutrono di zooplancton e piccoli invertebrati."}
{"id": "906957", "revid": "287204", "url": "https://it.wikipedia.org/wiki?curid=906957", "title": "Pterapogon kauderni", "text": "Il pterapogon kauderni, conosciuto comunemente come pesce cardinale di Banggai, \u00e8 un piccolo pesce d'acqua salata appartenente alla famiglia \"Apogonidae\".\nDistribuzione e habitat.\nUn tempo diffuso in tutte le barriere coralline dell'Oceano Pacifico centro-occidentale, oggi si ritiene sia circoscritto nelle acque attorno alle isole Banggai, in Indonesia.\nDescrizione.\nQuesto pesce si presenta con un profilo ovaloide, con un lungo e sottile peduncolo caudale. Sono presenti due pinne dorsali, la seconda delle quali molto sviluppata (soprattutto nel maschio, che ha anche la mandibola pi\u00f9 squadrata e pronunciata e tre piccole spine nella regione anale mentre le femmine ne hanno due), speculare all'anale. La coppia delle ventrali \u00e8 anch'essa molto sviluppata. La coda \u00e8 lunga e forcuta.\nLa livrea \u00e8 grigio argentea, con labbra nere e tre fasce verticali nere orlate di bianco che attraversano il corpo. Le pinne dorsali e l'anale sono grigie con una riga nera, puntinate di bianco, le ventrali sono nere anch'esse puntinate di bianco. Le pinne pettorali sono grigiastre, mentre la coda \u00e8 striata di nero orizzontalmente e puntinata di bianco.\nRaggiunge una lunghezza di 8 centimetri.\nRiproduzione.\nDopo la deposizione e la fecondazione delle uova il maschio inizia un lungo periodo di incubazione orale, che cesser\u00e0 soltanto quando gli avannotti avranno raggiunto una lunghezza di 8\u00a0mm. Una volta lasciati dal padre i giovani pesci si nascondono tra gli aculei dei ricci diadema.\nAlimentazione.\nSi ciba prevalentemente di crostacei e altri piccoli animali.\nConservazione e acquariofilia.\nUn tempo ambito ospite degli acquari marini, \"P. kauderni\" \u00e8 stato inserito nella lista IUCN nell'anno 2007, in quanto in pericolo per via di un mercato di acquariofilia non adeguatamente regolamentato a livello internazionale. ."}
{"id": "906963", "revid": "228587", "url": "https://it.wikipedia.org/wiki?curid=906963", "title": "MEIA", "text": "MEIA \u00e8 l'acronimo dell'inglese Microplate Enzymatic Immunoassay e cio\u00e8 \"determinazione immunoenzimatica a cattura di microparticelle\".\n\u00c8 un metodo di analisi immunologica utilizzato in biochimica ed ha la stessa valenza, affidabilit\u00e0 e precisione di altre metodologie quali ELISA, ELFA ed EIA.\nLa differenza tra le varie metodologie \u00e8 sostanzialmente data dal tipo di reazione chimica impiegata per la rilevazione dell'eventuale organismo patogeno.\nViene inoltre spesso utilizzata come test di screening per la ricerca del virus HIV.\nLa sensibilit\u00e0 di tale test supera il 99,9%."}
{"id": "907007", "revid": "55935", "url": "https://it.wikipedia.org/wiki?curid=907007", "title": "Alfonso I di Napoli", "text": ""}
{"id": "907008", "revid": "1048993", "url": "https://it.wikipedia.org/wiki?curid=907008", "title": "Pamela Saino", "text": "Biografia.\nNata a Milano, sin da bambina vive a Roma, dove consegue la maturit\u00e0 linguistica per poi iscriversi alla Facolt\u00e0 di Arti e Scienze dello Spettacolo - Indirizzo Cinema. Ha un fratello minore, l'attore Andrea Saino.\nDebutta giovanissima, nel 1997, nel film \"Marianna Ucr\u00eca\", regia di Roberto Faenza. Nel 1998 inizia a lavorare nella pubblicit\u00e0. Nel 1999 partecipa alla miniserie TV \"Tutti per uno\" e l'anno seguente, con il ruolo di Francesca, nella terza stagione della serie TV \"Incantesimo\".\nNel 2001 entra a far parte del cast della serie televisiva \"Don Matteo\" nel ruolo di Patrizia Cecchini, figlia maggiore del Maresciallo Nino Cecchini (Nino Frassica) e successivamente moglie del capitano Giulio Tommasi (Simone Montedoro). Nel 2003 interpreta il ruolo di Orsolina nella serie \"Elisa di Rivombrosa\".\nL'anno successivo \u00e8 Lucia nel film \"Vaniglia e cioccolato\", diretto da Ciro Ippolito, e Chiara nella miniserie in quattro puntate \"Amiche\". Nel 2005 recita in \"De Gasperi, l'uomo della speranza\", miniserie in due puntate, in cui interpreta il ruolo di Cecilia De Gasperi, in \"Padri e figli\", in \"Gente di mare\" e in \"Provaci ancora prof!\", dove interpreta il ruolo di Sammy Lo Bue.\nNel 2006 veste i panni di Giulia Banti nella sesta stagione della serie \"Distretto di Polizia\"; l'anno seguente ritorna a interpretare il ruolo di Sammy nella seconda stagione di \"Provaci ancora prof!\".\nDal 2007 al 2009 \u00e8 testimonial della campagna pubblicitaria Telecom Alice con Diego Abatantuono ed Elena Sofia Ricci. Nel 2008 \u00e8 nel cast della miniserie di Canale 5, \"Questa \u00e8 la mia terra - Vent'anni dopo\", nel ruolo di Lucia. L'anno successivo fa parte del cast della miniserie \"Puccini\", nel ruolo di Doria Manfredi.\nNel 2012 \u00e8 nel cast della serie televisiva \"Il restauratore\" nel ruolo di Camilla D'Este, e interpreta Susy nel film per il cinema \"Buongiorno pap\u00e0\". Nel 2014 ritorna sul piccolo schermo con la miniserie \"Madre, aiutami\" nel ruolo di Suor Maria."}
{"id": "907009", "revid": "174925", "url": "https://it.wikipedia.org/wiki?curid=907009", "title": "Monastero Cistercense di Santa Susanna - Roma", "text": ""}
{"id": "907023", "revid": "65435", "url": "https://it.wikipedia.org/wiki?curid=907023", "title": "Massacro della Columbine", "text": ""}
{"id": "907024", "revid": "124928316", "url": "https://it.wikipedia.org/wiki?curid=907024", "title": "Eldar Oscuri", "text": "Nell'universo fittizio di \"Warhammer 40.000\", gli Eldar Oscuri sono una razza umanoide dai tratti marcatamente elfici. Sono una delle razze pi\u00f9 antiche ed avanzate nella storia dell'universo anche se comunque pi\u00f9 giovani di Necron, C'Tan e Antichi. I loro eserciti generalmente hanno nella velocit\u00e0 e nella tecnologia i loro punti di forza.\nStoria.\nOrigini.\nVerso la fine del loro impero, gli Eldar divennero dei sadici alla ricerca esclusiva dei piaceri personali. Ci\u00f2 diede i natali nel Warp a Slaanesh, che distrusse il loro impero. Dopo questo evento, conosciuto come la caduta, Slaanesh uccise tutti gli Eldar, eccetto gli arcamondi ed i mondi esoditi pi\u00f9 distanti. Gli Eldar Oscuri, chiamati dagli Eldar degli arcamondi anche \"i rinnegati di Comorraght\" sopravvissero perch\u00e9 la loro citt\u00e0, un tempo il principale centro dei commerci dell'antico impero Eldar, non si trova nello spazio reale, ma nella Rete, una parte di spazio Warp protetta dagli Dei del Caos, creata dagli Antichi. Gli Eldar Oscuri sono a tutti gli effetti identici agli Eldar del periodo appena precedente alla caduta.\nGli Eldar Oscuri sono pirati dello spazio, che lanciano attacchi devastanti attraverso tutta la galassia. Una razza temuta ed odiata che cerca costantemente nuove vittime per soddisfare i propri depravati piaceri.\nCon il passare dei millenni, gli Eldar Oscuri hanno totalmente dimenticato la ragione di ci\u00f2 che facevano e cominciarono a nutrire una sorta di sadico godimento ogni volta che infliggevano dolore in un essere vivente. Gli Eldar Oscuri sono completamente deviati e contorti in ogni senso.\nOggi.\nQuesti folli Eldar sono una piaga per le altre razze della galassia. Per millenni gli Eldar Oscuri hanno saccheggiato e depredato le altre razze, mutilando ed imprigionando coloro che trovavano sulla propria strada. Questi malvagi corsari dello spazio attaccano senza alcun preavviso, e compiuta la razzia si allontanano sulle proprie veloci navi prima che i rinforzi possano arrivare. Quando una flotta di Eldar Oscuri appare su un pianeta, i suoi abitanti sono sempre consapevoli che sar\u00e0 preferibile morire combattendo pi\u00f9 che essere catturati vivi.\nGli Eldar Oscuri infatti sono sempre in cerca di nuovi prigionieri per i loro sinistri propositi.\nPersonaggi.\nAsdrubael Vect, arconte della cabala del cuore nero.\nVect \u00e8 il cancro che si annida al cuore di Commorragh. \u00c8 stato lui nel corso dei millenni a trasformare la citt\u00e0 oscura da porto brulicante a metropoli galattica, a conquistare le casate nobili e portare i loro sottoreami sotto il suo comando. Non c'\u00e8 intrigo che non abbia ostacolato una dozzina di volte, nessun tradimento che non abbia previsto e volto a suo favore. Asdrubael Vect ha cominciato la sua vita come subordinato di bassa classe, venduto come schiavo da bambino, senza mai essere accettato dagli eldar oscuri di alto lignaggio. Ha fondato la \"cabala del cuore nero\" e ha conquistato Commorragh in pochissimo tempo. Asdrubael Vect \u00e8 presente anche in Dawn of War: Soulstorm dove, se il quartier generale degli Eldar Oscuri verr\u00e0 espugnato, fuggir\u00e0 attraverso un antico Portale della Rete riattivato, per tornare infine alla sua Commorragh.\nDrazhar, il Maestro di Lame.\nDrazhar, il Maestro di lame \u00e8 un incubo estremamente qualificato. Le armi di Drazhar sono un paio di lunghe spade seghettate. La sua persona \u00e8 un mistero anche per gli altri Incubi, non si \u00e8 mai tolto l'antica armatura che indossa, e raramente si degna di parlare con gli Eldar Oscuri pi\u00f9 nobili, figurarsi con i ranghi inferiori. Alcuni libri degli eserciti affermano che sarebbe l'antico principe fenice degli Scorpioni Venefici corrotto Arrha, rivale di Karandras, definito la fenice caduta che brilla alla luce del Chaos, e che dopo un duello con il rivale, nonch\u00e9 suo miglior allievo, sia fuggito ferito ed umiliato nella Rete divenendo una figura di rilievo negli incubi e Karandras abbia assunto il rango di asurya.\nUrien Rakart, mastro Homunculus.\nUno dei maggiori esponenti del misterioso gruppo di Eldar Oscuri chiamati homuncoli, questi antichissimi esseri (si mormora che esistessero ancora prima della Caduta) hanno portato ai massimi livelli l'arte chirurgica, al punto di essere capaci di riportare in vita i morti, purch\u00e9 del cadavere rimanga almeno un brandello di carne, in particolare Urien Rakart \u00e8 capace di guarire istantaneamente qualsiasi ferita gli venga inflitta. Solitamente scende in campo con una spada avvelenata e con un guanto che fa sciogliere i nemici con il semplice tocco."}
{"id": "907026", "revid": "1652134", "url": "https://it.wikipedia.org/wiki?curid=907026", "title": "Mario Sperone", "text": "Carriera.\nGiocatore.\nDa mediano, Sperone vest\u00ec per tutta la sua carriera la maglia granata del Torino, squadra con la quale collezion\u00f2 138 presenze (di cui una in Coppa Italia) in nove stagioni consecutive. Esord\u00ec in prima squadra il 10 febbraio 1924 in Torino-Novese (5-0); disput\u00f2 oltre 70 partite nei campionati di Divisione Nazionale fra il 1926 e il 1929, vincendo il titolo nel 1926-27 (poi revocato) e nel 1927-28. Dal 1929 al 1932 gioc\u00f2 47 partite in tre campionati di Serie A. L'ultimo incontro disputato fu Milan-Torino del 29 maggio 1932 (6-1).\nIl 17 aprile 1927 esord\u00ec anche con la maglia della Nazionale nella gara amichevole di Torino vinta per 3-1 contro il .\nAllenatore.\nTra i granata intraprese anche la carriera di allenatore, subentrando nel 1938 a Gyula Feldmann. Nella stagione successiva fu il secondo di Ern\u0151 Erbstein, nel 1940-1941 di Tony Cargnelli e nel 1941-1942 di Andr\u00e1s Kuttik. Nel dopoguerra allen\u00f2 l'Alessandria, vincendo il campionato di Serie B-C Alta Italia 1945-1946; nel 1947-48 vinse lo scudetto alla guida del Grande Torino, con 16 punti di vantaggio sulle seconde classificate e 125 reti messe a segno in 40 partite disputate.\nAllenatore e tecnico di constatate capacit\u00e0, ha guidato tra le altre Lazio, Milan e Palermo, con una parentesi anche nelle Nazionali giovanili, concludendo la carriera sulla panchina dell'Alessandria nel 1957, quando a sette gare dalla fine del campionato rassegn\u00f2 le dimissioni e venne sostituito da Luciano Robotti. Collabor\u00f2 anche nel settore giovanile del Torino come osservatore."}
{"id": "907029", "revid": "1005847", "url": "https://it.wikipedia.org/wiki?curid=907029", "title": "Andrea Ferrari (generale)", "text": "\u00c8 ricordato per essere stato il generale del corpo volontari romani nella Prima guerra d'indipendenza durante il Risorgimento e della Repubblica Romana.\nEsordi.\nDa giovane prest\u00f2 servizio nell'esercito napoleonico, prendendo parte alle campagne imperiali come ufficiale di cavalleria in Egitto, Spagna e nell'esercito napoletano di Gioacchino Murat. Nella battaglia di Montmirail dell'11 febbraio 1814 fu ferito gravemente da una palla al petto e in quella occasione fu decorato della Legion d'onore. In Italia partecip\u00f2 ai moti rivoluzionari del 1820, in seguito ai quali fu costretto a rifugiarsi all'estero tra le file dei costituzionali francesi, arruolandosi poi, nel 1831, nella neonata Legione straniera francese con il grado di tenente aiutante maggiore.\nCombattente nella campagna d'Algeria, Andrea Ferrari percorse tutti i gradi, fino a quello di tenente colonnello comandante la Legione stessa, distinguendosi per singolare fermezza di carattere ed esemplare valore.\nPassata la Legione al servizio della Spagna, comand\u00f2 come colonnello nella guerra contro i Carlisti ed il 26 aprile 1836 rimase ferito a Tirapegni, ove ebbe luogo uno dei combattimenti pi\u00f9 gloriosi di quella campagna.\nSciolta la Legione nel 1838 a causa della decimazione della truppa, rientr\u00f2 in Francia, ove rimase in servizio del Corpo col grado di tenente colonnello fino al 1844, quando chiese di essere messo a riposo.\nLa difesa del Veneto e di Venezia.\nTornato a Roma, milit\u00f2 nell'esercito pontificio e nel 1848 ebbe l'incarico da parte del governo pontificio, regnante il papa Pio IX, di formare una \"legione\" di volontari nella prima guerra d'indipendenza contro l'Austria.\nIl papa inviava, infatti, alla guerra la non trascurabile forza di 7.500 uomini, organizzati in quattro reggimenti di fanteria italiana, reggimenti svizzeri, due reggimenti di cavalleria, tre batterie da campagna, due compagnie del Genio ed una di artificieri, al comando del piemontese Giovanni Durando. Al Ferrari, in posizione subordinata, venne affidato il comando dei 3.000 volontari.\nLa piccola armata part\u00ec da Roma il 24 marzo 1848, seguita il 26 dal Ferrari, con circa 2.300 volontari, che aumentarono per via (specie a Bologna) sino a 12.000. Ad essi se ne aggiunsero altri 1.200, organizzati da Livio Zambeccari.\nDurante la campagna Ferrari venne spesso in contrasto con il Durando. Si segnal\u00f2, comunque, per coraggio e tecnica militare nella difesa di Venezia dall'assedio.\nLa difesa di Roma.\nRientrato a Roma nel dicembre 1848, a gennaio del 1849 fu nominato comandante provvisorio della guardia civica; a gennaio fu anche eletto deputato all'Assemblea costituente, dove vot\u00f2 per la Repubblica.\nMor\u00ec nel giugno del 1849 combattendo contro i francesi. \u00c8 sepolto all'ossario del Gianicolo."}
{"id": "907031", "revid": "599013", "url": "https://it.wikipedia.org/wiki?curid=907031", "title": "Leopold von Ranke", "text": "Biografia.\nLa sua prima opera, \"Storie dei popoli latini e germanici dal 1494 al 1535\", pubblicata nel 1824, gli guadagn\u00f2 subito larga fama per il metodo rigorosamente scientifico che aveva adottato e che gli aveva permesso di mettere in luce tutta una serie di errori contenuti in precedenti opere storiografiche. Fece seguire a questa una serie di opere, composte in seguito a meticolose ricerche in ricchi archivi dell'Italia e della Germania, su grandiose ricostruzioni storiche.\nFu il maggiore storico tedesco dell'Ottocento, fondatore del metodo che fu prevalente nella storiografia sino agli anni sessanta del Novecento. Attenzione per le fonti documentarie, studio rigoroso dei fatti sulla base delle fonti e critica delle visioni positivistiche ed hegeliane furono il suo assetto principale. La dottrina metodologica ha il compito di mostrare i fatti come essi sono effettivamente apparsi, astenendosi dal proporre interpretazioni.\nFu critico nei confronti della filosofia della storia e in particolar modo dell'interpretazione proposta da Hegel, la quale escludeva la componente umana dalla storia, riconducendo al solo manifestarsi dell'idea nel mondo fenomenico il percorso storico, finalizzato al pieno affermarsi dell'idea stessa.\nRanke, invece, si proponeva di ricondurre la storia dal piano delle idee a quello dei fatti, connesse tramite una specifica correlazione. Secondo un legame immanente, l'idea non \u00e8 indagabile a priori slegata dagli eventi, cos\u00ec come nella comprensione della storia non \u00e8 possibile il passaggio dal particolare fenomenico all'universale dell'idea.\nL'oggetto della storia non pu\u00f2 essere analizzato n\u00e9 in senso positivista quale somma di semplici fatti, n\u00e9 per via strettamente speculativa, tramite concetti universali; per Ranke, le dottrine dominanti in un determinato periodo non possono essere valide in eterno per effettuare lo studio di periodi differenti. Le idee forti sono le tendenze dominanti in ciascun secolo, non \u00e8 possibile risalire tramite queste ad un concetto generale della storia.\nLa storia va pertanto intesa come una continua tensione tra evento e idea, inscindibili l'uno dall'altro, particolare ed immanente in ciascun periodo essa si attui.\nL'importanza di Ranke nella storiografia moderna \u00e8 notevole, perch\u00e9 egli introdusse in modo definitivo il metodo pi\u00f9 rigoroso nell'accertamento dei fatti storici sulla base della loro documentazione diretta. Particolarmente imponenti furono anche la vastit\u00e0 e la ricchezza della sua visione storica.\nPur ponendo talora l'accento in modo eccessivo sui fatti diplomatici e di politica internazionale, Ranke mostr\u00f2 che il quadro generale della ricostruzione storica \u00e8 quello di un'intera civilt\u00e0, anzich\u00e9 di un singolo stato, eliminando tutta una serie di pregiudizi che erano presenti nella storiografia a lui precedente a che dovevano ritornare spesso in quella successiva."}
{"id": "907033", "revid": "125365065", "url": "https://it.wikipedia.org/wiki?curid=907033", "title": "Thyrfing", "text": "I Thyrfing sono un gruppo viking metal svedese formatosi nel 1995. Il gruppo prende il nome dalla spada reale Tyrfing della mitologia norrena.\nStoria.\nI Thyrfing si formano nel 1995 grazie a Patrik Lindgren (chitarra), Jocke Kristensson (batteria), Peter L\u00f6f (tastiera), Kimmy Sj\u00f6lund (basso). All'inizio la band fu concepita come un side project, infatti Patrik e Jocke focalizzavano la loro attenzione sulla loro band principale, i Patheon (da non confondersi con la band ANSBM con lo stesso nome). La mitologia norrena e i Vichinghi furono sempre di grande interesse per tutti i membri della band, cos\u00ec i testi delle loro canzoni e le tematiche ruotano ancora intorno a questi argomenti. In principio, le sonorit\u00e0 erano caratterizzati da una batteria lenta, chitarre pesanti e una melodia filo-medievale.\nInizialmente i Thyrfing produssero due Demo che procurarono al gruppo una discreta fama, alla quale segui la firma con la casa discografica Hammerheart Record, olandese, nel 1997.\nIl primo album fu registrato nel 1998 nei Sunlight's Studios di Stoccolma.\nIl secondo, prodotto nello stesso anno negli Abyss Studios, si present\u00f2 molto pi\u00f9 sinfonico del precedente; mantenne comunque ben salde le sue radici in ambito metal e saldi erano i contatti coi le opere del passato.\nDopo una pausa, Tommy T\u00e4gtgren ritorn\u00f2 a suonare e nel 2000 i Thyrfing pubblicarono il loro terzo album, Urkraft, il quale fu accompagnato da un minitour con Primordial e Shadowbreed in Belgio, Paesi Bassi e Germania.\nNel 2001 nei Dig-Out Studios insieme a Daniel Bergstrand pubblicarono il loro album pi\u00f9 maturo, Vansinnesvior (Songs of Madness), che verr\u00e0 distribuito nel giugno dell'anno dopo. \u00c8 considerato un passo in avanti per la band: le chitarre infatti sono pi\u00f9 impostate, le tastiere pi\u00f9 frequenti e segna il passaggio al Viking Svedese, un genere ben definito.\nNell'inverno 2001 per supportare il loro album fanno una serie di concerti con i Freedom Call e i Dismember a Stoccolma e nel Benelux con i Cruachan.\nIl 2003 fu un anno caratterizzato da una gran quantit\u00e0 di live: presenziarono anche al Wacken Open Air e numerose furono le prestazioni insieme a Skyfire, Ancient Rites e Primordial.\nNell'Aprile del 2005 i Thyrfing entrano negli EMI Studios per registrare la loro quinta fatica, intitolata Farsotstider (Periodo di piaghe), pubblicata nel novembre dello stesso anno. Questo album a differenza dei precedenti lascia lievemente le melodie e i temi norreni dei precedenti lavori, e parla pi\u00f9 nello specifico della peste giunta in Scandinavia. Presenta inoltre una sonorit\u00e0 pi\u00f9 black con una lieve riduzione delle tastiere e dell'aspetto epico.\nIl 2006 va ricordato come la prima data negli USA dei Thyrfing, assieme ai Moonsorrow e ai Primordial.\nNel 2007 la band annunci\u00f2 che il cantante Thomas V\u00e4\u00e4n\u00e4nen e il chitarrista Henrik Svegsj\u00f6 avrebbero lasciato il gruppo a causa di una perdita di interesse. Al posto di Thomas, sopraggiunse l'ex cantante dei Naglfar, Jens Ryd\u00e9n. Nessun rimpiazzo invece per Henrik, in quanto la band ha deciso di continuare con un solo chitarrista.\nIl 22 ottobre 2008 venne fatto uscire l'album \"Hels Vite\"."}
{"id": "907034", "revid": "767487", "url": "https://it.wikipedia.org/wiki?curid=907034", "title": "Ship of Dreams", "text": "Ship of Dreams \u00e8 un album del 2004 di David Knopfler."}
{"id": "907035", "revid": "767487", "url": "https://it.wikipedia.org/wiki?curid=907035", "title": "Galerina stylifera", "text": "\"Galerina stylifera\" (G.F. Atk.) A.H. Sm. &amp; Singer, Sydowia 11: 449 (1958) [1957].\nDescrizione della specie.\nCappello.\n3\u20134\u00a0cm di diametro, conico poi convesso ed un po' mamellonato\nLamelle.\nAdnate, abbastanza strette, ocracee, \nGambo.\n4-8 x 0,2-0,4\u00a0cm, subsquamuloso con squame biancastre, color miele all'apice e rossastro verso la base fino a rosso-nerastro.\nHabitat.\nCresce sotto conifere a volte in gruppi di 30-50 esemplari.\nCommestibilit\u00e0.\nNon commestibile"}
{"id": "907036", "revid": "15756", "url": "https://it.wikipedia.org/wiki?curid=907036", "title": "Centro d'informazione sulla sterilizzazione e sull'aborto", "text": "Il Centro d'informazione sulla sterilizzazione e sull'aborto (CISA) fu fondato a Milano nel 1973 tra gli altri da Emma Bonino, Adele Faccio, Luigi De Marchi e Maria Adelaide Aglietta con lo scopo di fornire informazione e assistenza su contraccezione, sterilizzazione e aborto. La sede del CISA \u00e8 quella storica del Partito Radicale a Milano, in corso di Porta Vigentina 15/A, sede dell'Associazione Radicale Enzo Tortora - Radicali Milano fino al 23 ottobre 2007, giorno in cui i radicali furono sfrattati dalla storica sede.\nNel 1975 la Bonino, all\u2019epoca dirigente del Centro Informazione sulla Sterilizzazione e l\u2019Aborto non solo fu arrestata, ma ella stessa si consegn\u00f2 agli arresti, allo scopo di sensibilizzare sul tema dell\u2019aborto e solo in seguito, un anno dopo, entr\u00f2 in politica coi nascenti Radicali.\nEmma Bonino ha sostenuto che il suo scopo non era praticare aborti clandestini, ma sottrarre le donne all\u2019aborto clandestino, effettuato all\u2019estero per le persone pi\u00f9 abbienti, in condizioni igienico-sanitarie malagevoli per i ceti poveri, usando un metodo (il metodo Karman) che fosse possibile praticare in sicurezza anche usando apparati alternativi a quelli usuali.\nI d\u00e9pliant del CISA peraltro esprimevano sin dal primo momento quale sarebbe stato il limite di tempo entro il quale sarebbero intervenuti per mezzo di medici che praticano l\u2019aspirazione con la cannula Karman. Non \u00e8 un atto chirurgico e non \u00e8 un intervento operatorio dannoso per l\u2019utero, come il raschiamento. \u00c8 un sistema meccanico con cui, per mezzo di una piccola canna e di una pompa aspirante, si aspira il contenuto dell\u2019utero e l'eventuale embrione presente prima del terzo mese, come prevedono tra l'altro le attuali norme sull\u2019IVG.\nCollegamenti esterni.\nD\u00e9pliant edito dal CISA in uno dei momenti culminanti della battaglia per la legalizzazione dell'aborto"}
{"id": "907039", "revid": "1442080", "url": "https://it.wikipedia.org/wiki?curid=907039", "title": "Daniele Ranzoni", "text": "Biografia.\nPrecoce talento artistico, studia privatamente disegno con il ferrarese Luigi Litta e in seguito, grazie a una borsa di studio elargita da imprenditori concittadini, frequenta i corsi di Giuseppe Sogni presso l'Accademia di Brera e \nsuccessivamente (1859-1860) quelli dell'Accademia Albertina di Torino, concludendo gli studi di nuovo a Brera dove \u00e8 allievo, \ncon Mos\u00e8 Bianchi e Tranquillo Cremona, della Scuola del Nudo di Giuseppe Bertini.\nIl rientro a Intra, dove vive con i genitori Francesco ed Elisabetta Franzosini e i cinque fratelli, corrisponde a un periodo di intensa \nattivit\u00e0 pittorica. Si afferma nel disegno e nella pittura, impostata sullo studio dal vero e l\u2019uso di una tavolozza chiara, gi\u00e0 espressiva di \nluminosit\u00e0; fonda il \"Circolo dell\u2019Armonia\", primo gruppo \"Scapigliato\" dove si radunano giovani artisti, professionisti e intellettuali, come lui accaniti nel prendere di mira la rigidit\u00e0 borghese. \nContemporaneamente, entra in contatto con il raffinato ambiente aristocratico del Lago Maggiore. \nIn questo periodo, a partire dal 1862 (\"Ritratto di Agostino Rossi detto Tuffin\") partecipa con frequenza alle mostre della Biennale di Venezia. \nIl 2 ottobre del 1868 il torrente San Bernardino allaga Intra; sconvolto dalla tragedia, Ranzoni torna a Milano con l\u2019intenzione di arruolarsi nelle file garibaldine, ma l'amico Cremona lo dissuade e lo ospita. \nIl sodalizio produce una ricerca sulla pennellata e il cromatismo in cui Ranzoni, creatore della cosiddetta \"macchia scapigliata\", \u00e8 la forza motrice.\nInsieme a Cremona, agli scultori Giuseppe Grandi e Medardo Rosso, Emilio Longoni, Filippo Carcano e Mos\u00e8 Bianchi \npartecipa alla \"boh\u00e8me\" milanese degli happenings di strada (intese come contestazioni dei valori borghesi d\u2019impronta sabauda) dando vita alla \"Scapigliatura artistica\", che conosce la sua et\u00e0 d\u2019oro nel decennio 1870-1880. \nNel 1872 \u00e8 tra i firmatari per la costituzione della \"Famiglia Artistica Milanese\" e partecipa con nove opere alla mostra annuale di Brera; pur ufficialmente residente a Milano, dal 1873 al 1877 trascorre lunghi periodi ospite dei principi Troubetzkoy a Villa Ada di Ghiffa, sul Lago Maggiore: la Principessa Ada Troubetzkoy (nata Winans, cantante lirica americana) \u00e8 la donna amata, che gli apre le porte della committenza internazionale altolocata, di casa sul Lago Maggiore. \nPresso la villa \u00e8 maestro di belle arti dei suoi tre figli, immortalati in numerosi ritratti (\"I ragazzi Troubetzkoy con il cane\"): (Paolo diventer\u00e0 il celeberrimo scultore \"belle \u00e9poque\" attivo anche in Russia, Luigi lavorer\u00e0 come ingegnere e il pittore Pietro sposer\u00e0 la scrittrice statunitense Amelie Rive, \"society painter\"). \nA Villa Ada dispone di un atelier dove pu\u00f2 ricevere gli amici Scapigliati, fra i quali il musicista Alfredo Catalani, lo stesso Cremona Emilio Longoni, il politico Benedetto Cairoli, Eugenio Torelli Viollier, Eleonora Duse e gli editori Treves e i ritratti realizzati da lui in questa stagione felice rispecchiano un vitalismo appagato: materia pi\u00f9 pastosa, scala cromatica di verdi, azzurri, rossi e ocra in una pennellata nervosa che descrive la forma. \nL\u2019incanto termina quando, nel 1877, i tre ragazzi Troubetzkoy sono mandati in collegio a Milano e la sua presenza in villa non \u00e8 pi\u00f9 giustificata.\nRanzoni, pertanto, accetta un invito di Edmond Medlycott per l\u2019Inghilterra, dove per quasi tre anni diventa il pittore della \"gentry\", l'aristocrazia terriera e finanziaria e si trasferisce nel lusso dei manieri di campagna, nel Kent, nel Somerset e nello Shropshire, isolato e infelice malgrado i lauti compensi, che investe in una fallimentare attivit\u00e0 di produzione di cappelli promossa a Intra dal fratello Remigio.\nNel 1879 rientra affrettatamente in Italia dopo il rifiuto di tre delle sue opere all\u2019esposizione della Royal Academy di Londra, per dover prendere atto della fine del mondo che era stato il suo; a Milano, morto improvvisamente Cremona, la Scapigliatura vede la conclusione della sua esistenza e la crisi economica mondiale allontana mecenati e commissioni.\nVilla Ada viene venduta e la separazione dei coniugi Troubetzkoy divide la famiglia dei suoi amati ex-allievi. \nDal 1880 al 1885 Ranzoni vive comunque un periodo di intensa produzione, in cui il suo linguaggio si trasforma in un\u2019estrema economia di mezzi, la materia si rarifica e la pennellata diventa pi\u00f9 espressiva fino ad esser anticipatore della ritrattistica espressionista del XX secolo. \nNel 1885 una grave crisi depressiva necessita un ricovero coatto della durata due mesi presso il manicomio di Novara: all\u2019uscita dell\u2019ospedale, \u00e8 ospite alle isole di Brissago della Baronessa Antoinette de Saint L\u00e9ger, nobile russa moglie del barone Richard Fleming, vivace e colta mecenate di artisti.\nIl soggiorno (1885-1886) rid\u00e0 intensit\u00e0 creativa a Ranzoni: per tre anni ancora produce sconvolgenti opere (\"Ascona vista dalle isole di Saint Leger\", \"Ritratto del bambino William Morisetti\", \"Giovinetta inglese\"), tra le pi\u00f9 ammalianti della fine secolo.\nPoi segue un periodo di disagio mentale e di isolamento dagli amici che logora progressivamente la sua energia psichica. \nMuore a Intra il 29 ottobre 1889: \u00e8 sepolto nel cimitero di Intra.\nStile.\nLa forte amicizia e comunione d'intenti con Tranquillo Cremona porta Ranzoni a essere identificato come il maggior esponente del movimento scapigliato, unitamente a Eugenio Gignous, Vespasiano Bignami, Luigi Conconi e Medardo Rosso, dopo una recente rivalutazione delle sue opere da parte della critica moderna. In particolare, Margherita Sarfatti e Ardengo Soffici lo valutano artisticamente superiore al Cremona\nper merito della maggiore sensibilit\u00e0 e dell'interiorizzazione che infonde nei soggetti delle sue opere, oltre alla vitalit\u00e0 nel disegno e nel sapiente utilizzo delle luci che lo fanno accostare agli Impressionisti francesi.\nDopo l'iniziale influenza del maestro Giuseppe Bertini (\"La preghiera\" del 1868), improntata sullo studio dei modelli rinascimentali e dall'estetismo di Antonio Fontanesi, sviluppa presto uno stile personale sulla base dello studio del cromatismo di Domenico Morelli e Federico Faruffini, della leggerezza di Piccio Carnovali e dell'amico Filippo Carcano (\"Effetto di sole\" del 1863), gi\u00e0 evidenti in \"Bosco di Antoliva\" del 1867 che lo porta a realizzare ritratti pervasi di sensibilit\u00e0 ed estrema raffinatezza. \nIntorno al 1868 si orienta provvisoriamente verso una visione del ritratto ispirata a Rembrandt, caratterizzata fondi scuri e coloristica su volto e mani.\nIl periodo trascorso come ospite di Villa Ada, il pi\u00f9 produttivo della carriera artistica di Ranzoni, \u00e8 contraddistinto da acceso colorismo, forte caratterizzazione psicologica dei soggetti ritratti resa mediante la tecnica dello \"sfumato\" e spiccata sensualit\u00e0 (\"Ritratto della principessa Ada Troubetzkoy\").\nL'ultima fase della sua vita, contraddistinta dalle pessime condizioni di salute fisica e mentale, ha tratti che anticipano i movimenti \nespressionisti, con opere povere di materia e creazioni astratte. \nScarso frequentatore delle mostre allestite dalle Accademie ufficiali (partecipa solo a undici eventi), decide di privilegiare le relazioni con l\u2019ambiente cosmopolita alto borghese che gravita intorno a Villa Ada, dei cui componenti esegue numerosi ritratti resi con colori tenui e sfumati che rendono l'opera pervasa da sensazioni malinconiche."}
{"id": "907042", "revid": "46291", "url": "https://it.wikipedia.org/wiki?curid=907042", "title": "Quassia", "text": "Quassia \u00e8 un genere di arbusti e alberi della famiglia delle Simarubacee a diffusione pantropicale (\u00e8 presente nelle regioni tropicali di tutti i continenti). Per alcuni studiosi, per\u00f2, questo genere dev'essere limitato alla sola specie \"Quassia amara\", spontanea nella Guiana e nelle regioni limitrofe del Brasile, nonch\u00e9 a Panama, e coltivata in altri territori del Sudamerica tropicale.\nLa \"Quassia amara\" \u00e8 apprezzata da secoli per le sue virt\u00f9 medicinali, dovute essenzialmente alla presenza di particolari alcaloidi."}
{"id": "907046", "revid": "1702319", "url": "https://it.wikipedia.org/wiki?curid=907046", "title": "Chiesa di San Teodoro", "text": ""}
{"id": "907048", "revid": "2052878", "url": "https://it.wikipedia.org/wiki?curid=907048", "title": "Help (autori vari)", "text": "Help \u00e8 un album pubblicato nel 1995 i cui proventi sono stati devoluti in beneficenza alla War Child. Il booklet contiene un contributo dell'ex-bassista dei Nirvana, Krist Novoselic.\nStoria.\nL'idea dell'album nasce da un commento rilasciato da John Lennon che, quando pubblic\u00f2 il suo singolo \"Instant Karma!\" nel 1970, auspic\u00f2 che i dischi migliori fossero quelli distribuiti, al pari dei giornali, subito dopo la loro incisione. Seguendo questi criteri, \"Help\" \u00e8 stato registrato durante il luned\u00ec 4 settembre, missato il giorno dopo e distribuito il sabato seguente.\nQuest'antologia venne seguita da altre antologie di beneficenza: \"1 Love\" (2002), \"Hope\" (2003), \"Help! A Day in the Life\" (2005), \"The Night Sky\" (2007), \"Heroes\" (2009), \"I Got Soul\" (2009) e \"War Child 20\" (2013).\nIl disco.\nAlla realizzazione dell'album, composto in buona parte da cover, hanno collaborato perlopi\u00f9 artisti inglesi molto diversi fra loro. Le prime tracce sono \"Fade Away\", cantata dagli Oasis con l'attore Johnny Depp, \"Lucky\" dei Radiohead, che comparir\u00e0 poi sull'album \"OK Computer\" \u00e8 una reinterpretazione di \"Shipbuilding\", di Elvis Costello, eseguita dai Suede. \"A Time for Livin\"', un'inedita cover degli Sly &amp; the Family Stone eseguita dai Charlatans e i Chemical Brothers, segue una versione di \"Ode to Billy Joe\", di Bobbie Gentry, cantata da Sin\u00e9ad O'Connor. \"Raindrops Keep Fallin' on My Head\" di Burt Bacharach \u00e8 una reinterpretazione che segna il ritorno in studio dei Manic Street Preachers dopo la scomparsa di Richey Edwards, avvenuta il primo febbraio del 1995, mentre \"The Magnificent\" \u00e8 una versione drum and bass del tema di \"I magnifici sette\", con sample vocali da DJ Fleka, della stazione radio serba B92. La canzone \u00e8 eseguita da Bill Drummond e Jimmy Cauty (conosciuti come The KLF, ma firmatisi in questa occasione come One World Orchestra); \n\"Help EP\".\n\"Help EP\", uscito parallelamente all\"'Help Album\" contiene le seguenti tracce:\nReleased in conjunction with the \"Help\" album."}
{"id": "907057", "revid": "200568", "url": "https://it.wikipedia.org/wiki?curid=907057", "title": "Trasporti in Namibia", "text": "Questa voce raccoglie le principali tipologie di trasporti in Namibia.\nTrasporti su rotaia.\nRete ferroviaria.\nIn totale: 2.382\u00a0km di linee ferroviarie (dati 2002).\nReti metropolitane.\nNon esistono sistemi di metropolitana in Namibia.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 64.808\u00a0km (dati 2001)\nReti filoviarie.\nAttualmente in Namibia non esistono filobus. \nAutolinee.\nNella capitale della Namibia, Windhoek, ed in tutte le zone abitate operano aziende pubbliche e private, per la gestione dei trasporti urbani, suburbani ed interurbani esercitati con autobus.\nIdrovie.\nIl terreno assai arido della Namibia non consente l'utilizzo di acque fluviali o lacustri perennemente navigabili.\nTrasporti aerei.\nAeroporti.\nIn totale: 135 (dati 2002)\na) con piste di rullaggio pavimentate: 21\nb) con piste di rullaggio non pavimentate: 114"}
{"id": "907059", "revid": "33597", "url": "https://it.wikipedia.org/wiki?curid=907059", "title": "Gasogeni", "text": ""}
{"id": "907061", "revid": "38120", "url": "https://it.wikipedia.org/wiki?curid=907061", "title": "Eldar oscuri", "text": ""}
{"id": "907063", "revid": "15756", "url": "https://it.wikipedia.org/wiki?curid=907063", "title": "Banca Popolare di Novara", "text": "La Banca Popolare di Novara (BPN) \u00e8 stata un istituto di credito italiano.\nIl 1\u00ba giugno 2002 si fonde con la Banca Popolare di Verona - Banco S. Geminiano e S. Prospero, creando il Banco Popolare di Verona e Novara. Contestualmente alla nascita del nuovo gruppo viene ricostituita la \"Banca Popolare di Novara S.p.A.\".\nIl 1\u00ba luglio 2007 il Banco Popolare di Verona e Novara si fonde con la Banca Popolare Italiana, dando vita al Banco Popolare.\nDal 27 dicembre 2011 \"Banca Popolare di Novara\", dopo la fusione della S.p.A. nella capogruppo, oltre che un marchio del gruppo Banco Popolare che contraddistingue le sue filiali poste nel nord-ovest, nel Lazio, nel sud (escluso l'Abruzzo) ed in Sardegna, ne \u00e8 anche una sua Divisione con sede a Novara, che comprende le due Direzioni territoriali: Banca Popolare di Novara e Centro-Sud - cui fa capo l'area \"Banco Popolare Siciliano\" in Sicilia.\nStoria.\nLa BPN nasce il 17 settembre 1871 per decreto Regio sotto forma di Societ\u00e0 cooperativa di credito anonima per azioni, sotto la spinta di alcuni politici e imprenditori novaresi, che sostenevano la necessit\u00e0 di una banca che aiutasse la crescita del territorio e della sua economia. Agli inizi l'attivit\u00e0 sociale \u00e8 infatti costituita soprattutto da opere di microcredito per artigiani, piccoli imprenditori e agricoltori della zona di Novara.\nSuccessivamente la banca ha esteso il suo giro di affari, parallelamente all'apertura di numerosi sportelli sul territorio, per poi virare sul finanziamento di grandi gruppi industriali e sulla finanza. In tempi pi\u00f9 recenti \u00e8 tornata ad occuparsi della sua clientela tradizionale, pur offrendo loro moderni servizi operativi.\nNel 1977 la BPN era l'undicesima banca italiana per raccolta.\nFino al 31 maggio 2002 \u00e8 stata quotata alla Borsa di Milano.\nBanca Popolare di Novara S.p.A..\nIl 1\u00ba giugno 2002 la Banca Popolare di Novara si fonde con la Banca Popolare di Verona - Banco S. Geminiano e S. Prospero, creando il Banco Popolare di Verona e Novara. Contestualmente alla nascita del nuovo gruppo, a seguito del conferimento del ramo di azienda bancaria della ex Banca Popolare di Novara, viene costituita una nuova societ\u00e0 \u2013 controllata al 100% dalla capogruppo Banco Popolare di Verona e Novara S.C. \u2013 denominata \"Banca Popolare di Novara S.p.A.\", presente con le filiali nei territori dell'attuale Divisione Banca Popolare di Novara.\nIl 1\u00ba luglio 2007 il Banco Popolare di Verona e Novara si fonde con la Banca Popolare Italiana, dando vita al Banco Popolare, societ\u00e0 quotata alla Borsa valori di Milano nell'allora S&amp;P Mib, che controlla interamente la \"Banca Popolare di Novara S.p.A.\".\nIl 27 dicembre 2011 si completa il progetto di fusione per incorporazione nel Banco Popolare con la conseguente cancellazione della vecchia denominazione sociale \"Banca Popolare di Novara S.p.A.\" e dei relativi organi amministrativi, rimanendo un marchio commerciale del gruppo..\nDivisione Banca Popolare di Novara.\nDal 27 dicembre 2011 Banca Popolare di Novara \u00e8 una Divisione del gruppo Banco Popolare, presente al nord-ovest, nel Lazio, nel sud (escluso l'Abruzzo che \u00e8 l'unica regione dove il gruppo non \u00e8 pi\u00f9 presente dopo la cessione di Caripe a Tercas) e nell'Italia insulare, articolata nelle due Direzioni territoriali: "}
{"id": "907065", "revid": "729019", "url": "https://it.wikipedia.org/wiki?curid=907065", "title": "Shenzhou 6", "text": "La Shenzhou 6 (in cinese semplificato: \u795e\u821f\u516d\u53f7) \u00e8 una missione del programma spaziale cinese. La seconda con equipaggio."}
{"id": "907067", "revid": "124123", "url": "https://it.wikipedia.org/wiki?curid=907067", "title": "Giovanni Stobeo", "text": "Biografia.\nNato nella citt\u00e0 di Stobi nel V secolo, la sua biografia risulta a noi nebulosa e ci \u00e8 noto soprattutto per la stesura di un'opera nota col titolo \"Anthologium\" (\"Antologia\") sui principali autori greci (circa cinquecento tra poeti e prosatori, da Omero a Temistio): proprio in quanto l'ultimo autore citato \u00e8 Temistio e non ci sono riferimenti cristiani, si \u00e8 supposto che Stobeo vivesse in questo periodo e che fosse pagano.\nL\"'Anthologion\".\nIl testo, pervenuto a noi in uno stato complessivamente buono, pur mancante dell'inizio e con qualche lacuna, presenta una divisione in tre libri e forma due opere distinte: il primo e il secondo libro, che formano un'unica opera sotto il titolo \"Estratti fisici e morali\" (anche \"Ecloghe\", in greco \u1f18\u03ba\u03bb\u03bf\u03b3\u03b1\u1f76 \u03c6\u03c5\u03c3\u03b9\u03ba\u03b1\u1f76 \u03ba\u03b1\u1f76 \u1f20\u03b8\u03b9\u03ba\u03b1\u03af), mentre il terzo libro forma un altro lavoro, chiamato \"Florilegium\" o \"Sermones\" (o \"Antologia\": \u1f08\u03bd\u03b8\u03bf\u03bb\u03cc\u03b3\u03b9\u03bf\u03bd). Da quanto si apprende da Fozio, che ne ha preservato un'epitome risalente alla forma originaria, gli estratti erano destinati da Stobeo al figlio Settimio, come si chiariva in una lettera prefatoria che spiegava brevemente lo scopo del lavoro e dava una sintesi dei contenuti: dunque risulta evidente che si trattava di un'opera unica, originariamente divisa in quattro libri e due volumi e che i manoscritti superstiti del terzo libro sono costituiti da due libri che sono stati fusi.\nOgni capitolo dei quattro libri \u00e8 preceduto da un titolo che ne descrive l'argomento. Stobeo cita pi\u00f9 di 500 scrittori, generalmente iniziando con i poeti, e procedendo poi con storici, oratori, filosofi e medici, le cui opere per la maggior parte di questi sono perdute, tanto che a lui dobbiamo la maggior parte dei frammenti importanti dei drammaturghi: in effetti, sono citati oltre 500 passaggi da Euripide, 150 da Sofocle e oltre 200 da Menandro.\nLibri I-II.\nI primi due libri (\"Ecloghe\") sono costituiti per la maggior parte da estratti che riportano le opinioni di precedenti poeti e prosatori su vari punti della fisica, la dialettica e l'etica. Anzi, apprendiamo da Fozio che il primo libro era preceduto da una dissertazione sui vantaggi della filosofia, un resoconto delle diverse scuole di filosofia e una raccolta di opinioni di scrittori antichi sulla geometria, la musica, e l'aritmetica: tuttavia, la maggior parte di questa introduzione \u00e8 perduta, tranne la parte riguardante l'aritmetica. La conoscenza che Stobeo ha della fisica \u00e8, comunque, spesso inaffidabile, anche perch\u00e9 l'autore tradisce una tendenza a confondere i dogmi dei primi filosofi ionici e di tanto in tanto mescola platonismo con pitagorismo. Per una parte del primo libro e gran parte del secondo, \u00e8 chiaro che egli dipendeva dalle opere del filosofo peripatetico Aezio e del filosofo stoico Ario Didimo.\nIl primo libro \u00e8 stato diviso in sessanta capitoli, il secondo in quarantasei, anche se i manoscritti conservano solo i primi nove. Alcune delle parti mancanti del secondo libro (capitoli 15, 31, 33, e 46) si possono, tuttavia, recuperare da uno gnomologio del XIV secolo.\nLibri III-IV.\nIl terzo e il quarto libro (\"Florilegium\") sono dedicati a soggetti di natura morale, politica ed economica, anche con massime di saggezza pratica. Il terzo libro originariamente era costituito da quarantadue capitoli, e il quarto di cinquantotto.\nIn essi, come nella maggior parte del secondo, si tratta di etica: nel terzo, di virt\u00f9 e vizi, a coppie; nel quarto, di soggetti etici e politici pi\u00f9 generali, spesso citando estratti per illustrare i pro ed i contro di una domanda in due capitoli successivi."}
{"id": "907073", "revid": "729019", "url": "https://it.wikipedia.org/wiki?curid=907073", "title": "Shenzhou 5", "text": "La Shenzhou 5 (in cinese semplificato: \u795e\u821f\u4e94\u53f7) \u00e8 una missione del programma spaziale cinese. La prima missione cinese con equipaggio."}
{"id": "907074", "revid": "767487", "url": "https://it.wikipedia.org/wiki?curid=907074", "title": "Songs for the Siren", "text": "Songs for the Siren \u00e8 un album del 2006 di David Knopfler."}
{"id": "907078", "revid": "773636", "url": "https://it.wikipedia.org/wiki?curid=907078", "title": "Turca", "text": ""}
{"id": "907080", "revid": "1543377", "url": "https://it.wikipedia.org/wiki?curid=907080", "title": "Spazio prehilbertiano", "text": "In matematica, lo spazio prehilbertiano o spazio hermitiano \u00e8 uno spazio vettoriale reale o complesso nel quale \u00e8 definito un prodotto interno. Si tratta di una struttura algebrica che fa da collegamento tra lo spazio vettoriale semplice e lo spazio di Hilbert, che \u00e8 uno spazio prehilbertiano completo, tale cio\u00e8 che la metrica indotta dal prodotto interno sia completa.\nDefinizione.\nUno spazio prehilbertiano \u00e8 una coppia formula_1, dove formula_2 \u00e8 uno spazio vettoriale reale o complesso e formula_3 \u00e8 un prodotto interno.\nSia formula_4 uno spazio vettoriale complesso o reale. Un prodotto interno sul campo formula_5 (definito come formula_6 o formula_7) \u00e8 una mappa:\nche associa ad ogni coppia di elementi formula_9 e formula_10 lo scalare formula_11.\nSi tratta di una forma sesquilineare simmetrica definita positiva che soddisfa i seguenti assiomi per formula_12 e formula_13:\nIn altre parole, per ogni formula_20 fissato, le applicazioni\nsono rispettivamente lineare e antilineare.\nIn fisica \u00e8 convenzione parlare di forma hermitiana in presenza di un funzionale lineare nel secondo argomento e anti-lineare nel primo, cio\u00e8 all'opposto della convenzione generalmente in uso tra i matematici. Questo perch\u00e9 in meccanica quantistica, nella notazione bra-ket (che porta grosse somiglianze con un prodotto scalare), per vari motivi \u00e8 pi\u00f9 comodo considerare i vettori nella seconda posizione (\"ket\") e i loro coniugati nella prima (\"bra\").\nPresso alcuni autori si opera la distinzione che formula_3 \u00e8 inteso nel senso matematico e formula_23 nel senso fisico."}
{"id": "907083", "revid": "1873140", "url": "https://it.wikipedia.org/wiki?curid=907083", "title": "Torre colombaia", "text": "La torre colombaia \u00e8 una forma architettonica, utilizzata in diverse epoche per l'allevamento dei colombi.\nStoria.\nLa torre colombaia \u00e8 una costruzione tipica del paesaggio rurale fin dal medioevo, legata in particolare ai regimi feudali, che si servivano dell'allevamento dei columbidi per diversi scopi, quali l'agricoltura e in particolare la concimazione dei terreni, la caccia, l'alimentazione o per fini di protezione. Il privilegio di tenere colombi costituiva del resto un esplicito diritto dei feudatari, come \u00e8 stato documentato fin nel XIV secolo in Lombardia e in Emilia, e che, tuttavia, si differenziava per aree e per prestigio sociale, com'era ad esempio precisato dalla legislazione in Francia. Successivamente, ai predetti scopi se ne aggiunsero di altri, come l'utilizzo militare, per le comunicazioni, o per il tiro al piccione in ambito sportivo.\nArchitettura.\nNella maggior parte dei casi tali \"torri\" avevano forma circolare, ma potevano anche essere di forma quadrangolare. All'interno si trovavano le cellette che ospitavano i volatili per il loro allevamento. Spesso tali torri avevano la doppia funzione di torre colombaia e di torre d'avvistamento; ad ogni modo esse non avevano alcuna funzione difensiva \"attiva\", data la loro inadeguatezza a tale compito, e potevano solamente essere d'aiuto per intimorire il nemico in arrivo, incapace di distinguere, per via della distanza, la reale natura della torre. Va tuttavia osservato che Pietro de' Crescenzi nel trattato \"Ruralium Commodorum libri XII\" (scritto tra il 1304 ed il 1309) consigliava, per meglio difendere un podere dai briganti, di dotarlo di una piccola torre e, negli stessi anni, gran parte delle aziende agricole del territorio pavese erano dotate di piccole torri provviste, all'ultimo piano, di colombaia. Se quindi tali strutture potevano rivelarsi inefficaci contro grossi corpi di uomini armati, avevano sicuramente maggiore fortuna, come fortificazioni di rifugio, contro attacchi di briganti o di piccole bande di saccheggiatori.\nDiffuse in tutto il mondo, se ne trovano alcune di particolare pregio architettonico, come ad esempio quella della delizia del Verginese, in provincia di Ferrara."}
{"id": "907085", "revid": "1573940", "url": "https://it.wikipedia.org/wiki?curid=907085", "title": "Petromyzon marinus", "text": "La lampreda di mare (\"Petromyzon marinus\" ), \u00e8 una specie appartenente alla classe degli Agnati, predatore parassita di altri pesci.\nDistribuzione e habitat.\nQuesta specie dimora presso i litorali marini e risale lungo i fiumi nel periodo della riproduzione (tipico esempio di migrazione anadroma), che avviene in zone con correnti rapide e fondali ghiaiosi.\n\u00c8 una specie diffusa lungo tutte le coste europee, sia del Mediterraneo che dell'Atlantico; la si trova anche in America settentrionale, da Terranova alla Florida.\nIn Italia \u00e8 presente lungo tutte le coste marine, lungo il corso medio e inferiore del Po, e nei fiumi Ticino, Lambro, Scrivia, Adige, Arno, Tevere e Magra.\nDescrizione, vita e caratteristiche.\nCorpo lungo fino a 1,2 metri con un peso che arriva fino a , cilindrico affusolato, compresso posteriormente, con una doppia pinna dorsale; bocca ovale con piastra sopraorale munita di due denti vicini tra loro, piastra suborale con 7-9 denti e 4 piastre labiali con due denti ciascuna. \nGli esemplari adulti hanno una livrea bruno-nerastra sul dorso, con macchie scure su fondo giallo verdastro sui fianchi e il ventre biancastro, mentre gli esemplari giovani presentano una colorazione uniforme bruno-chiara.\nLa lampreda di mare adulta \u00e8 un parassita che attacca molti pesci marini e d'acqua dolce, compresi salmoni, trote, aringhe, sgombri e alcuni squali. Si attacca alla preda con i denti e ne succhia il sangue utilizzando la ruvida lingua. Per la riproduzione, migra dal mare all'acqua dolce. L'apertura del canale di Welland nel 1929 permise alle lamprede di mare di arrivare ai Grandi Laghi del Nord America, costringendole per\u00f2 a restarvi, senza pi\u00f9 sbocco al mare, e provocandone un'enorme diffusione a spese delle specie locali.\nRiproduzione.\nGli accoppiamenti avvengono tra la primavera e l'inizio dell'estate, dopo che la coppia risale i corsi dei fiumi e scava tra la ghiaia una buca in cui vengono deposte le uova di circa 1 mm di diametro. &lt;br&gt;\nDurante il loro viaggio nuziale, le lamprede non si nutrono e, dopo la deposizione, muoiono. &lt;br&gt;\nDopo la schiusa le larve, che hanno colore uniforme e un'unica pinna dorsale, si spostano in tratti di fiume a corrente tranquilla e trascorrono nel fango da 2 a 5 anni prima di compiere la metamorfosi, dopo la quale, raggiunta una lunghezza di 10-20 cm, migrano verso il mare.\nAlimentazione.\n\u00c8 un ectoparassita di merluzzi, sgombri, aringhe ed altri pesci, ai quali succhia il sangue, grazie al suo apparato boccale.\nSpecie protetta.\nLa convenzione di Berna (Appendice III) annovera \"Petromyzon marinus\" tra la fauna protetta. Nella lista rossa della IUCN, viene indicata attualmente come specie LC, cio\u00e8 a \"bassa preoccupazione\"."}
{"id": "907089", "revid": "100975342", "url": "https://it.wikipedia.org/wiki?curid=907089", "title": "Racconti della tenda rossa", "text": "Racconti della tenda rossa \u00e8 il primo album in studio del 1991 di Franco Mussida."}
{"id": "907090", "revid": "648716", "url": "https://it.wikipedia.org/wiki?curid=907090", "title": "Salvador Jovellanos", "text": "Fu presidente del Paraguay dal 1871 al 1874.\nJovellanos emigr\u00f2 molto giovane, stabilendosi a Buenos Aires. Torn\u00f2 ad Asunci\u00f3n quando seppe che era stata occupata dagli Alleati (1\u00ba gennaio 1869) nel corso della guerra della Triplice Alleanza e rivolse agli occupanti una petizione affinch\u00e9 permettessero la formazione di un governo provvisorio paraguaiano. Costituitosi il Governo Provvisorio Nazionale sotto la presidenza di Cirilo Antonio Rivarola (15 agosto 1869), Jovellanos fu tesoriere generale (1869-1870) e ministro delle Finanze dopo le dimissioni di D\u00edaz de Bedoya (1870).\nEletto deputato alla Convenzione Nazionale Costituente (1870), Jovellanos partecip\u00f2 alla redazione della nuova Costituzione, quindi fu ministro della Guerra e della Marina e dell'Interno (\"ad interim\", nel 1871) nel governo Rivarola. Divenuto vicepresidente dopo la morte del vicepresidente Cayo Miltos (7 gennaio 1871), Jovellanos succedette a Rivarola come presidente della Repubblica in seguito alle dimissioni di questi (18 dicembre 1871) fino alla scadenza regolare del mandato (25 novembre 1874).\nDurante il governo di Jovellanos furono conclusi i trattati di pace col Brasile e l'Uruguay, mentre per finanziare la ricostruzione del paese fu contrattato con il Regno Unito un prestito di 2 milioni di sterline (di cui solo 124.000 furono effettivamente consegnate), cancellato definitivamente nel 1961.\nJovellanos dovette affrontare tre sollevazioni dei suoi oppositori politici tra il marzo 1873\ne l'aprile 1874, tutte represse tranne l'ultima. La rivoluzione di Campo Grande, guidata da Juan Bautista Gill e dal generale Bernardino Caballero vide infatti la sconfitta del presidente Jovellanos, che rimase in carica ma dovette affidare a Caballero il Ministero dell'Interno.\nConcluso il mandato, Jovellanos trascorse i suoi ultimi anni in volontario esilio a Buenos Aires."}
{"id": "907101", "revid": "1793900", "url": "https://it.wikipedia.org/wiki?curid=907101", "title": "Taara", "text": "Taara rappresenta il Dio supremo dei Popoli finnici. Nella specifica mitologia finlandese corrisponde al Dio del tuono mentre i quella estone \u00e8 il Dio del cielo.\nCitazioni epiche.\nViene citato sia nel poema finlandese Kalevala che in quello estone Kalevipoeg.\nMitologia Finlandese ed Estone.\nNel \"Kalevala\", si narra di fatti leggendari avvenuti nella terra di Kaleva (regno e nome del suo terzo figlio) mentre nel \"Kalevipoeg\" si narra della sua progenie, di cui il primo divenne un abile artigiano in Russia, il secondo divenne valoroso guerriero in Norvegia ed infine il terzo (Kalev) che, volato verso l'Estonia sul dorso della \"Grande Aquila del nord\" vi fond\u00f2 un regno una volta ridisceso sulla terra.\nNella mitologia estone Taara corrisponde al Dio supremo di tutto il popolo estone ed in entrambe le mitologie ha delle varianti del nome (come Tooru, Tharapita e/o Tarapitha), che lo riconducono al nome germanico di Thor.\nAltre documentazioni.\nEnrico di Livonia.\nL'autore, conosciuto come \"Henricus de Lettis\", era probabilmente un prete cattolico tedesco vissuto nei paesi baltici in epoca medioevale che assistette a fatti a lui contemporanei e che descrisse nelle sue testimonianze giunte sino a noi come le Cronache di Enrico di Livonia. \nTra queste ci sono dei riferimenti a Tharapita o Tharaphitam che li ricollegano al Dio finnico-estone Taara. \nIn queste citazioni (scritte in latino volgare) il Dio \u00e8 menzionato cinque volte:\n\"... in confinio Vironie tres villas baptizaverunt, ubi erat mons et silva pulcherrima, in qua dicebant indigene magnum deum Osiliensium natum, qui Tharapita vocatur, et de illo loco in Osiliam volasse. Et ibat alter sacerdos succidens imagines et similitudines deorum ibi factas, et mirabantur illi, quod sanguis non efflueret, et magis sacerdotum sermonibus credebant.\"\n\"Gaudet exercitus christianorum, exclamant, Deum exorant. Clamant et illi, gaudentes in Tarapitha suo. Illi nemus, isti Iesum invocant, in cuius nomine ac laude fortifer ascendunt, ad summitatem valli perveniunt, fortissime et ab illis repelluntur. \"\n\"... alii presbyteri alios rigaverunt, qui et in urbem cum gaudio ducuntur, ut Christum predicent, ut Tharaphitam, qui deus fuit Osilianorum, eiciant...\"\n\" Obediunt, restituere promittunt, presbyteros secum ad castra sua ducunt, qui Christum predicent, qui Tharapitha cum ceteris paganorum diis eiciant, qui populum sacro baptismate tingant. \"\n\"Quo completo, quo facto, populo videlicet cuncto baptizato, Tharaphita eiecto, Pharaone submerso, captivis liberatis, redite cum gaudio Rigenses.\""}
{"id": "907103", "revid": "94862", "url": "https://it.wikipedia.org/wiki?curid=907103", "title": "Gran premio di Gran Bretagna 1982", "text": ""}
{"id": "907107", "revid": "6923", "url": "https://it.wikipedia.org/wiki?curid=907107", "title": "Fei Junlong", "text": "Junlong \u00e8 nato nella provincia cinese Jiangsu, si \u00e8 sposato nel 1991 ed ha un figlio. Nel 1982 \u00e8 stato reclutato dalle forze aeree dell'Esercito Popolare di Liberazione diventando pilota e raggiungendo il grado di colonnello.\n\u00c8 stato selezionato per diventare taikonauta nel 1998 ed \u00e8 stato fra i cinque finalisti per la prima missione con equipaggio cinese (Shenzhou 5). Ha volato con la Shenzhou 6 nell'ottobre del 2005 trascorrendo in orbita 4 giorni, 19 ore e 33 minuti ed atterrando nella Mongolia Interna."}
{"id": "907114", "revid": "1861950", "url": "https://it.wikipedia.org/wiki?curid=907114", "title": "TUI fly", "text": "TUI fly Deutschland, precedentemente TUIfly, \u00e8 una compagnia aerea leisure tedesca di propriet\u00e0 della compagnia di viaggi e turismo TUI Group. Ha sede all'aeroporto di Hannover con basi in molti altri aeroporti tedeschi. TUI fly Deutschland fa parte dell'unit\u00e0 aerea del Gruppo TUI.\nStoria.\nFormazione.\nLa compagnia aerea \u00e8 stata costituita nel 2007 dalla fusione di Hapag-Lloyd Flug e Hapag-Lloyd Express come filiale di TUI Travel. I codici della compagnia aerea del suo predecessore sono ancora in uso e il precedente indicativo di chiamata YELLOWCAB \u00e8 rimasto in uso fino a quando non \u00e8 stato cambiato in TUIJET il 24 settembre 2010.\nNel secondo trimestre del 2007 il load factor si attestava intorno al 79%, dopo circa il 92% dell'anno precedente. Successivamente, l'azienda ha chiuso le sue basi di Lipsia-Halle e Brema. Il 29 gennaio 2008 sono stati annunciati i piani per fondere TUIfly con Eurowings e Germanwings (i marchi a basso costo di Lufthansa) in una holding congiunta e indipendente, ma sono stati ritirati poich\u00e9 i colloqui si sono rivelati infruttuosi.\nTUI Travel ha confermato il 27 marzo 2009 di aver siglato una partnership strategica con Air Berlin che avrebbe visto TUI Travel acquisire una partecipazione del 20% in Air Berlin e Air Berlin il 20% in TUI fly Germany. A causa di questioni normative, questo valore \u00e8 stato modificato al 9,9%. Air Berlin avrebbe noleggiato anche 17 aeromobili di TUI fly e si sarebbe occupata di tutti i collegamenti domestici di TUI fly in Germania. TUI si sarebbe concentrata sui servizi charter con 21 aeromobili della flotta rimanente. Dal 25 ottobre 2009, tutti i voli nazionali tedeschi precedentemente operati da TUI fly Germany sono stati rilevati da Air Berlin, cos\u00ec come tutti i voli verso Austria, Italia e Croazia. La maggior parte di questi voli \u00e8 ancora operata da TUI fly Germany, ma \u00e8 commercializzata da Air Berlin.\nSviluppi dal 2013.\nNel dicembre 2013, TUI fly Deutschland ha abbandonato la sua caratteristica livrea gialla e l'ha sostituita con il nuovo design blu gi\u00e0 introdotto da TUI Netherlands, TUI Belgium e TUI Airways. Il primo aereo con i nuovi colori \u00e8 arrivato ad Hannover il 17 febbraio 2014. La livrea \u00e8 stata nuovamente aggiornata, a partire dal 2016, con nuovi titoli rivisti abbreviati da \"TUIfly\" a \"TUI\".\nNel settembre 2014, TUI fly Deutschland ha deciso di trasferire le proprie operazioni all'aeroporto di Zweibr\u00fccken nel vicino aeroporto di Saarbr\u00fccken, poich\u00e9 l'aeroporto di Zweibr\u00fccken ha dovuto affrontare il fallimento e un futuro incerto. Nel gennaio 2016, TUI fly Deutschland ha anche annunciato che avrebbe lasciato l'aeroporto di Amburgo a causa della crescente concorrenza dei vettori low cost. Le rotte stagionali estive non sono riprese e tutte le destinazioni rimanenti sono state cancellate entro marzo 2016.\nNel settembre 2016 sono stati annunciati i piani per fondere TUI fly Deutschland con le operazioni charter di Air Berlin, parzialmente gestite da TUI fly Germany, e con l'intera controllata austriaca di Air Berlin Niki. Il 5 ottobre 2016, TUI fly Deutschland ha confermato di essere in trattative con Air Berlin ed Etihad Airways per creare una nuova holding per operazioni leisure. La nuova compagnia avrebbe dovuto servire importanti destinazioni turistiche da Germania, Austria e Svizzera. Nel giugno 2017, TUI Group ed Etihad Aviation Group hanno annunciato che non avrebbero continuato i negoziati sulla prevista joint venture.\nNel 2017, il gruppo TUI ha ordinato 70 737 MAX: l'ordine \u00e8 composto da 18 MAX 10, con le restanti varianti non specificate. Nel gennaio 2019 \u00e8 stato dichiarato che TUI fly Deutschland ricever\u00e0 25 di questi 737 MAX fino al 2023.\nDopo la scomparsa della Germania all'inizio del 2019, TUI fly Deutschland ha annunciato che avrebbe fatto base all'aeroporto di Norimberga per rilevare diverse destinazioni. Nel novembre 2019, \u00e8 stato annunciato che la compagnia aerea prevedeva di operare i propri voli a lungo raggio verso destinazioni nei Caraibi e in Messico, simili alle sue compagnie aeree sorelle. Inizialmente, la compagnia aerea avrebbe assunto due Boeing 787 per operare questi voli con l'intenzione di aumentare questo numero in futuro. Questi voli erano originariamente previsti per l'inizio della stagione invernale 2020/21, con servizi di linea e charter verso la Repubblica Dominicana, il Messico, la Giamaica e le Barbados. Tuttavia, questi piani sono stati accantonati per il prossimo futuro a seguito della pandemia di COVID-19.\nNell'ottobre 2020, TUI fly Deutschland ha ritirato l'ultimo degli oltre 20 Boeing 737-700. Molti di loro erano stati precedentemente gestiti in wet lease a lungo termine per conto della defunta Air Berlin. Nel dicembre 2020, la compagnia ha annunciato un importante ridimensionamento delle operazioni con una riduzione del numero di aeromobili, interrompendo tutti i servizi da Colonia/Bonn, Basilea/Mulhouse, Paderborn/Lippstadt e Karlsruhe/Baden-Baden.\nFlotta.\nFlotta attuale.\nA gennaio 2022 la flotta di TUIfly \u00e8 cos\u00ec composta:\nFlotta storica.\nTUIfly operava in precedenza con i seguenti aeromobili:"}
{"id": "907115", "revid": "13302", "url": "https://it.wikipedia.org/wiki?curid=907115", "title": "Grosso guaio a chinatown", "text": ""}
{"id": "907116", "revid": "201394", "url": "https://it.wikipedia.org/wiki?curid=907116", "title": "O Fado", "text": "O Fado \u00e8 il quindicesimo album del 2001 di Eugenio Finardi, realizzato insieme a Francesco Di Giacomo, Marco Poeta ed Elisa Ridolfi."}
{"id": "907117", "revid": "122807961", "url": "https://it.wikipedia.org/wiki?curid=907117", "title": "Lampetra planeri", "text": "La lampreda di ruscello (Lampetra planeri (Bloch 1784)), \u00e8 una specie appartenente alla classe degli Agnati.\nDistribuzione e habitat.\nQuesta specie dimora stabilmente in acqua dolce, soprattutto corrente, ma anche in ambienti lacustri, fossati e ruscelli; sembra tuttavia prediligere quelli melmosi. \n\u00c8 presente ma rara in Italia lungo il versante tirrenico fino al fiume Sele, anche a quote superiori a 600 m s.l.m.\n\u00c8 nota una popolazione isolata nel fiume Pescara, sul versante adriatico.\nDescrizione.\nCorpo lungo fino a 20 cm, cilindrico affusolato, compresso nella parte posteriore; pinne dorsali contigue; denti disposti come nella \"Lampetra fluviatilis\", ma pi\u00f9 piccoli ed ottusi.\nGli esemplari adulti hanno una colorazione grigio-verde con riflessi bluastri sul dorso, giallo tenue sui fianchi e bianco sul ventre.\nAlimentazione.\nA differenza delle altre lamprede, non parassita gli altri pesci: i giovani si nutrono di piccoli organismi animali che trovano nel sedimento, mentre gli adulti non si nutrono, in quanto dopo la metamorfosi,il canale alimentare degenera in un filamento di tessuto non funzionante. Nel giro di pochi mesi, dopo essersi riprodotte, muoiono.\nRiproduzione.\nSi riproduce tra aprile e giugno. Gli adulti non hanno molta cura nel preparare il sito di riproduzione; le uova di 1 mm si schiudono in circa 3 settimane; la vita nello stadio larvale si protrae per 3-5 anni e termina con il raggiungimento della maturit\u00e0 sessuale; la vita da adulto dura solamente pochi mesi durante i quali non si nutre; la morte avviene dopo la riproduzione."}
{"id": "907118", "revid": "2075185", "url": "https://it.wikipedia.org/wiki?curid=907118", "title": "Ni\u00e8 H\u01ceish\u00e8ng", "text": "H\u01ceish\u00e8ng \u00e8 nato nella provincia Hubei, \u00e8 sposato con Ni\u00e8 Ji\u00e9l\u00edn ed ha una figlia. Dopo essersi diplomato \u00e8 stato reclutato dalle forze aeree dell'Esercito Popolare di Liberazione diventando pilota e raggiungendo il grado di colonnello.Il 12 giugno 1989 mentre volava a circa di altezza il suo aereo ha avuto un'esplosione ed ha perso il motore costringendo H\u01ceish\u00e8ng ad abbandonare il velivolo.\nNel 1998 \u00e8 stato selezionato per diventare taikonauta, fu tra i finalisti per diventare il primo cinese nello spazio ma arriv\u00f2 terzo. Ciononostante \u00e8 partito da Jiuquan con la missione Shenzhou 6 nell'ottobre del 2005 trascorrendo in orbita 4 giorni, 19 ore e 33 minuti ed atterrando nella Mongolia Interna.\nDopo essere stato selezionato per l'equipaggio di riserva della Shenzhou 9 \u00e8 tornato nello spazio l'11 giugno 2013 a bordo della Shenzhou 10 restando in orbita per 15 giorni e lavorando anche all'interno della stazione spaziale Tiangong 1. \u00c8 atterrato il successivo 26 giugno nella Mongolia Interna.\nA lui \u00e8 dedicato l'asteroide 9517 Niehaisheng."}
{"id": "907121", "revid": "642594", "url": "https://it.wikipedia.org/wiki?curid=907121", "title": "Etnia russa", "text": ""}
{"id": "907127", "revid": "436907", "url": "https://it.wikipedia.org/wiki?curid=907127", "title": "Non mettere le dita nel naso", "text": "Non mettere le dita nel naso \u00e8 il primo album in studio del cantautore italiano Francesco Di Giacomo, pubblicato nel 1989 dalla Iperspazio.\nDescrizione.\nNonostante sia uscito a nome del cantautore, il disco \u00e8 riconducibile alla produzione del Banco del Mutuo Soccorso (gruppo del quale Di Giacomo fece parte), in quanto accompagnato dal resto del gruppo. Inoltre tutti i brani sono stati firmati, come da consuetudine, dal cantante assieme al tastierista Vittorio Nocenzi (la copertina stessa riporta \"Il Banco presenta Francesco Di Giacomo\").\nIl disco \u00e8 uscito per l'etichetta Iperspazio, distribuita dalla Dischi Ricordi. Nella prima ristampa in CD \u00e8 stata aggiunta la traccia \"Hey Joe\", cover del brano di Billy Roberts reso celebre da Jimi Hendrix, cantato da Di Giacomo insieme a Sam Moore, arrangiato e realizzato da Alessandro Centofanti e pubblicato su disco mix nel 1990. Nel 2004 questo album \u00e8 stato nuovamente ristampato, in questo caso dalla NAR International, con il titolo \"Banco d'accusa\" e una nuova copertina, sempre intestato a Di Giacomo.\nTracce.\nTesti di Francesco Di Giacomo, musiche di Vittorio Nocenzi."}
{"id": "907134", "revid": "125352601", "url": "https://it.wikipedia.org/wiki?curid=907134", "title": "Stobi", "text": "Stobi era una citt\u00e0 della regione storica della Peonia, conquistata dai macedoni, incorporata in seguito nella provincia romana detta Macedonia Salutaris e situata nell'attuale Macedonia del Nord; \u00e8 nota come Gradsko.\n\u00c8 collocata sulla principale rotta che porta il Danubio al Mar Egeo ed era costruita sull'inserzione dei due fiumi Erigon e Axios, dove costituiva un importante centro commerciale e militare a causa della posizione strategica.\nOggi \u00e8 uno dei siti archeologici macedoni pi\u00f9 importanti.\nIl periodo preromano.\nLa citt\u00e0 di Stobi fu costruita dal popolo dei Peoni nella fertile valle del Vardar, vicino all'unione dei due fiumi Erigon e Axios e rappresent\u00f2 subito un centro economico importante, specializzandosi specialmente nella produzione di marmo, proveniente dal vicino monte Klepa, sviluppandosi fino a raggiungere l'estensione di circa 25000\u00a0m\u00b2 e scalzando Bylazora da capitale della Peonia, fino alla conquista dell'intera regione da parte dei macedoni.\nFilippo II conquist\u00f2 la Peonia nel 350 a.C., annettendo questo territorio nel suo regno. Tuttavia concesso una certa indipendenza, per il fatto che i sovrani peoni poteva ancora regnare in quanto rappresentanti del monarca macedone.\nFra il IV e il III secolo a.C. la popolazione di Stobi era gi\u00e0 completamente ellenizzata.\nIl periodo romano.\nNel 168 i romani sconfiggono Perseo di Macedonia e la Macedonia viene divisa in quattro repubbliche separate. Solo nel 148 le quattro aree saranno riunificate in un'unica provincia romana. \nLa citt\u00e0 si trovava al crocevia di molte vie romane, in particolar modo di alcune diramazione della via Egnatia e della Via Militaris.\nLa citt\u00e0 viene menzionata per la prima volta da Livio nel 197 e con Augusto conosce un periodo di grande incremento demografico, come documenta l'ampliamento dell'area urbana con molte nuove costruzioni. I cittadini di Stobi godettero addirittura dello \"ius Italicum\" e la citt\u00e0 fu a capitale della provincia romana Macedonia Salutaris, l'imperatore Teodosio I si stabil\u00ec addirittura a Stobi nel 388.\nLo sviluppo della citt\u00e0 fu per\u00f2 stroncato nel V secolo da due eventi: il saccheggio da parte degli Ostrogoti di Teodorico nel 479 ed il terremoto del 518. Le invasioni degli Avari nel VI secolo contribuirono a far decadere definitivamente l'economia e lo sviluppo della citt\u00e0."}
{"id": "907135", "revid": "320578", "url": "https://it.wikipedia.org/wiki?curid=907135", "title": "Romeno (Trento)", "text": ""}
{"id": "907144", "revid": "648716", "url": "https://it.wikipedia.org/wiki?curid=907144", "title": "Juan Bautista Gill", "text": "Fu presidente del Paraguay dal 25 novembre 1874 al 12 aprile 1877, quando fu ucciso nel corso di una rivoluzione.\nBiografia.\nDopo studi incompleti a Buenos Aires, Gill si arruol\u00f2 nell'esercito paraguaiano e combatt\u00e9 nella guerra della Triplice Alleanza (1864-1870), fu catturato dagli Alleati e rientr\u00f2 ad Asunci\u00f3n nel gennaio del 1869. Ministro delle Finanze sotto Cirilo Antonio Rivarola (1870-1871), fu accusato di malversazione dalla Camera dei deputati (18 agosto 1871): per farlo sfuggire al giudizio del Senato, Rivarola sciolse il Congresso (15 ottobre 1871) e indisse nuove elezioni, scatenando una rivolta a Tacuarel che dovette essere repressa con la forza. Eletto presidente del Senato (1871), mettendosi cos\u00ec al sicuro dai provvedimenti giudiziari, Gill dovette dimettersi comunque per il suo antagonismo col ministro dell'Interno ed andare in esilio.\nGill organizz\u00f2 due insurrezioni contro il presidente Salvador Jovellanos assieme al generale Bernardino Caballero, e dopo il successo di quella di Campo Grande (12 febbraio 1874) prepar\u00f2 la propria candidatura alla presidenza della Repubblica. Eletto presidente (25 novembre 1874), aument\u00f2 la pressione fiscale per risollevare il bilancio dello Stato, dissanguato dalla lunga guerra della Triplice Alleanza, e chiese la mediazione del presidente statunitense Rutherford Birchard Hayes per stabilire il confine con l'Argentina nel Chaco Boreal, firmando un trattato di pace e ottenendo il ritiro delle truppe d'occupazione.\nGill affront\u00f2 e represse diverse rivolte, ma fu ucciso infine il 12 aprile 1877, nel corso di una rivolta organizzata anche da Rivarola, e la carica pass\u00f2 al vicepresidente Higinio Uriarte."}
{"id": "907146", "revid": "773636", "url": "https://it.wikipedia.org/wiki?curid=907146", "title": "Volo suborbitale", "text": "Un volo suborbitale \u00e8 un volo spaziale che raggiunge lo spazio, ma la cui orbita interseca l'atmosfera o la superficie del corpo da cui \u00e8 partito il volo, non riuscendo quindi a compiere una completa rivoluzione.\nPer esempio, un oggetto lanciato dalla terra che raggiunga i 100 km sul livello del mare, e che poi precipiti nuovamente sulla terra, compie effettivamente un volo suborbitale. Alcuni voli suborbitali sono stati intrapresi per testare veicoli spaziali e razzi vettori per successivi voli orbitali. Altri veicoli sono specificamente progettati solo per effettuare voli suborbitali; esempi includono veicoli con pilota come lo X-15 o lo SpaceShipOne, e veicoli senza pilota come i missili balistici intercontinentali (ICBM) e i razzi da ricerca.\nI voli suborbitali sono distinti dai voli che riescono a raggiungere un'orbita, ma poi utilizzano dei retrorazzi per uscire dall'orbita prima di completare un intero periodo orbitale. Quindi i voli del Sistema di Bombardamento Orbitale Frazionale (Fractional Orbital Bombardment System) non sono considerati come suborbitali, ma semplicemente voli verso un'orbita terrestre bassa (LEO).\nRequisiti di altitudine.\nPer definizione, un volo suborbitale (in partenza dalla terra) raggiunge un'altitudine superiore ai 100\u00a0km sul livello del mare. Questa altitudine, nota come la linea di K\u00e1rm\u00e1n, fu scelta dalla F\u00e9d\u00e9ration A\u00e9ronautique Internationale perch\u00e9 corrisponde pi\u00f9 o meno al punto dove un velivolo con una velocit\u00e0 tale da sostentarsi con la portanza dell'atmosfera terrestre inizierebbe a volare pi\u00f9 velocemente della velocit\u00e0 orbitale.\nOrbita.\nDurante la caduta libera, la traiettoria \u00e8 parte di un'orbita ellittica descritta da un'equazione orbitale. La distanza del perigeo \u00e8 minore del raggio della terra, dunque l'ellisse interseca la terra, e quindi il velivolo non riesce a completare un'orbita. L'asse maggiore \u00e8 verticale, l'asse semi-maggiore e pi\u00f9 di met\u00e0 del raggio della terra, e quasi sempre meno del raggio.\nVelocit\u00e0, distanza orizzontale, altitudine.\nPer minimizzare il delta-v richiesto (una quantit\u00e0 astrodinamica che indica il carburante impiegato in manovre orbitali), la parte del volo a pi\u00f9 alta quota \u00e8 effettuata con il motore del razzo spento (questa \u00e8 tecnicamente chiamata caduta libera anche per la parte ascendente della traiettoria). La massima velocit\u00e0 in un volo \u00e8 ottenuta alla pi\u00f9 bassa altitudine di questa traiettoria in caduta libera, sia quando il velivolo sta ascendendo che quando sta discendendo.\nSe lo scopo del volo \u00e8 semplicemente di raggiungere lo spazio, ad esempio per concorrere per il Premio Ansari X, uno spostamento orizzontale non \u00e8 richiesto. In questo caso il pi\u00f9 basso delta-v richiesto \u00e8 di circa 1,4\u00a0km/s per un volo suborbitale con velocit\u00e0 massima di circa 1 km/s. Volando pi\u00f9 lentamente e con minore caduta libera, necessiterebbe di un maggiore delta-v.\nSi confrontino questi dati con i voli orbitali: un'orbita terrestre bassa (LEO), con un'altitudine di circa 300\u00a0km, ha bisogno di una velocit\u00e0 di circa 8\u00a0km/s, e richiede un delta-v di circa 10\u00a0km/s.\nPer voli suborbitali che coprano una distanza orizzontale, la massima velocit\u00e0 e il delta-v richiesto sono intermedi fra quelli per un volo verticale ed una LEO. La velocit\u00e0 massima nelle parti pi\u00f9 basse della traiettoria \u00e8 ora composta da una componente orizzontale ed una verticale. Pi\u00f9 \u00e8 elevata la distanza orizzontale percorsa, pi\u00f9 elevate saranno entrambe le velocit\u00e0 e l'altitudine massima. Per il razzo V-2, che raggiungeva di poco lo spazio con una distanza percorsa di circa 330\u00a0km, la velocit\u00e0 massima era di 1,6\u00a0km/s. La SpaceShipTwo, che \u00e8 in via di sviluppo, avr\u00e0 una simile orbita in caduta libera, ma la velocit\u00e0 massima annunciata \u00e8 di 1,1\u00a0km/s (forse a causa di uno spegnimento del motore ad un'altezza pi\u00f9 elevata).\nPer quanto riguarda distanze percorse ancora maggiori, a causa dell'orbita ellittica, la massima altitudine pu\u00f2 essere anche molto pi\u00f9 elevata di quella di una LEO. In un volo intercontinentale, come quello di un missile balistico intercontinentale o di un possibile futuro veicolo spaziale commerciale, la velocit\u00e0 massima \u00e8 di circa 7\u00a0km/s, e la massima altitudine di circa 1200\u00a0km. Si noti che un volo intercontinentale ad un'altitudine di 300\u00a0km necessiterebbe di un delta-v maggiore di quello di una LEO.\nOgni volo che ritorni alla superficie, inclusi i voli suborbitali, subisce il rientro atmosferico. La velocit\u00e0 all'inizio del rientro \u00e8 sostanzialmente la massima velocit\u00e0 del volo. Il riscaldamento aerodinamico causato varier\u00e0 di conseguenza: \u00e8 molto meno per un volo con velocit\u00e0 massima di soli 1\u00a0km/s rispetto a quello subito da un volo con velocit\u00e0 massima di 7 o 8\u00a0km/s.\nDurata del volo.\nIn un volo verticale ad altitudini non troppo elevate, il tempo della caduta libera corrisponde sia per la parte ascendente che per quella discendente alla velocit\u00e0 massima divisa per l'accelerazione di gravit\u00e0; quindi con una velocit\u00e0 massima di 1\u00a0km/s in totale la durata del volo sarebbe di 3 minuti e 20 secondi. La durata del volo prima e dopo la caduta libera pu\u00f2 variare.\nPer un volo intercontinentale, la fase propulsiva dura dai 3 ai 5 minuti, la caduta libera (la parte centrale del volo) circa 25 minuti. Per un ICBM, la fase di rientro dura circa 2 minuti; questa fase \u00e8 invece pi\u00f9 lunga per qualsiasi volo con atterraggio morbido, come per un possibile futuro volo commerciale.\nI voli suborbitali possono durare molte ore. La sonda spaziale Pioneer 1 fu la prima sonda della NASA che doveva raggiungere la Luna. Un fallimento parziale invece le fece seguire una traiettoria suborbitale, con la quale rientr\u00f2 nell'atmosfera terrestre 43 ore dopo il lancio.\nProfili di volo.\nNonostante ci siano molteplici possibili profili per un volo suborbitale, alcuni di questi sono pi\u00f9 comuni di altri.\nMissili balistici.\nI primi veicoli suborbitali che raggiunsero lo spazio furono i missili balistici. Il primo missile balistico a raggiungere lo spazio fu il V-2 dei Nazisti all'inizio del 1944 (la data precisa \u00e8 incerta), che raggiunse un'altitudine di 189\u00a0km. Quello fu il primo oggetto costruito dall'uomo a raggiungere lo spazio. Negli anni '50, gli Stati Uniti e l'URSS svilupparono dei Missili Balistici Intercontinentali (ICBM) di gittata molto maggiore. Oggigiorno ci sono molte nazioni che possiedono degli ICBM ed ancor pi\u00f9 che possegono dei missili balistici a medio raggio (Intermediate Range Ballistic Missiles, IRBM).\nVoli turistici.\nIl turismo spaziale cercher\u00e0 inizialmente di giungere ad un'altitudine richiesta per poter essere classificato come volo spaziale. La traiettoria di volo sar\u00e0 probabilmente o verticale o comunque molto ripida, con il velivolo che atterra nello stesso sito del decollo.\nIl velivolo probabilmente spegner\u00e0 i propri motori molto prima di raggiungere l'altitudine massima e quindi rallenter\u00e0 progressivamente fino al punto pi\u00f9 elevato della traiettoria. Per qualche minuto, dal momento in cui i motori vengono spenti fino al punto in cui l'atmosfera inizia a rallentare l'accelerazione verso il basso, i passeggeri potranno provare la sensazione di assenza di peso.\nNel 2004, un certo numero di compagnie ha lavorato su velivoli di questo tipo per la competizione \"Premio Ansari X\". SpaceShipOne \u00e8 stata dichiarata ufficialmente come vincitrice della competizione da Rick Searfoss il 4 ottobre 2004, dopo aver completato due voli in due settimane.\nNel 2005, Sir Richard Branson del Virgin Group ha annunciato la creazione della Virgin Galactic e il suo programma per la creazione di un velivolo da 9 posti di tipo SpaceShipTwo chiamato VSS \"Enterprise\".\nEsperimenti scientifici.\nUn altro uso frequente dei velivoli suborbitali consiste nei razzi per ricerca scientifica. I voli scientifici suborbitali iniziarono negli anni '20 quando Robert Goddard lanci\u00f2 il primo razzo a propellente liquido, che per\u00f2 non raggiunse lo spazio. I voli dei razzi moderni iniziarono al termine degli anni '40 usando dei velivoli derivati dai missili balistici V-2 dei Nazisti. Oggi ci sono dozzine di differenti razzi sul mercato, prodotti da una grande variet\u00e0 di industrie in varie nazioni. I razzi impiegati per voli suborbitali di ricerca scientifica vengono detti razzi-sonda. Tipicamente, i ricercatori vogliono condurre degli esperimenti in condizioni di microgravit\u00e0 o al di sopra dell'atmosfera. Sono state riportate numerose offerte da parte di ricercatori desiderosi di condurre esperimenti sullo SpaceShipOne, ma le offerte sono state rimandate fino alla prossima versione del velivolo .\nVoli intercontinentali.\nUn altro mercato promettente per i velivoli spaziali suborbitali sono i voli intercontinentali. Ricerche come quelle effettuate per il progetto X-20 Dyna-Soar suggeriscono che un volo suborbitale semi-balistico potrebbe viaggiare dall'Europa al Nord America in meno di un'ora.\nLa dimensione del razzo necessaria per ottenere questo tipo di volo, relativamente al carico utile, \u00e8 simile a quella di un ICBM. Gli ICBM hanno un delta-v minore di quello necessario per raggiungere un'orbita, e quindi questo sarebbe un fattore di costo inferiore.\nPer questo, a causa dell'alto costo, questo utilizzo verosimilmente sar\u00e0 limitato a voli con carico di alto valore ed urgenza, come i voli corriere, oppure potrebbe essere considerato come la pi\u00f9 avanzata forma di business jet; oppure potrebbe essere considerato come uno sport estremo e per operazioni militari di rapido impiego.\nRaggiungere l'orbita.\nGli operatori commerciali potrebbero usare i voli suborbitali per ottenere costanti progressi fino ad ottenere un volo orbitale. I velivoli di test potranno raggiungere velocit\u00e0 sempre pi\u00f9 alte, fino a raggiungere l'orbita terrestre bassa. Tuttavia, c'\u00e8 un grande dibattito a proposito della validit\u00e0 di questo approccio, vista la grande differenza di scala dei due problemi (volo suborbitale e volo orbitale). Comunque, esistono effettivamente dei progetti ad ala fissa e singolo stadio come Skylon, quindi questo approccio potrebbe non essere cos\u00ec impercorribile.\nCavi trainanti.\n\u00c8 stato proposto di usare dei cavi trainanti (\"tethers\"), per portare in orbita dei carichi utili in traiettoria suborbitale. Per esempio una stazione spaziale orbitante potrebbe estendere un cavo, e un velivolo suborbitale potrebbe avvicinarsi ed agganciarsi. Se fosse fattibile, questo metodo sarebbe molto meno costoso di dover lanciare direttamente in orbita con dei razzi dei carichi utili..\nFuturo dei voli spaziali suborbitali.\nCompagnie private come la Rocketplane Limited e la Blue Origin si stanno interessando di voli suborbitali, in parte per competizioni come il Premio Ansari X. La NASA ed altri stanno sperimentando degli aerei ipersonici basati su scramjet che potranno essere tranquillamente usati con profili di volo che si qualificano per essere voli suborbitali."}
{"id": "907151", "revid": "124624341", "url": "https://it.wikipedia.org/wiki?curid=907151", "title": "The Princess Bride (album)", "text": "The Princess Bride \u00e8 la colonna sonora del 1987 di Mark Knopfler, del film \"La storia fantastica\" diretto da Rob Reiner.\nContiene la canzone \"Storybook Love\", scritta e cantata da Willy DeVille, candidata all'Oscar alla migliore canzone."}
{"id": "907152", "revid": "287204", "url": "https://it.wikipedia.org/wiki?curid=907152", "title": "Aviazione generale", "text": "Laviazione generale \u00e8 il settore dell'aviazione civile di cui fanno parte tutti i voli non militari condotti per scopi non commerciali e diversi dal lavoro aereo. Comprende quindi tutte le operazioni aeree che non prevedono il trasporto di passeggeri, merci o posta dietro remunerazione o affitto (cio\u00e8 il trasporto aereo commerciale) e che non prevedono lo svolgimento di attivit\u00e0 quali pubblicit\u00e0 aerea, costruzioni, fotografia aerea, pattugliamento, osservazioni aeree o controllo di infrastrutture, ricerca e soccorso (cio\u00e8 il lavoro aereo).\nOccorre non confondere l'aviazione generale con il traffico aereo generale. Sotto quest'ultima categoria, infatti, ricadono tutti i voli, militari e civili, commerciali o gratuiti oppure di lavoro aereo, condotti secondo le regole del volo e le procedure fissate dall'ICAO.\nMoltissimi aeroporti sono utilizzati solamente dall'aviazione generale (In Italia i velivoli di aviazione generale sono autorizzati ad operare anche sulle aviosuperfici), e la maggior parte del traffico aereo mondiale \u00e8 composto dall'aviazione generale.\nGli aerei utilizzati per l'aviazione generale vengono comunemente detti, in lingua italiana, \"aerei da turismo\", sebbene tale termine sia improprio perch\u00e9 non tutti i voli di aviazione generale avvengono per finalit\u00e0 turistiche. \nFutura classificazione.\nA seguito della necessit\u00e0 di armonizzare le esigenze statistiche, strettamente collegate con aspetti finanziari, economici nonch\u00e9 ad indagini di sicurezza, \u00e8 in corso lo studio, fortemente auspicato dall'ICAO e sotto il coordinamento di questa Organizzazione internazionale, per una nuova definizione del termine ed una nuova classificazione dell'aviazione generale. Questa riorganizzazione porterebbe a includere nell'Aviazione Generale tutti i voli che non trasportino merci o persone dietro retribuzione incluse anche le operazioni per lavoro aereo purch\u00e9 non comportino il trasporto di passeggeri o merci a pagamento. "}
{"id": "907155", "revid": "1433186", "url": "https://it.wikipedia.org/wiki?curid=907155", "title": "Corozal (Porto Rico)", "text": "Corozal \u00e8 una citt\u00e0 di Porto Rico situata nella zona centro-settentrionale dell'isola. L'area comunale confina a nord con Vega Alta e Toa Alta, a est con Naranjito, a sud con Barranquitas e Orocovis e a ovest con Morovis. Il comune, che fu fondato nel 1795, oggi conta una popolazione di oltre 35.000 abitanti ed \u00e8 suddiviso in 13 circoscrizioni (\"barrios\")."}
{"id": "907158", "revid": "121834717", "url": "https://it.wikipedia.org/wiki?curid=907158", "title": "Ius Italicum", "text": "Ius Italicum \u00e8 una locuzione latina che indicava, nelle ultime decadi della Repubblica e nei primi due secoli dell'Impero romano, determinati privilegi concessi ad alcune citt\u00e0 provinciali aventi status di \"coloniae civium romanorum\" e situate nelle province, cio\u00e8 al di fuori dell'Italia. Tale condizione amministrativa concedeva, alla citt\u00e0 che ne poteva usufruire, la finzione giuridica di trovarsi in suolo italico. Queste concessioni furono usuali soprattutto dall'epoca tardo repubblicana e cesarea, passando per quella alto imperiale ed augustea, fino al principato di Settimio Severo, ossia, fin quando l'Italia mantenne il suo status nettamente differenziato dalle province (protrattosi comunque fino all'epoca della tetrarchia di Diocleziano); posteriormente, e soprattutto in seguito alla \"Constitutio Antoniniana\" del 212 \u2014tramite la quale l'imperatore Caracalla concedette la cittadinanza romana a tutti gli uomini liberi dell'Impero (cittadinanza che, fino ad allora, era concessa di diritto solamente agli italici) \u2014 e quindi alla quasi completa equiparazione della posizione giuridica dell'Italia rispetto a quella delle provincie, lo \"Ius Italicum\" perse progressivamente la propria utilit\u00e0.\nLo \"ius italicum\" regolamentava in special modo l'economia e la pressione tributaria del territorio provinciale interessato, oltre a definire le modalit\u00e0 d'uso dei terreni della colonia."}
{"id": "907160", "revid": "228587", "url": "https://it.wikipedia.org/wiki?curid=907160", "title": "I Fantastici Quattro (disambigua)", "text": ""}
{"id": "907164", "revid": "287204", "url": "https://it.wikipedia.org/wiki?curid=907164", "title": "Conferenza di Rapallo", "text": "La conferenza di Rapallo tra gli Alleati della prima guerra mondiale si tenne nell'omonima cittadina ligure, nelle sale del Kursaal New Casino, gestito dalla societ\u00e0 Celle' &amp; Fumo, il 6 e il 7 novembre 1917, a seguito della sconfitta italiana nella battaglia di Caporetto della prima guerra mondiale.\nI partecipanti.\nAlla conferenza di Rapallo furono presenti i tre paesi Alleati: Italia, Francia e Gran Bretagna. Per la delegazione italiana parteciparono il presidente del Consiglio Vittorio Emanuele Orlando, il ministro degli affari esteri Sidney Sonnino, il generale Vittorio Alfieri, il sottocapo di Stato Maggiore Carlo Porro, l'onorevole Leonida Bissolati e il segretario Luigi Aldrovandi Marescotti.\nLa rappresentanza francese fu invece composta dal presidente del Consiglio Paul Painlev\u00e9, il ministro di Stato Henry Franklin-Bouillon, l'ambasciatore in Italia Camille Barr\u00e8re, il Chef de bataillon dello stato maggiore Jacques Helbronner e i generali Ferdinand Foch, Maxime Weygand e De Gondrecourt.\nPer il Regno Unito furono presenti il premier Lloyd George, Maurice Hankey ed i generali Jan Smuts, William Robertson e Henry Maitland Wilson.\nL'incontro.\n6 novembre.\nAlle 10:15 il convegno ha inizio: Orlando commenta la situazione italiana dopo la battaglia di Caporetto affermando che il Regio Esercito si trova a dover combattere contro tutto l'esercito austriaco, aumentato da 300.000 soldati tedeschi scelti, dichiara che la situazione \u00e8 grave ma riparabile; Orlando ritiene che siano indispensabili degli aiuti temporanei da parte degli Alleati per poter riorganizzare i 300.000 uomini che compongono la seconda delle quattro armate italiane, sbandata nel corso della ritirata; al tempo stesso, ritiene necessario tenere la linea del Piave, respingendo eventuali attacchi dal Trentino; da questo dipender\u00e0 la conservazione dell'efficienza militare dell'Italia; secondo Orlando, questi aiuti dovrebbero corrispondere a \"non meno di quindici divisioni\".\nLloyd George risponde che \u00e8 nell'interesse comune degli Alleati sostenere l'Italia in questo momento difficile, prestandole gli aiuti necessari. La Francia manda quattro delle sue migliori divisioni e l'Inghilterra, oltre ad averne gi\u00e0 due in viaggio, ne invier\u00e0 altre due, per un totale di otto. Subito dopo, per\u00f2, aggiunge che gli Alleati invieranno questi soldati solo se saranno sicuri che in Italia saranno effettivamente utilizzati; Lloyd George, infatti, sostiene che, da indagini fatte, il Comando italiano non sia tale da poter ricevere dei rinforzi, a meno che non venga cambiato; le critiche non vanno mosse all'esercito, di cui riconosce il coraggio, ma ai comandanti, tutti incapaci ad eccezione del Duca d'Aosta, eroico comandante della III Armata. Painlev\u00e9, concordando con Lloyd George, insiste sull'impellente necessit\u00e0 di risolvere i problemi del Comando italiano.\nOrlando, dopo aver ringraziato entrambi per le loro amichevoli dichiarazioni, conferma che il Governo ha gi\u00e0 considerato necessaria la riorganizzazione dello Stato Maggiore, e concorda sul bisogno di svolgerla rapidamente. Smuts, a questo punto, dopo aver sottolineato il bisogno di procedere immediatamente alla riorganizzazione della II Armata, comincia a sindacare sul numero di divisioni richiesto da Orlando, quindici, sostenendo che otto, composte da truppe scelte, sarebbero sufficienti, vista anche la facilit\u00e0 della difesa del Piave e il fatto che il Trentino sar\u00e0 impraticabile, visto che tra poco si coprir\u00e0 di neve. Sonnino insiste sulla richiesta di quindici divisioni sottolineando che l'esercito italiano non ha riserve e che non pu\u00f2 mandare le nuove reclute in prima linea.\nBarr\u00e8re afferma che il numero di divisioni va trattato coi militari e Lloyd George, dopo essersi felicitato di quanto riferito da Orlando sulla situazione dello Stato Maggiore, ribadisce che l'invio di rinforzi avverr\u00e0 solo dopo la sostituzione di Cadorna e Porro, sottolineando che si tratta di una condizione \"sine qua non\". Franklin-Bouillon, alla fine, propone di sospendere l'assemblea per il pranzo.\nAlle 14:45 il convegno riprende: Lloyd George chiede ai ministri italiani cosa hanno deciso riguardo alla sostituzione dei comandanti e Orlando risponde che, visto che si proporr\u00e0 di un consiglio di guerra interalleato, si \u00e8 pensato di mandarvi il generale Cadorna, mentre oggi verr\u00e0 scelto un suo sostituto come capo di Stato Maggiore. Ottenuta la certezza della sostituzione, Lloyd George introduce la questione del numero e dell'uso delle truppe che verranno inviate dagli Alleati in Italia e fa entrare i generali (Alfieri e Porro; Robertson e Wilson; Foch, Weygand e De Gondrecourt).\nSmuts chiede a Robertson e Foch un parere sul numero di divisioni richiesto da Orlando. Robertson sostiene di non sapere da dove sia stato ricavato il numero di quindici divisioni, affermando che secondo lui otto sono ampiamente sufficienti e che verr\u00e0 mandato uno dei migliori generali inglesi sul posto per verificare se non ne servano di pi\u00f9; Lloyd George ribadisce questo concetto e Robertson, riprendendo la parola, afferma che, anche se le altre sette divisioni fossero necessarie, non arriverebbero in tempo a causa delle ferrovie. Orlando chiede se sar\u00e0 il generale inviato a decidere sull'ammontare dell'ulteriore concorso britannico e Robertson risponde che sar\u00e0 il gabinetto di guerra britannico a decidere, basandosi sull'opinione di quest'ultimo. A questo punto Sonnino replica che l'attesa del generale provocher\u00e0 un grande ritardo, ma Robertson replica che questi verr\u00e0 subito, senza aspettare che siano giunte le quattro divisioni britanniche.\nLloyd George chiede l'opinione del generale Porro, che risponde enumerando i battaglioni italiani schierati sul fronte e, subito dopo, quelli austro-tedeschi; la conclusione finale \u00e8 che ci sono 318 di questi ultimi in Trentino e 493 sul Piave, contro i soli 377 italiani totali. Lloyd George chiede il numero delle divisioni tedesche schierate in Italia e Franklin-Bouillon gli risponde che, secondo quanto appena detto da Porro, sono comprese tra le 21 e le 24; Robertson obietta per\u00f2 che, secondo rapporti pervenutigli quello stesso giorno, non ce ne sono pi\u00f9 di 6 identificate. A questo punto Lloyd George sottolinea il grande divario tra le stime dei due generali, ma Sonnino sottolinea il termine \"identificate\"; allora Wilson chiede l'opinione di Foch, che si concentra invece sul numero di battaglioni nemici che Porro aveva stimato esserci nelle Alpi Giulie il 24 ottobre: visto che le divisioni austro-tedesche comprendono ognuna 9 battaglioni, Foch chiede come si giunga al numero di 611, citato da Porro, mentre secondo lui il conto sarebbe di 486 (basandosi sul numero di 54 divisioni nemiche, dato da Porro stesso); Porro risponde che ci sono battaglioni fuori dalle divisioni, ma Foch ritiene che non ce ne possano essere ben 125; infine, Foch afferma che, dopo il 24 ottobre, non si hanno pi\u00f9 informazioni sul numero di divisioni tedesche presenti, che a quella data erano probabilmente 9. Llody George chiede a Foch se le divisioni tedesche possano essere aumentate da 9 a 21 o 24 in due settimane, e Foch risponde di crederlo molto difficile, ma Porro afferma che, secondo lui, in Trentino ci sono gi\u00e0 3 divisioni tedesche che non hanno ancora combattuto.\nRobertson, riportando la conferenza sul suo argomento principale, afferma nuovamente che, anche volendo, le divisioni che l'Italia chiede in pi\u00f9 non potrebbero comunque giungere in Italia in tempo debito a causa delle ferrovie. Su richiesta di Sonnino, Robertson afferma che il 16 novembre giungeranno in Italia solo 6 delle 8 divisioni stabilite, mentre le munizioni e gli equipaggiamenti arriveranno dopo il 20 e le altre due divisioni partiranno dalla Francia il 9. A questo punto Orlando soggiunge che, anche coi numeri di Foch, gli austro-tedeschi restano comunque in netta superiorit\u00e0, ma Robertson afferma che si raggiungerebbe la parit\u00e0 colle 8 divisioni anglo-francesi; alla replica di Sonnino, che sostiene che i nemici potrebbero ricevere dei rinforzi tedeschi, Foch replica che i numeri non sono l'unico fattore da tenere in considerazione, visto che, restando in difesa, si pu\u00f2 resistere anche in inferiorit\u00e0 numerica, come i Francesi sull'Yser e a Verdun. Porro concorda con la visione di Foch, sottolineando che gli Italiani intendono tenere il Piave ma, su suggerimento di Sonnino, dichiara che c'\u00e8 un punto debole: la zona dirimpetto al Montello, infatti potrebbe essere esposta ai colpi di un'eventuale artiglieria posta su quest'ultimo ma, d'altro canto, i nemici ci metteranno tempo a costruirvi delle strade e, inoltre, l'inverno \u00e8 prossimo; il punto debole principale, secondo Porro, \u00e8 il Trentino, e specialmente la valle dell'Adige e l'Altopiano di Asiago, che sar\u00e0 debole fino a quando la neve non ne impedir\u00e0 il passaggio; per proteggere quest'ultimo, secondo lui, l'Italia deve poter disporre di una riserva, temporanea, in attesa della riorganizzazione della II Armata.\nA questo punto, Franklin-Bouillon chiede quanto ci vorr\u00e0 per riorganizzarla, e Porro risponde che \u00e8 difficile prevederlo, e che si potrebbero ricavare 15 divisioni se non ci fosse un attacco all'altopiano di Asiago; per questo, secondo lui, servono 15 divisioni alleate. Alla domanda di Lloyd George, che chiede dove si trovano le truppe della II Armata, Porro risponde che sono dietro Padova, aggiungendo che dei possibili rinforzi tedeschi, scendendo da Asiago, potrebbero aggirare il Piave. Robertson, allora, soggiunge che gli Italiani avevano affermato che la neve, ad Asiago, cadeva in ottobre, ma Porro risponde che, talvolta, non vi cade prima di dicembre; Lloyd George interviene sostenendo che, in agosto, gli Italiani avevano sostenuto l'impossibilit\u00e0 di manovrare oltre il 15 ottobre, mentre gli austro-tedeschi hanno cominciato il loro attacco il 24. Porro sostiene che ci\u00f2 non si riferiva al Trentino, dove comunque ci sono poche linee da sfondare e, in risposta all'insistenza di Lloyd George, replica che a Londra si parl\u00f2 di un'offensiva nel Carso, non ad Asiago. Sonnino afferma che le parole di Londra appartengono al passato e che bisogna pensare al presente, ma Lloyd George insiste sul fatto che a chiedere quindici divisioni sono coloro che, prima sostenevano un attacco non poteva essere perpetrato oltre ottobre; dopodich\u00e9, legge il resoconto della conferenza di Londra del 7 agosto, dove ci\u00f2 era stato affermato. Sonnino, sviando la conversazione, afferma che i Tedeschi si sono molto avvicinati al fronte italiano dalla parte di Merano e Bolzano e che, con tempo favorevole, potrebbero discendere senza che gli Italiani possano opporre loro delle riserve; Lloyd George chiede da quando si conosce la concentrazione delle truppe tedesche a Merano e Porro risponde che l'ultima conferma \u00e8 arrivata il 4 novembre; Franklin-Bouillon chiede quando si pensa che i nemici possano attaccare sul Piave e Porro risponde che non potranno prima di tre settimane e, per far le cose in grande, almeno due mesi, quando arriveranno loro le artiglierie pesanti; all'affermazione di Foch, secondo il quale non sono stati distrutti tutti i ponti, Porro risponde che \u00e8 rimasto integro solo uno sul Tagliamento, saltato solo per 20 metri; Franklin-Bouillon chiede se \u00e8 stata distrutta la ferrovia di Udine, ma Porro replica che \"si \u00e8 fatto quanto si \u00e8 potuto\", osservando che la ferrovia di Udine \u00e8 rimasta.\nOrlando, riassumendo, conclude che, coll'aiuto francese, il fronte del Trentino e delle Giudicarie pu\u00f2 essere tenuto, ma che nessuno dice che una divisione sia di troppo; infine, ribadisce che ci\u00f2 che manca \u00e8 una riserva che possa difendere Asiago, bersaglio appetibile per i Tedeschi, e chiede agli Inglesi se, per difendere i fini che stanno loro a cuore, bastino 4 divisioni; Sonnino conferma queste constatazioni; Lloyd George chiede dove sarebbero messe le divisioni inglesi e Porro gli risponde che andrebbero dalla parte di Treviso, non sul Piave. Robertson soggiunge che sta discutendo di questo con Cadorna e Lloyd George sostiene la necessit\u00e0 che i Francesi discutano cogli Inglesi riguardo ai rinforzi; prima per\u00f2, essi pongono alcune domande riguardanti principalmente i cannoni catturati dai nemici durante la battaglia di Caporetto; alla fine risulta che la situazione italiana \u00e8 molto grave, visto che l'inferiorit\u00e0 italiana \u00e8 notevole: infatti, secondo Porro, i nemici hanno il doppio degli uomini e il doppio delle artiglierie, in gran parte pesanti.\nLa riunione viene sospesa alle 18:00 per permettere agli anglo-francesi di consultarsi.\nAlle 19:00 il convegno riprende: Lloyd George, affermando che la situazione \u00e8 pi\u00f9 grave di quanto lui e i Francesi non credessero, sostiene che nessun successo in Francia potrebbe compensare un disastro in Italia, e con lui concordano Orlando e Painlev\u00e9; pertanto \u00e8 necessario fare tutto il possibile per evitare il peggio e non vuole assolutamente mercanteggiare sulla questione di una divisione o di una batteria, visto che si tratta di salvare l'alleanza; dichiarando che, purtroppo, pensa che i dati pessimistici di Porro siano i pi\u00f9 veritieri, Lloyd George si dichiara favorevole all'istituzione di un Comitato militare permanente interalleato, nel quale saranno rappresentati gli Alleati da Foch (Francia), Wilson (Inghilterra) e Cadorna (Italia); poi, per\u00f2, George continua a dichiararsi limitato dal fatto che esistano solo due ferrovie, ma afferma di avere fiducia nell'Italia e conclude ricordando che gli interessi italiani sono anche quelli dei suoi Alleati. Painlev\u00e9 decide di parlare personalmente per ribadire che il pensiero francese coincide con quello inglese, ribadendo la sua fiducia nel valore italiano. Orlando, dopo aver ringraziato gli Alleati per le loro belle parole, concorda sulla formazione di un consiglio di guerra interalleato e propone di agire con la massima rapidit\u00e0.\nPorro, a questo punto, propone di far avanzare le divisioni inglesi, ma Franklin-Bouillon propone di discuterne in seguito; Orlando conclude proponendo che Cadorna entri subito a far parte del Comitato, favorendone le investigazioni e Lloyd George sostiene che si potrebbe redigere una specie di protocollo che gli serva come ragguaglio circa la situazione attuale, dando poi lettura di un rapporto preparato da Hankey in proposito.\nAlla domanda di Orlando, che chiede se non si dovrebbe prima creare formalmente il Comitato e poi dargli delle istruzioni, Franklin-Bouillon afferma che, visto che tutti e tre gli Stati intervenuti hanno manifestato il loro accordo sulla formazione di quest'ultimo, ci\u00f2 non \u00e8 strettamente necessario. A questo punto la seduta \u00e8 tolta.\n7 novembre.\nAlle 11:00 il convegno ha inizio: Painlev\u00e9 apre descrivendo la struttura del futuro Consiglio supremo di guerra alleato, che avr\u00e0 sede a Parigi, sar\u00e0 costituito da due membri per ognuno dei tre stati Alleati e sar\u00e0 \"organo d'informazione, di studio, di proposte\"; conclude dicendo che Inglesi e Francesi sono gi\u00e0 d'accordo anche sui particolari presenti nella bozza. Orlando risponde di essere totalmente d'accordo sull'idea generale e, in massima, anche sui particolari.\nSi passa ad esaminare i singoli articoli della bozza. Sonnino sostiene che l'articolo I lascia alla Russia la possibilit\u00e0 di intervenire e solleva il dubbio su quanto ce ne si possa fidare; Orlando propone di escludere la Russia, visto che il Comitato riguarda solo il fronte occidentale. Lloyd George insinua che sarebbe pericoloso escludere la Russia dal Comitato; propone di modificare l'articolo con \"poich\u00e9 la situazione sviluppatasi sul fronte occidentale in Europa rende necessaria la creazione di un Consiglio supremo \u2026\". Franklin-Bouillon propone di non includere questa appendice nel testo dell'articolo, ma di mandarla separatamente alla Russia in via diplomatica. Barr\u00e8re insiste sull'impossibilit\u00e0 che la Russia mandi a Parigi il suo Primo ministro o il ministro degli Esteri, mentre Foch propone di giustificarsi con la necessit\u00e0 di unit\u00e0 di azione sul fronte occidentale; Lloyd George, concordando con la proposta di Foch, espone nuovamente la modifica che precedentemente aveva sostenuto.\nSmuts propone di specificare con \"la situazione in Italia\", ma Sonnino ribatte che ci\u00f2 non sarebbe gradito agli Italiani e propone invece di usare un \"in vista di meglio coordinare l'azione militare sul fronte occidentale\". Smuts, riprendendo, ricorda che la Russia, se offesa, potrebbe avere una buona giustificazione per uscire dall'alleanza, per cui propone di aggiungere la frase \"si spera di allargarne il compito\", ma la proposta \u00e8 contestata da Franklin-Bouillon; Smuts prova una terza volta, proponendo di iniziare con \"vista la situazione stabilitasi sul fronte occidentale, la quale richiede che \u2026\", ma stavolta \u00e8 Foch ad intervenire, sostenendo che non vede l'utilit\u00e0 di riferirsi al passato e concordando con la proposta di Sonnino; visto che Smuts continua a sostenere la formula da lui auspicata, Orlando ricorda che non bisognerebbe citare la situazione italiana, perch\u00e9 ci\u00f2 potrebbe restringere il compito del consiglio.\nA questo punto Lloyd George ricorda che i Russi non sono meno sensibili degli Italiani, e che bisogna evitare di offenderli; Sonnino concorda, affermando di volere solo una Russia che combatta; Franklin-Bouillon torna alla proposta di inviare questa postilla separatamente alla Russia, ma Lloyd George afferma che ci\u00f2 \u00e8 pericoloso e propone di aggiungere un \"\u00e8 prevista l'estensione degli scopi del Consiglio ad altre fronti\"; Sonnino afferma che ci\u00f2 potrebbe dare adito ai desideri dei piccoli Stati, ma Painlev\u00e9 ricorda che nel regolamento si parla soltanto di grandi Potenze. Franklin-Bouillon sostiene che i Russi protesteranno, ma Lloyd George ribatte che si risponder\u00e0 di inviare il loro Primo ministro o un rappresentante militare. Si susseguono altre proposte di Orlando e Smuts; alla fine viene approvata l'ultima formula data da Smuts, cio\u00e8 \"l'estensione degli scopi del Consiglio ad altre fronti \u00e8 riservata ad una discussione con le altre Potenze\". L'articolo I, alla fine, \u00e8 cos\u00ec redatto:\nAll'articolo V Lloyd George afferma che sarebbe opportuno stabilire che il rappresentante militare del Governo al Comitato militare permanente non abbia altre funzioni di Stato Maggiore. Barr\u00e8re si dichiara contrario, mentre Franklin-Bouillon favorevole: Orlando, sostenuto da Painlev\u00e9 ma osteggiato da Sonnino, propone che l'accordo su questo rimanga orale; alla fine, su proposta di Painlev\u00e9, viene approvato di aggiungere un \"le cui funzioni esclusive saranno quelle di agire come tecnico del Consiglio.\"\nAll'articolo VIII Lloyd George obietta che, anche se Parigi \u00e8 geograficamente il punto pi\u00f9 adatto come sede del Consiglio, bisognerebbe che il Comitato sembrasse veramente interalleato, e propone che quindi la sede sia posta a Chantilly o a Versailles; Painlev\u00e9 sostiene che ci\u00f2 porter\u00e0 degli inconvenienti tecnici e Franklin-Bouillon lo sostiene, ma Lloyd George insiste nella sua opinione, sostenendo che se esiste un sospetto sull'indipendenza di un organo, c'\u00e8 il rischio che esso non sia veramente indipendente, e viene sostenuto da Sonnino e da Wilson, ma Franklin-Bouillon e Painlev\u00e9 restano della loro opinione. L'assemblea viene sospesa per il pranzo.\nAlle 17:30 il convegno riprende: Lloyd George, affermando di aver conferito cogli altri membri della Missione britannica, insistono perch\u00e9 la sede del consiglio non sia Parigi, ma Versailles; Painlev\u00e9, pur non essendo intimamente convinto, accetta la proposta e Franklin-Bouillon concorda.\nDopodich\u00e9 viene distribuito il testo dello statuto del Consiglio militare interalleato, in otto articoli, che viene approvato; Sonnino poi legge il testo colle istruzioni da darsi al Consiglio riguardo alla situazione italiana, e anch'esso viene approvato. Franklin-Bouillon chiede quali classi abbia gi\u00e0 mobilitato l'Italia: Sonnino risponde che sono gi\u00e0 state chiamate tutte le classi dal 1874 al 1899 e che \u00e8 stata anticipata la chiamata della classe 1900, per un totale di tre milioni di persone sotto le armi. Alla fine Lloyd George chiede a Robertson se abbia notizie riguardanti Salonicco, ma quest'ultimo risponde che, per le informazioni, loro dipendono dal generale Sarrail; su proposta di Lloyd George, approvata da Sonnino e Painlev\u00e9, si inserisce nel verbale che \"il Consiglio intende occuparsi di tutte le campagne che gli alleati, in esso rappresentati, fanno in comune\". Per concludere, Sonnino legge il comunicato da dare all'agenzia Stefani riguardo all'intera conferenza e quest'ultimo viene approvato; dopodich\u00e9, l'assemblea viene definitivamente conclusa.\nCommemorazione.\nAl termine della guerra, a ricordo della storica conferenza, il Comune di Rapallo pos\u00f2 all'esterno del palazzo municipale una targa con la seguente dicitura:\nLa lapide venne poi distrutta nel settembre del 1922 dalle squadre fasciste e solo nel 1967 venne riposizionato un altro marmo, a ricordo del convegno e dei due trattati di pace del 1920 e del 1922."}
{"id": "907169", "revid": "729019", "url": "https://it.wikipedia.org/wiki?curid=907169", "title": "Jean Lannes", "text": "Quinto di otto figli, lasci\u00f2 il suo apprendistato come tintore nel 1792 per entrare nel corpo della Guardia Nazionale di Lectoure ove apprese i primi rudimenti del mestiere di soldato.\nCome molti suoi compagni d'armi s'un\u00ec al secondo battaglione dei volontari di Gers, di base ad Auch, per completare la sua formazione militare e venne presto eletto sottotenente del medesimo battaglione che fu assegnato all'armata dei Pirenei, il 20 giugno di quell'anno.\nLa prima guerra contro la Spagna.\nIl 7 marzo 1793 la Convenzione dichiar\u00f2 guerra alla Spagna (che divenne uno dei membri della Prima coalizione) ed a met\u00e0 maggio il giovane sottotenente si fece notare a Saint-Laurent-de-Cedran, vicino al colle di Coustouge.\nSi trattava del battesimo del fuoco per Jean Lannes: i suoi corregionali, appena giunti col\u00e0, vennero sloggiati e messi in fuga dagli spagnoli ma lui li arring\u00f2 con veemenza e riusc\u00ec a riunire i fuggitivi per tornare all'offensiva.\nSorpresi, gli spagnoli vennero sbaragliati.\nLo stesso ardore mise nel seguito delle operazioni a Peyrestortes, ove fu promosso tenente il 25 settembre e dopo appena un mese capitano. Partecip\u00f2 in seguito attivamente ai combattimenti presso Port-Vendres e quindi a Banyuls ove venne ferito e quindi inviato in convalescenza a Perpignano. In questo periodo l'armata francese sub\u00ec una serie di rovesci per cui il generale Basset si vide costretto a richiamare anche Lannes, che accorso, stanco dell'inazione, ricevette il comando dell'avanguardia francese.\nLa successiva battaglia di Villalunga procedeva con esito incerto a causa della resistenza spagnola in una ridotta potentemente fortificata che impediva ai francesi la conquista della citt\u00e0.\nLa ridotta fu presa d'assalto e resa innocua. Questo successo valse al giovane capitano Lannes la nomina a comandante di brigata (grado che nell'esercito rivoluzionario francese equivaleva a quello di colonnello). Tuttavia la sua ferita subita a Banyuls non era ancora guarita e dopo questo successo dovette riparare nuovamente a Perpignano.\nQui conobbe la sua prima moglie, Jeanne-Joseph Barbe, detta spesso Polette, figlia di un ricco banchiere, che spos\u00f2 il 19 marzo 1795. A maggio dello stesso anno si concluse, con il Trattato di Basilea, la pace tra Francia e Spagna e quest'ultima usc\u00ec dalla prima coalizione. Dopo la caduta di Massimiliano Robespierre, avvenuta in quell'anno il 27 luglio (9 termidoro), le posizioni troppo estremiste espresse in passato da Lannes determinarono la sua messa a riposo nonostante la popolarit\u00e0 conseguita presso l'armata.\nLa prima Campagna d'Italia.\nNel 1796 si arruol\u00f2 come soldato semplice nell'armata d'Italia, al comando di Napoleone Bonaparte, che lo not\u00f2 presto essendosi distinto in un assalto alla baionetta nel corso della presa di Dego, cosicch\u00e9 poco tempo dopo venne nuovamente nominato, questa volta dal Bonaparte, comandante di brigata.\nAssunto il comando di un reggimento di granatieri, questo fu temporaneamente aggregato ad un corpo speciale, agli ordini del generale Dallemagne, costituito allo scopo di occupare Piacenza.\nIl reggimento di Lannes, con lui stesso alla testa, fu il primo ad attraversare il Po ed il giorno successivo partecip\u00f2 alla conquista del paese di Fombio, sloggiandone le truppe austriache.\nIl 10 maggio 1796 partecip\u00f2 alla Battaglia del ponte di Lodi, avanzando sul ponte sotto il fuoco nemico.\nDiede poi prova di coraggio nelle battaglie di Bassano (7 settembre 1796) e di Governolo, riportando serie ferite in quest'ultima.\nAd Arcole, il 16 novembre, primo giorno della battaglia, fu Lannes che, vista la situazione dall'ambulanza in cui giaceva ferito, lanci\u00f2 il contrattacco, utilizzando truppe francesi disorientate ed in fuga, che respinse gli austriaci ormai padroni del ponte sul fiume Alpone.\nPoco prima era stato lo stesso Bonaparte che, afferrata una bandiera, aveva condotto personalmente l'attacco francese al ponte, rischiando di venire catturato. Riconoscente, Napoleone invi\u00f2 al ferito Lannes la bandiera in dono ed in memoria.Lannes partecip\u00f2 poi ancora alla Battaglia di Rivoli ed a quella di Imola, e fu alla testa delle truppe francesi che occuparono le citt\u00e0 di Massa e Carrara. Dopo di che fu inviato da Napoleone in missione diplomatica negli stati pontifici.\nLa Campagna d'Egitto e di Siria.\nAl ritorno da questa missione si imbarc\u00f2 anche lui nel maggio 1798 per l'Egitto.\nQui si distinse come comandante di divisione nella spedizione di Siria e fu grazie al suo assalto che fu conquistata il 7 marzo 1799 la fortezza di Giaffa.\nIl 17 agosto dello stesso anno Bonaparte rientrava in gran segreto in Francia portando con s\u00e9 anche Lannes.\nLa seconda Campagna d'Italia.\nAll'inizio della Campagna furono affidate a Lannes due divisioni e una brigata per un totale di circa 8\u00a0000 effettivi, con il compito di attraversare le Alpi al passo del Gran San Bernardo e scendere ad occupare la citt\u00e0 di Aosta, cosa che fece il 16 giugno, esattamente la data imposta dal Bonaparte, ed il giorno successivo respingeva da Ch\u00e2tillon un forte contingente nemico.\nPose quindi l'assedio al forte di Bard con il quale per\u00f2 non ebbe fortuna, per cui aggir\u00f2 la postazione e discese su Ivrea occupandola il giorno 22 dopo aver scacciato la guarnigione austriaca forte di circa 3.000 uomini. Di qui fu inviato con le sue truppe dal Bonaparte per un'azione diversiva sulla citt\u00e0 di Chivasso, cosa che fece puntualmente il giorno 28, dopo aver brillantemente sconfitto gli austriaci il 26 maggio nella battaglia della \"Chiusella\" a Romano Canavese, ed ai primi di giugno, mentre Napoleone rientrava trionfante in Milano, occupava Pavia, ove riusc\u00ec a strappare agli austriaci messi in fuga numerosi cannoni e carriaggi.\nLa capitolazione della citt\u00e0 di Genova, dove Massena, assediato dal Melas, aveva resistito fin che era possibile, avvenuta il 4 giugno fece cambiare precipitosamente i piani a Napoleone e ne segu\u00ec un periodo di incertezza, per i generali francesi, causa i reiterati cambi di disposizioni da parte del comandante in capo. Avanzando verso Casteggio Lannes si trov\u00f2 di fronte, nei pressi di Montebello, il 9 giugno le forze soverchianti del generale austriaco Ott, che aveva a disposizione circa 18.000 effettivi contro i poco meno di 8.000 di Lannes ma quest'ultimo non esit\u00f2 a dare battaglia.\nL'intervento del generale Victor, che con oltre 5.000 aggir\u00f2 lo schieramento austriaco, risolse la battaglia a favore dei francesi. Partecip\u00f2 poi alla Battaglia di Marengo il 14 giugno, che fu risolutiva per la seconda campagna d'Italia. Dopo il colpo di Stato del 18 brumaio, gli fu affidato il comando della Guardia Consolare.\nLa Campagna contro la terza coalizione.\nNel 1802 fu allontanato dall'esercito a causa di uno scandalo finanziario e fu inviato come ambasciatore a Lisbona ove diede una men che mediocre prova di diplomatico, essendo persona dal carattere franco ed irruente. Tuttavia gi\u00e0 nel 1804 fu tra gli insigniti del grado di Maresciallo di Francia, fu uno dei marescialli massoni. Nel 1805 gli fu affidato il comando del 5\u00ba Corpo d'armata nella \"Grande Arm\u00e9e\".\nIn questa veste partecip\u00f2 alla guerra della terza coalizione, cio\u00e8 alle battaglie di Ulma (settembre-ottobre 1805), ed il 12 novembre mise in atto con Murat la beffa del ponte di Vienna.\nNella Battaglia di Austerlitz gli fu affidata la difesa della collinetta del Santon.\nNel corso della battaglia dovette resistere ad un furioso attacco della artiglieria prima e della fanteria poi del generale russo Bagration per poi prendere l'iniziativa e sgominare il reparto del generale Blasowitz.\nNonostante il suo corpo d'armata fosse costituito in gran parte da reclute, Lannes riusc\u00ec cos\u00ec bene nel compito assegnatogli da Napoleone che a met\u00e0 giornata aveva gi\u00e0 tagliato fuori truppe russe del generale Bagration dai collegamenti con quelle alleate.\nLa Campagna contro la Prussia.\nAssegnato all'alla sinistra dell'avanguardia della \"Grande Arm\u00e9e\", Lannes si trov\u00f2 di fronte presso Saalfeld (10 ottobre 1806) le truppe numericamente superiori del principe Luigi Ferdinando di Prussia. Quando si trov\u00f2 sotto il fuoco dell'artiglieria nemica, contravvenendo agli ordini di non impegnarsi in combattimento fino all'arrivo del grosso dell'ala sinistra al comando del generale Augereau, attacc\u00f2 i prussiani impegnandoli in una cruenta battaglia e riusc\u00ec ad aggirarli sul fianco: il principe Luigi cerc\u00f2 di sventare la manovra impegnandosi personalmente per arginare l'arretramento dei suoi ma fu ucciso in un corpo a corpo con un sottufficiale degli ussari francesi: la battaglia fu cos\u00ec vinta dalle truppe di Lannes, che contarono perdite non superiori ai 200 uomini, contro quasi un migliaio di morti fra i prussiani, oltre 1.500 prigionieri e una cinquantina di cannoni catturati dai francesi.\nQuattro giorni dopo prese parte attiva alla battaglia di Jena-Auerstadt.\nQui si distinse in numerose azioni con alterne fortune finch\u00e9 l'intera grande armata non ebbe ragione dei prussiani. Nel novembre dello stesso anno partecip\u00f2 con il suo corpo d'armata alla Campagna d'inverno contro la Prussia, muovendo nell'armata di circa 80.000 uomini, affidata temporaneamente da Napoleone al cognato Gioacchino Murat, con lo scopo di invadere la Polonia e distruggere l'armata russa del generale Bennigsen.\nIl 26 dicembre nei pressi di Pultusk si trov\u00f2 ad affrontare, con circa 25.000 uomini, le truppe di Bennigsen, forti di 35.000 effettivi ed alcune decine di cannoni. Il combattimento si risolse con la ritirata delle truppe russe quando giunsero a Lannes i rinforzi di un corpo distaccato all'uopo dall'armata del generale Davout. Verso met\u00e0 giugno 1807 ricevette da Napoleone l'ordine di attaccare con la cavalleria la citt\u00e0 di Friedland per impegnare Bennigsen in attesa del resto dell'armata francese. Lannes occup\u00f2 la vicina cittadina di Posthenen ma fu fermato dall'attacco russo. Poco dopo tuttavia giunsero i rinforzi ed il 14 giugno la battaglia di Friedland fu vinta dai francesi grazie anche all'impegno di Lannes.\nLa breve Campagna di Spagna.\nInviato in Spagna nel 1808 partecip\u00f2 riluttante a una campagna che non condivideva.\nCiononostante il 23 novembre sbaragli\u00f2 a Tudela le truppe del generale spagnolo Casta\u00f1os e successivamente riusc\u00ec a conquistare la munita fortezza di Saragozza, dopo di che, lasciato il comando al suo generale Suchet, rientr\u00f2 in Francia per raggiungere la \"Grande Arm\u00e9e\" che si apprestava a combattere contro l'Austria.\nLa Campagna del Danubio del 1809.\nIl 9 aprile 1809 le truppe austriache dell'arciduca Carlo iniziarono le ostilit\u00e0 contro la Francia. Lannes partecip\u00f2 alla battaglia di Abensberg-Eckm\u00fchl (20-22 aprile) occupando la posizione centrale dello schieramento francese.\nIl giorno 23 fu determinante per la conquista di Ratisbona.\nLa morte.\nIl 21 ed il 22 maggio partecip\u00f2 alla battaglia di Aspern-Essling dove si comp\u00ec il suo tragico destino. Verso il termine dei combattimenti, quando ormai le truppe francesi stavano vincendo la battaglia, ricevette l'ordine di fermarsi a causa di un'interruzione nella linea dei rifornimenti.\nIn attesa di ulteriori ordini si sedette su un masso ove fu raggiunto da un colpo di cannone che gli frattur\u00f2 un ginocchio. Portato nell'infermeria da campo gli fu amputata la gamba destra ma ci\u00f2 non gli evit\u00f2 la gangrena che si manifest\u00f2 l'indomani e lo port\u00f2 a morte fra atroci dolori dopo una settimana.\nIl suo decesso addolor\u00f2 profondamente l'imperatore, che considerava Lannes uno dei pi\u00f9 fedeli, se non il pi\u00f9 fedele, dei suoi diretti collaboratori. Durante l'esilio a Sant'Elena Napoleone dedic\u00f2, nelle sue memorie, parole di stima ed apprezzamento per il Maresciallo Lannes.\nDi lui disse \u00abL'ho trovato che era un pigmeo e l'ho lasciato che era un gigante\u00bb.\nLannes fu considerato da Napoleone il suo pi\u00f9 caro amico, anche ai tempi dell'Impero permise a lui soltanto di dargli del tu nelle occasioni ufficiali, cosa che era riservata solo a Giuseppina e neppure ai membri della sua famiglia. Per il suo particolare carattere, Napoleone lo chiamava affettuosamente \"Orso Lannes\".\nIl corpo di Lannes \u00e8 inumato al Pantheon di Parigi."}
{"id": "907182", "revid": "287204", "url": "https://it.wikipedia.org/wiki?curid=907182", "title": "Agustin Calleri", "text": ""}
{"id": "907185", "revid": "767487", "url": "https://it.wikipedia.org/wiki?curid=907185", "title": "Geologia mineraria", "text": "La geologia mineraria \u00e8 quel ramo della geologia, che si occupa della ricerca di giacimenti minerari. In un giacimento minerario si trovano delle concentrazioni naturali di minerale che possono essere sfruttate con rendimento economico. Il minerale contiene un elemento che pu\u00f2 essere usato come materia prima, l'industria mineraria si occupa dell'estrazione dell'elemento economico dalla roccia.\nIl geologo di prospezione si occupa della ricerca, quantificazione (tenore in un elemento economico) e della qualificazione di un giacimento minerario, utilizzando le proprie conoscenze in geologia."}
{"id": "907194", "revid": "2108263", "url": "https://it.wikipedia.org/wiki?curid=907194", "title": "Ilmarinen", "text": "Nella mitologia finlandese Ilmarinen \u00e8 un Dio immortale e, come entit\u00e0 gemella \u00e8 l'altra met\u00e0 di Jumala. Conosciuto come Ilmaris nella mitologia estone, \u00e8 una divinit\u00e0 che viene citata in entrambi i poemi epici nazionali.\nCitazioni nelle opere.\nNel Kalevala.\nIlmarinen compare per la prima volta citato da V\u00e4in\u00e4m\u00f6inen come colui che ha le abilit\u00e0 per forgiare il Sampo, nel runo VII:\nNel runo IX, invece, viene narrata la genesi del fabbro ed il suo interesse per il metallo e la lavorazione, il passaggio tramite fuoco e acqua dal ferro al duro acciaio, estendendosi fino al verso 265. Nel canto decimo V\u00e4in\u00e4m\u00f6inen convince con arti magiche il fabbro a recarsi a Pohjola per fabbricare il Sampo ed avere in sposa la fanciulla di Pohjola, una volta forgiata per\u00f2 la magica macina, la fanciulla oppone resistenza e Ilmarinen, ottenuta una barca, torna a casa raccontando la vicenda della fucinatura a V\u00e4in\u00e4m\u00f6inen.\nIl \"Kalevala\" offre a questo punto una sorta di gara tra spasimanti per la fanciulla di Pohjola, da una parte V\u00e4in\u00e4m\u00f6inen, che dopo aver costruito una barca magica parte alla volta della terra del nord, e Ilmarinen che venuto a saperlo parte a cavallo. La strega Louhi consiglia alla fanciulla di scegliere il pi\u00f9 anziano ma ella invece propende per Ilmarinen a cui vengono imposte prove difficili che egli supera anche grazie all'aiuto della fanciulla. Vengono predisposti i festeggiamenti per le nozze a cui vengono invitati tutti tranne Lemmink\u00e4inen.\nNel Kalevipoeg.\nLa vicenda che cita Ilmaris avviene nel sesto canto dove il gigante Kalevipoeg spezza molte spade prima di avere quella giusta e \"speciale a cui lui (Ilmaris) ed i suoi figli avevano lavorato per sette anni, forgiandola col fuoco e con gli incantesimi\". \nIn seguito il protagonista della saga litiga ed uccide uno dei figli del fabbro ed \"Ilmaris\" maledice la spada."}
{"id": "907196", "revid": "1543377", "url": "https://it.wikipedia.org/wiki?curid=907196", "title": "Lassen Peak", "text": "Lassen Peak (in italiano picco Lassen o monte Lassen) \u00e8 il vulcano attivo pi\u00f9 meridionale della catena delle Cascate degli Stati Uniti occidentali. Situato nella regione a ridosso del monte Shasta in California, esso rientra nell'arco vulcanico delle Cascate, che si estende dalla Columbia Britannica sudoccidentale, in Canada, alla California settentrionale. Il Lassen Peak raggiunge un'elevazione di 3.187 m e si erge sopra la valle del Sacramento, fornendo l'habitat ideale, a seconda delle fasce altitudinali, a molte specie vegetali e animali.\nPer quanto concerne il duomo di lava, il Lassen Peak ha un volume di 2,5 km\u00b3, numero che lo rende il pi\u00f9 esteso del pianeta Terra. Il vulcano sorse dall'ex fianco settentrionale dell'ormai eroso monte Tehama circa 27.000 anni fa, a seguito di una serie di eruzioni avvenute nel corso di pochi anni. La montagna \u00e8 stata significativamente erosa dai ghiacciai negli ultimi 25.000 anni ed \u00e8 attualmente ricoperta da depositi di ghiaione.\nIl 22 maggio 1915, una potente eruzione esplosiva a Lassen Peak devast\u00f2 le aree vicine e diffuse con cenere vulcanica che giunse fino a 450 km a est. Tale esplosione risult\u00f2 la pi\u00f9 potente di una sequela di eruzioni prolungatesi dal 1914 al 1917. Il Lassen Peak e il monte St. Helens sono stati gli unici due vulcani negli Stati Uniti d'America contigui ad eruttare durante il Novecento.\nIl parco nazionale vulcanico di Lassen, il quale comprende un'area di 430,47 km\u00b2, and\u00f2 istituito allo scopo di preservare le aree interessate dall'eruzione, consentire ulteriori osservazioni e studi scientifici, proteggere l'ecosistema presente nei dintorni del vulcano e impedire a chiunque di edificare in zona. Il parco, insieme alla vicina foresta nazionale di Lassen e alla cima stessa, \u00e8 diventato una destinazione popolare per eseguire varie attivit\u00e0 ricreative, tra cui arrampicata, escursionismo, campeggio, impiego di racchette da neve, kayak e sci di fondo. Il Lassen Peak viene ritenuto ancora pericoloso, considerazione che permette di comprendere come il vulcano sia semplicemente in stato vegetativo, ma con una camera magmatica funzionante sotto terra ancora in grado di esplodere. I principali pericoli rappresentati da un'ipotetica eruzione risultano le colate laviche, i flussi piroclastici, i lahar (colate di fango, smottamenti e flussi di detriti), cenere, valanghe e inondazioni. Per scongiurare i rischi appena esposti, l'Osservatorio Vulcanologico della California (\"California Volcano Observatory\") monitora con costanza le attivit\u00e0 vulcaniche e sismologiche.\nGeografia.\nSituato nel parco nazionale vulcanico di Lassen, il Lassen Peak si trova nella contea di Shasta, 89 km a est della citt\u00e0 di Redding, nello stato americano della California. La cima e il resto dell'area del parco nazionale sono circondati dalla foresta nazionale di Lassen, che si estende per 4.900 km\u00b2. Tra le citt\u00e0 vicine figura innanzitutto Mineral, nella contea di Tehama e di Viola.\nIl Lassen Peak raggiunge un'elevazione di 3.180 m, secondo i dati del 1981 dello United States National Geodetic Survey (NGS); Nel 1992, il Geographic Names Information System (GNIS) ha corretto l'altitudine della montagna, ritenendola pari a 3.187 m. Il Lassen Peak risulta il grande vulcano pi\u00f9 meridionale della catena delle Cascate, che si erge sopra la valle di Sacramento settentrionale. Delimitata dalla valle di Sacramento e dai monti Klamath a ovest e dalla catena montuosa della Sierra Nevada a sud, \u00e8 la seconda vetta pi\u00f9 alta del segmento californiano delle Cascate, superata solo dal monte Shasta, situato a 130 km a nord. A causa della sua vicinanza ai vicini vulcani Tehama e Diller, non \u00e8 facile da distinguere dalle altre per un osservatore non esperto.\nIl Lassen Peak fa registrare la pi\u00f9 alta quantit\u00e0 di nevicate invernali registrata in California, in virt\u00f9 dei 1.676 cm medi che cadono; in alcuni anni, sono pi\u00f9 di 2.500 i cm che cadono all'altezza del lago Helen, localizzato a 2.515 m alla base della cresta. L'area del Lassen Peak riceve pi\u00f9 precipitazioni (sotto forma di pioggia, pioggia gelata, grandine, neve, ecc.) che qualsiasi parte della catena delle Cascate a sud dei vulcani delle Three Sisters in Oregon. Malgrado il vulcano si trovi troppo a sud per ospitare una copertura nevosa permanente, le abbondanti nevicate annuali sul Lassen generano 14 cumuli nevosi permanenti sopra e intorno alla cima della montagna, nonostante l'elevazione di quest'ultima sia piuttosto modesta.\n\u00c8 noto che temporali improvvisi imperversino frequentemente nell'area durante i mesi estivi. \u00c8 per via di essi che possono verificarsi talvolta incendi: il 23 luglio 2012, un fulmine ha innescato un rogo che si \u00e8 propagato fino ad un massimo di 113,62 km\u00b2. Durante l'estate e l'autunno del 2016, il National Park Service ha dato luogo a roghi controllati per ridurre il potenziale combustibile per gli incendi nei dintorni di Mineral e nelle aree di Manzanita e del lago Juniper, rispettivamente.\nGeologia.\nIl Lassen Peak si trova vicino all'estremit\u00e0 meridionale dell'arco vulcanico delle Cascate, oltre che alla parte occidentale della provincia di Basin and Range. Come altri crateri vulcanici, in passato era alimentato da camere magmatiche prodotte dalla subduzione della placca tettonica Juan de Fuca sotto il bordo occidentale della placca nordamericana. La regione \u00e8 inoltre influenzata geologicamente dalla zona di subduzione della Cascadia, che scende verso est sotto la costa occidentale del Nord America nel nord-ovest Pacifico, cos\u00ec come si estende orizzontalmente a est della roccia crostale nel bacino e provincia di Basin and Range. Circa 3 milioni di anni fa, il limite meridionale dei vulcani attivi nelle Cascate corrispondeva al complesso vulcanico di Yana, localizzato 30 km a sud del Lassen Peak: poich\u00e9 per\u00f2 al momento il confine meridionale del parco nazionale vulcanico di Lassen traccia in pratica lo stesso percorso, gli studiosi hanno dedotto che l'estremit\u00e0 meridionale dell'arco delle Cascate si sposta a una velocit\u00e0 di 1-2,5 cm all'anno.\nNel segmento meridionale delle Cascate, i vulcani lasciano intuire un'attivit\u00e0 diffusa e di lunga durata prodotta dal magma che varia da basalti a bassa composizione di silice a riolite silicea (al contrario ricca di silice). Il complesso vulcanico di Lassen \u00e8 alimentato da due camere magmatiche, un serbatoio calcare-alcalino comune al resto dei vulcani delle Cascate; l'altro, dal volume minore, si presenta con basalto tholeiitico olivina e povero di potassio, caratteristica questa tipica della provincia di Basin and Range. All'interno della regione, la maggioranza delle rocce vulcaniche, se non tutte, risalgono agli ultimi 3 milioni di anni. Durante questo periodo, almeno cinque grandi stratovulcani andesitici (ad esempio il monte Maidu) si formarono nelle vicinanze del parco nazionale vulcanico di Lassen, realizzando coni vulcanici prima di estinguersi e subire l'erosione. Per la maggior parte dei centri vulcanici delle Cascate meridionali, un vulcano diventa attivo e normalmente si estingue quando un altro inizia a eruttare, ma nel caso del Lassen i complessi del Maidu e del Dittmar si sovrapposero durante il tardo Pliocene al primo Pleistocene senza sopirsi. Il vulcanismo nelle vicinanze di Lassen segue una tendenza di eruzioni intermittenti ed episodiche alternate a lunghi periodi di dormienza, un andamento che persisteva gi\u00e0 il tardo Pleistocene e l'Olocene. Durante gli ultimi 825.000 anni, accaddero centinaia di eruzioni esplosive su un'area di 520 km\u00b2, con gli ultimi 50.000 in cui avvennero sette principali episodi eruttivi silicici che sparpagliarono nei dintorni duomi di lava dacitici, tefra e flussi piroclastici, uniti a cinque notevoli colate laviche basaltiche e andesitiche.\nL'attivit\u00e0 locale inizi\u00f2 600.000 anni fa con la formazione del vulcano Brokeoff (in alternativa noto come monte Tehama). Nello stesso periodo, circa 614.000 anni fa, un'eruzione esplosiva a sud-ovest del Lassen Peak produsse 83 km\u00b3 di pomice e cenere, ricoprendo quel che si trovava tra lo sfiato e quella che oggi \u00e8 la citt\u00e0 di Ventura. Questo deposito, denominato tefra di Rockland, raggiunge uno spessore di diversi centimetri all'interno dell'area della baia di San Francisco e si rintraccia fino al nord del Nevada e al sud dell'Idaho. La stessa eruzione form\u00f2 anche una delle tre caldere conosciute all'interno della Cascate (le altre sono il lago Crater e la caldera di Kulshan situata presso il Baker). Poco dopo, il complesso vulcanico di Lassen, un gruppo di crateri ravvicinati, \"prese vita\" e fin\u00ec per assorbire la vicina caldera. Durante il tardo Pleistocene produsse colate laviche di andesite che costruirono il vulcano composito Brokeoff (uno stratovulcano). Dopo il termine delle attivit\u00e0 vulcaniche presso il Brokeoff, i fluidi idrotermali iniziarono ad alterare chimicamente i minerali nei flussi di andesite, alterando le rocce un tempo forti in materiali facilmente erosi. I ghiacciai e i torrenti furono in grado di erodere rapidamente canali profondi in queste rocce vulcaniche alterate, riducendo il picco un tempo alto del vulcano Brokeoff nel paesaggio attuale. In seguito all'erosione del Brokeoff, il vulcanismo \u00e8 migrato verso il Lassen Domefield, a nord-est.\nIl duomo di lava di Lassen Peak si deline\u00f2 circa 27.000 anni fa, dopo una serie di eruzioni accadute nel corso di pochi anni, subendo una significativa erosione glaciale tra 25.000 e 18.000 anni fa. La depressione a mo' di coppa sul fianco nord-orientale del vulcano, chiamata circo, venne erosa da un ghiacciaio che si estendeva a 11 km dalla cupola. Al massimo 18.000 anni fa, Lassen Peak cominci\u00f2 a formare una cupola di lava di dacite a forma di tumulo, spingendosi attraverso l'ex fianco settentrionale di Tehama. Quando la cupola lavica crebbe, frantum\u00f2 la roccia sovrapposta e scaten\u00f2 una coltre di ghiaione angolare attorno al vulcano emergente dai fianchi ripidi. In modo probabilmente simile al vicino Chaos Crags di 1.100 anni, il Lassen Peak assunse la sua altezza attuale in un lasso di tempo relativamente breve, forse addirittura pochi anni. Nell'ultimo millennio circa, l'attivit\u00e0 a Lassen Peak origin\u00f2 sei cupole di lava di dacite, eruzioni di tefra e flussi piroclastici, oltre che il cosiddetto Cinder Cone. Gener\u00f2 inoltre le frane a Chaos Jumbles.\nL'unico vulcano delle Cascate con un'elevazione superiore ai 3.000 m a non essere uno stratovulcano risulta proprio il Lassen Peak, un duomo di lava di riodacite. Rappresenta una delle maggiori cupole di lava sulla Terra, con un'altezza di 610 m sopra i suoi dintorni e un volume approssimativo di 2,5 km\u00b3. A differenza dei pi\u00f9 convenzionali stratovulcani conici come il monte Shasta o il monte Rainier, il Lassen Peak fa parte di un complesso vulcanico con diverse aperture, ognuna delle quali rimane attiva per un certo numero di anni o decenni e difficilmente erutta due volte (si parla a tal proposito di campo vulcanico monogenetico). Duemila anni dopo la formazione del Lassen, quest'ultimo si presentava pieno di ghiacciai sui fianchi di dacite. A causa dell'erosione dall'ultimo avanzamento glaciale locale, cessata circa 15.000 anni fa, la cupola lavica di Lassen si presenta oggi ricoperta da depositi di ghiaione. Solo le sue formazioni rocciose sul fianco meridionale, vicine all'inizio del sentiero sommitale, non paiono significativamente alterate dall'erosione glaciale.\nSottocaratteristiche.\nIl centro vulcanico del Lassen comprende il vulcano Brokeoff, la cupola di lava dacitica di Lassen e una serie di piccoli vulcani a scudo andesitici localizzati a nord-est del picco di Lassen. Il campo del duomo lavico di Lassen ne comprende a sua volta 30 dacitici pi\u00f9 o meno minori, come il monte Bumpass, l'Helen, lo Ski Heil Peak e lo Reading Peak, ma non vanno tralasciati Chaos Crags, Eagle Peak, Sunflower Flat e Vulcans Castle. I vulcani a scudo pi\u00f9 prossimi includono Prospect Peak e West Prospect Peak, assieme ad ulteriori tre chiamati Cinder Cone, Hat Mountain e Raker Peak. L'area idrotermale all'interno del centro vulcanico del Lassen Peak, maggiormente attiva e visibile a sud-est e sud-ovest, rappresenta la pi\u00f9 vasta area geotermica degli Stati Uniti, se si eccettua quella del parco nazionale di Yellowstone.\nLe Chaos Crags, una serie di cinque piccole cupole laviche, rappresentano il gruppo montano pi\u00f9 giovane nel complesso vulcanico di Lassen, raggiungendo un'altezza di 2.575 m s.l.m. Generate da vigorose eruzioni esplosive di pomice e cenere seguite da attivit\u00e0 effusiva, fu cos\u00ec che si svilupparono camere magmatiche instabili, se si pensa alle ragguardevoli colate piroclastiche costituite da fiumi di lava incandescente e cenere litica capaci di emettere. In origine, figuravano sei cime, ma una venne distrutta da un flusso piroclastico. Circa 350 anni fa, ne croll\u00f2 un'altra e gener\u00f2 i Chaos Jumbles, un luogo trasfigurato da una serie di tre enormi smottamenti e che spost\u00f2 di 6,4 km la posizione dei pendii della vetta.\nCinder Cone, che raggiunge un'altezza di 210 m sopra l'area circostante nella regione nord-orientale della zona protetta del Lassen, forma un cono piroclastico simmetrico. Il vulcano mafico pi\u00f9 giovane del complesso \u00e8 circondato da blocchi di lava non vegetata e vanta crateri concentrici alla sua sommit\u00e0. Il Cinder Cone \u00e8 il frutto di cinque colate laviche di andesite basaltica e conta due coni di scorie, uno dei quali and\u00f2 in gran parte distrutto poich\u00e9 intaccato alla sua base da materiale incandescente. Nel 1850 e nel 1851, alcuni osservatori riportavano un'eruzione a Cinder Cone visibile da pi\u00f9 di 64 km di distanza, con un testimone vicino alla montagna che sosteneva di aver osservato un flusso di lava \"scorrere lungo i lati del vulcano\". Tuttavia, nonostante queste testimonianze e resoconti in articoli di giornali e diverse riviste scientifiche, la veridicit\u00e0 di tali eruzioni \u00e8 stata messa in dubbio dagli scienziati della United States Geological Survey (USGS). Oltre al fatto che i coni di cenere di solito scagliano lava dalle bocche di base, mancano prove incontrovertibili che suggeriscano l'attivit\u00e0 del vulcano sin dalla sua formazione nel 1650. Nello specifico, un vecchio esemplare di \"Salix scouleriana\" che cresceva vicino al cratere sommitale, documentato nel 1850, appariva ancora presente nei resoconti del 1880 dopo le presunte eruzioni, circostanza che permette di affermare che nessuna colata ebbe luogo durante il biennio sopra indicato.\nEcologia.\nIl Lassen Peak fornisce l'ambiente ideale per piante quali le tsughe occidentali (\"Tsuga heterophylla\"), i pini dalla corteccia bianca (\"Pinus albicaulis\") e i fiori di campo alpini. Le tsughe generalmente crescono fino ai 2.800 m s.l.m., mentre i pini a corteccia bianca si trovano anche sui 3.000 m. In tutto il parco nazionale, si possono trovare inoltre esemplari di abete rosso (\"Abies magnifica\"), tsughe, pini argentati (\"Pinus monticola\"), abeti del Colorado (\"Abies concolor\"), pini contorti (\"Pinus contorta\"), pini di Jeffrey (\"Pinus jeffreyi\"), pini gialli (\"Pinus ponderosa\"), calocedri (\"Calocedrus\"), ginepri (\"Juniperus\") e varie specie di querce. Altre piante studiate nell'area del Lassen Peak sono costituite da \"Monardella villosa\", lupini, \"Wyethia\", felci, \"Veratrum\", \"Phyllodoce\", vari generi di graminacee,\n\"Arctostaphylos patula\", \"Crysolepis\", grani saraceni, \"Gilia\", \"Penstemon newberryi\", \"Calochortus\", \"Holodiscus discolor\" e una variet\u00e0 di arbusti chaparral.\nI vari habitat nel parco nazionale vulcanico di Lassen ospitano circa 300 specie di vertebrati tra mammiferi, rettili, anfibi, pesci e uccelli, inclusi l'aquila di mare testabianca (\"Haliaeetus leucocephalus\"), che \u00e8 definita \"minacciata\" ai sensi della lista delle specie in pericolo del 1973, e il falco pellegrino (\"Falco peregrinus\"), poi per\u00f2 scomparsi dall'elenco nel 1999. Nelle zone ricoperte da foreste sotto i 2.400 m, la flora si compone di orsi neri (\"Ursus americanus\"), puma (\"Puma concolor\"), cervi muli (\"Odocoileus hemionus\"), martore americane (\"Martes americana\"), rampichini (\"Certhia americana\"), cince delle Montagne Rocciose (\"Poecile gambeli\"), picchi pileati (\"Dryocopus pileatus\"), salamandre dalle lunghe dita (\"Ambystoma macrodactylum\") e diversi chirotteri. Ad altitudini pi\u00f9 elevate, si possono intravedere la nocciolaia di Clark (\"Nucifraga columbiana\"), topi cervini (\"Peromyscus\") e chipmunk, mentre tra i banchi di tsughe e le zone subalpine con scarsa vegetazione vivono comunit\u00e0 di fanello rosato testagrigia (\"Leucosticte tephrocotis\"), ocotonidi (\"Ochotona\"), e scoiattoli di terra dal mantello dorato (\"Callospermophilus lateralis\"). Tra i banchi sparsi di graminacee, abeti rossi e pini gialli si scorgono lo junco occhiscuri (\"Junco hyemalis\"), l'arvicola montana (\"Microtus montanus\") e la lucertola salvia (\"Sceloporus graciosus\"). I prati sul fondo delle valli lungo i torrenti e i laghi risultano graditi alla rana arboricola del Pacifico (\"Pseudacris regilla\"), al serpente giarrettiera terricolo (\"Thamnophis elegans\"), al piro-piro pettorossiccio maggiore (\"Limnodromus scolopaceus\"), al serpente giarrettiera comune (\"Thamnophis sirtalis\"), e al \"Thomomys monticola\". Ulteriori animali presenti all'interno dell'area del parco nazionale includono serpenti come il boa caucci\u00f9 (\"Charina bottae\"), il serpente giarrettiera comune (\"Thamnophis sirtalis\") e il serpente a strisce (\"Masticophis taeniatus\"); anfibi come tritoni, salamandre e la rana delle Cascate (\"Rana cascadae\"); 216 specie di uccelli tra cui la parula di MacGillivray (\"Geothlypis tolmiei\"), la parula di Wilson (\"Cardellina pusilla\"), il passero canoro (\"Melospiza melodia\"), l'allocco macchiato (\"Strix occidentalis\"), l'astore (\"Accipiter gentilis\") e il quattrocchi minore (\"Bucephala albeola\"); cinque specie di pesci autoctoni, ovvero trota iridea (\"Oncorhynchus mykiss\"), \"Siphateles bicolor\", rinicto (\"Rhinichthys osculus\"), testarossa di Lahontan (\"Richardsonius egregius\") e \"Catostomus tahoensis\", oltre a quattro invasive, quali il salmerino di fonte (\"Salvelinus fontinalis\"), la trota (\"Salmo trutta\"), \"Notemigonus crysoleucas\" e \"Pimephales promelas\". Tra gli invertebrati di spicco rientra il genere di farfalle \"Nymphalis californica\".\nStoria.\nI dintorni del Lassen Peak, specialmente a oriente, sud e sud-est, rappresentavano un punto di incontro per le trib\u00f9 dei Maidu, degli Yana, degli Yahi e degli Atsugewi. La sommit\u00e0 era conosciuta tra alcune popolazioni autoctone come \"Amblu Kai\", che significava \"Montagna Squarciata\" o \"del Fuoco\", e come \"Kom Yamani\", che voleva dire \"Montagna di neve\", tra i Maidu. Tuttavia, poich\u00e9 la zona non era adatta a residenze stabili, si rintracciano prove archeologiche relativamente scarse.\nIl primo europeo a raggiungere Lassen Peak fu Jedediah Smith, il quale attravers\u00f2 l'area nel 1821 mentre si dirigeva verso la costa occidentale degli Stati Uniti. Dopo che la corsa all'oro californiana spinse un numero crescente di coloni nell'area, il Lassen Peak ricevette tale designazione in onore di un fabbro danese, Peter Lassen, che guid\u00f2 gli immigrati oltre la vetta fino alla valle del Sacramento negli anni '30 del XIX secolo. Per raggiungere il sito si percorreva il Nobles Emigrant Trail, cos\u00ec chiamato per la guida William Nobles, pioniere del sentiero nel 1851.\nLa prima salita registrata del Lassen Peak avvenne nel 1851, sotto la guida di Grover K. Godfrey. Nel 1864, Helen Tanner Brodt fu la prima donna a raggiungere la vetta del Lassen Peak, con l'intento di immortalare il paesaggio circostante su una tela. Un lago tarn presente sul Lassen Peak \u00e8 stato battezzato \"Lake Helen\" in suo onore. Il Bumpass Hell, un'area idrotermale vicino al Lassen Peak, prende il nome da un pioniere che sub\u00ec ustioni e perse una gamba poco dopo. Altri nomi storici per Lassen Peak includono Mount Joseph (dal 1827), Snow Butte, Sister Buttes e Monte Lassen.\nParco nazionale vulcanico di Lassen.\nIl presidente degli Stati Uniti Theodore Roosevelt nomin\u00f2 il Lassen Peak monumento nazionale nel 1907. Nonostante la popolazione nativa affermasse che il Lassen Peak fosse \"pieno di fuoco e acqua\" e sarebbe scoppiato di nuovo, si diffuse la convinzione secondo cui il vulcano si fosse estinto e che fosse luogo di intriganti fenomeni vulcanici, i quali potevano essere studiati e osservati. Quando questo si risvegli\u00f2 nel 1914, il monumento and\u00f2 ampliato e si istitu\u00ec il parco nazionale vulcanico di Lassen il 9 agosto 1916. L'area protetta, vasta 430,47 km\u00b2, si raggiunge percorrendo la California State Route 89.\nAttivit\u00e0 vulcanica.\nNell'antichit\u00e0.\nTra 385.000 e 315.000 anni fa, il vulcanismo vir\u00f2 dalla costruzione di stratovulcani andesitici alla produzione di duomi di dacite. Negli ultimi 300.000 anni, il Lassen Peak e il suo circondario hanno generato pi\u00f9 di 30 duomi, di cui il maggiore \u00e8 appunto il Lassen. Trattandosi di lava accumulatasi perch\u00e9 spinta verso l'alto ma troppo viscosa per sfuggire alla sua fonte, presero forma costruzioni rocciose ripide. Il duomo di lava del Lassen Peak nacque 27.000 anni fa dopo una serie di eruzioni avvenute nel corso di pochi anni, subendo significative variazioni durante l'era glaciale tra 25.000 e 18.000 anni fa. Nessuna attivit\u00e0 vulcanica ebbe luogo da 190.000 anni a circa 90.000 anni fa, ma durante gli ultimi 100.000 anni sono avvenuti almeno 12 episodi di grande rilevanza a livello di attivit\u00e0 eruttiva nell'areale del Lassen; da 90.000 anni fa, il gruppo dei Twin Lakes ha cominciato a rilasciare lave miste con aspetti e composizioni variabili, tra cui colate di andesite e andesite basaltica e coni vulcanici agglutinati (costituiti da rocce piroclastiche fuse), localizzati presso il duomo di Lassen. Nel corso della fase eruttiva dei Twin Lakes, ha avuto luogo la costruzione del complesso dei duomi del Chaos Crag tra 1100 e 1000 anni fa.\nPrima del 1914, il Lassen Peak probabilmente sub\u00ec almeno un'eruzione esplosiva, la quale diede vita a un cratere sommitale profondo 110 m con un diametro di 300 m. Depositi di antiche colate di fango che possono essere ricondotti specificamente al duomo di Lassen sono stati rintracciati anche a Hat Creek, Lost Creek e in una regione a est della cosiddetta Devastated Area.\n1914\u20131921.\nIl 30 maggio 1914, nonostante un'apparente assenza di una qualche scossa premonitrice, il Lassen si risvegli\u00f2 dopo 27.000 anni di quiescenza, producendo un'esplosione di vapore che scav\u00f2 un piccolo cratere con un lago abbastanza profondo sulla sommit\u00e0 del vulcano. Il cratere \u00e8 cresciuto mentre veniva scavato da pi\u00f9 di 180 esplosioni freatiche simili nell'arco di pi\u00f9 di quasi un anno, raggiungendo una lunghezza di 300 m. Il 14 maggio 1915, il Lassen Peak erutt\u00f2 blocchi di lava che si sparsero fino a Manton, 32 km a ovest della montagna. Il giorno successivo, il vulcano aveva prodotto un duomo di lava dacitica, composto tra il 63 e il 68% di silice, sparso su tutta la vetta. Il 19 maggio, una grande eruzione distrusse questa cupola e sulla sommit\u00e0 si form\u00f2 un nuovo cratere. Non si verificarono colate laviche, ma sezioni del duomo caddero sui fianchi superiori della montagna, che erano coperti da pi\u00f9 di 9 cm di neve. La lava mista a neve e roccia innesc\u00f2 un lahar dalla larghezza di 0,80 km che scorreva lungo il fianco del vulcano, percorse 6,4 km e raggiunse poi Hat Creek. Dopo aver deviato a nord-ovest, a Emigrant Pass, il lahar si estese di ulteriori 11 km lungo Lost Creek. Il 20 maggio, la valle inferiore di Hat Creek fu inondata da acqua fangosa, che danneggi\u00f2 le abitazioni del ranch nell'area della Old Station e caus\u00f2 lievi ferite ad alcune persone, tutte fuggite subito dopo. Rimuovendo le case dalle loro fondamenta, il lahar sradic\u00f2 alberi alti pi\u00f9 di 30 m. L'alluvione continu\u00f2 per altri 48 km, uccidendo i pesci del fiume Pit. In contemporanea, la lava di dacite con una viscosit\u00e0 inferiore rispetto alla dacite della precedente eruzione colm\u00f2 il cratere sommitale, traboccando e estendendosi in due flussi per 300 m lungo i lati occidentale e nord-orientale della montagna.\nIl 22 maggio 1915, verso le ore 16:00, il Lassen Peak inaugur\u00f2 una violenta eruzione esplosiva che espulse rocce e pomici dalla tale portata da rendere il cratere pi\u00f9 grande e pi\u00f9 profondo alla sua sommit\u00e0. In 30 minuti, cenere vulcanica e gas costituirono una colonna che raggiunse altitudini superiori a 9.100 m e che si poteva essere scorgere dalla citt\u00e0 di Eureka, localizzata 240 km a ovest. La colonna si inabiss\u00f2 per\u00f2 bruscamente, generando un flusso piroclastico composto da cenere calda, pomice, roccia e gas che spazz\u00f2 via qualunque cosa nel raggio di 7,8 km\u00b2 e propag\u00f2 un lahar entro 24 km, lambendo una seconda volta la valle di Hat Creek. Depositi fangosi minori si sparsero su ogni lato del vulcano, cos\u00ec come uno strato di pomice e cenere vulcanica che arriv\u00f2 fino a 40 km a nord-est; la cenere vulcanica \u00e8 stata ritrovata a oltre 450 km ad est della citt\u00e0 di Elko, in Nevada. Inoltre, la colata lavica sul fianco nord-orientale del vulcano \u00e8 stata rimossa da questa eruzione, ma non il deposito simile sul fianco occidentale.\nIl volume della produzione eruttiva \u00e8 stato pari a 0,029 km\u00b3, un numero minore rispetto a quello registrato con l'eruzione del monte Saint Helens (1 km\u00b3). La regione sul fianco nord-orientale del vulcano, costellata dalle eruzioni e vasta 7,8 km\u00b2, \u00e8 conosciuta come Devastated Area e presenta uno suolo scarso di silice, privo di nutrienti, che non riesce a sostenere la normale crescita degli alberi a causa della mancanza di ritenzione idrica. A causa delle sottili dimensioni dei depositi, si \u00e8 rivelato difficile ricostruire esattamente gli effetti delle eruzioni del 1915.\nDopo il 1915, le esplosioni di vapore continuarono per diversi anni, sparpagliando roccia estremamente calda sotto la superficie del Lassen Peak. Nel maggio 1917, un'esplosione di vapore particolarmente forte form\u00f2 il cratere settentrionale sulla sommit\u00e0 del Lassen Peak, con eruzioni della durata di due giorni e la produzione di una nuvola di cenere che si estendeva di 3.000-3.700 m nel cielo. A giugno sono state segnalate altre 21 esplosioni, che trasformarono ulteriormente il cratere creando un nuovo soffione sulla vetta nordoccidentale del Lassen Peak. Nel giugno 1919 si verificarono eruzioni di vapore e attivit\u00e0 simili furono osservate l'8 aprile e il 9 aprile 1920, seguite da attivit\u00e0 simili della durata di 10-12 ore nell'ottobre dello stesso anno. Durante il febbraio 1921, del vapore bianco erutt\u00f2 dalle fessure orientali del vulcano. In totale, si osservarono circa 400 eruzioni tra il 1914 e il 1921, le ultime nelle Cascate antecedenti a quella del 1980 del Saint Helens, che fu l'unica altra negli Stati Uniti contigui durante il XX secolo.\nLe eruzioni in filmati e immagini del XX secolo.\nDurante le sue eruzioni all'inizio del Novecento, il Lassen Peak attir\u00f2 l'attenzione dei media come primo vulcano ad eruttare negli USA durante il centennio scorso. A differenza delle eruzioni del Baker, del Rainier, del St. Helens o dell'Hood durante il XIX secolo, le eruzioni del Lassen Peak\nvennero molto ben documentate dai giornali e ampiamente fotografate. Al di l\u00e0 dei corrispondenti per conto delle testate giornalistiche, le immagini migliori e pi\u00f9 complete andarono scattate dall'uomo d'affari locale Benjamin Franklin Loomis. Servendosi di una fotocamera da 8x10 pollici (20x25 cm) con negativi su lastra di vetro, Loomis realizz\u00f2 la sua pellicola e allest\u00ec una camera oscura in una tenda. Egli scrisse dell'eruzione a cui assistette il 14 giugno 1914 definendola \"spaventosamente grandiosa\". Le immagini di Loomis vennero pubblicate nel suo libro \"Pictorial History of the Lassen Volcano\" (1926); alcune sue tavole originali rimangono negli archivi del National Park Service. Le sue fotografie vennero utilizzate per aiutare a comprendere la cronologia e la geologia delle eruzioni del 1915 del Lassen Peak.\nUna delle eruzioni del 1917 fu filmata da Justin Hammer dal vicino lago Catfish. Mentre la versione originale risultava in muto, alla pellicola in seguito suo nipote Craig Martin aggiunse effetti sonori. Verso il film si mostr\u00f2 di nuovo interesse nel XXI secolo, quando nel 2015 la Shasta Historical Society lo ripubblic\u00f2.\nAttivit\u00e0 vulcanica attuale.\nIl Lassen Peak non pu\u00f2 considerarsi spento, se si pensa alle fumarole attive in zona, ai soffioni, alle sorgenti calde e agli ammassi fangosi a mo' di testimonianza di lahar passati presenti in ogni angolo del parco nazionale. L'attivit\u00e0 varia in base alla stagione; durante la primavera, quando l'acqua di disgelo \u00e8 pi\u00f9 abbondante, le fumarole e le pozze idriche fanno registrare temperature pi\u00f9 basse, mentre gli ammassi fangosi si fanno meno secchi e pi\u00f9 viscosi. Durante l'estate e la siccit\u00e0, diventano pi\u00f9 secche e calde, poich\u00e9 non possono essere raffreddate dalle falde acquifere. Dell'attivit\u00e0 geotermica pu\u00f2 essere osservata a Bumpass Hell, Little Hot Springs Valley, Pilot Pinnacle, Sulphur Works, Devils Kitchen, Boiling Springs Lake e Terminal Geyser, nonch\u00e9 alle Morgan and Growler Hot Springs a sud del parco nazionale a Mill Canyon. Si tratta del risultato dell'ebollizione di corsi d'acqua sotterranei, che dunque generano vapore durante il loro percorso. A Bumpass Hell, tali caratteristiche emergono in maniera lampante, con temperature che raggiungono i 161 \u00b0C a Big Boiler, la pi\u00f9 grande fumarola del parco e una delle fumarole idrotermali pi\u00f9 calde del mondo. A causa della loro acidit\u00e0 e del calore, nessuno di questi corpi idrotermali \u00e8 sicuro per la balneazione tranne che al Drakesbad Guest Ranch. I soffioni vicino a Lassen Peak, in particolare, sono rimasti attivi negli anni '50 indebolendosi gradualmente nel tempo, anche sui crateri sommitali. L'idrotermia locale viene monitorata continuamente per le sue condizioni fisiche e chimiche dalla USGS.\nGli scalatori hanno riportato eruzioni di vapore nei crateri sommitali per decenni dopo che l'attivit\u00e0 risultava apparentemente cessata nel 1921, con il naturalista Paul Schulz che document\u00f2 30 forti getti in vetta negli anni '50. In un rapporto della USGS si legge di come \"nessuno pu\u00f2 dire quando, ma pare quasi certo che l'area di Lassen sperimenter\u00e0 di nuovo eruzioni vulcaniche\". Sulla scia di tali considerazioni, il California Volcano Observatory elenca il livello di minaccia del vulcano come \"molto alto\". All'epoca delle eruzioni di inizio Novecento, l'area circostante al Lassen era scarsamente popolata, ma un'eruzione simile oggi potrebbe mettere a rischio molte vite e l'economia della California settentrionale. Le eruzioni si verificano con frequenza simile ai grandi terremoti dalla faglia di San Andreas, con almeno dieci verificatesi nello stato nell'ultimo ventennio, la pi\u00f9 recente delle quali proprio con il coinvolgimento del Lassen Peak. Meno dell'1% della popolazione californiana vive all'interno di zone a rischio che potrebbero essere interessate da un'eruzione, ma complessivamente tali aree vengono visitate da pi\u00f9 di 20 milioni di persone ogni anno. Inoltre, un certo numero di vulcani californiani potenzialmente attivi si erge a meno di 160 km da agglomerati urbani, una distanza questa che non gli assicura di sfuggire a colate di cenere le quali viaggiano di solito per diverse centinaia di chilometri. Nel caso di segnali che suggeriscono un'imminente attivit\u00e0 vulcanica, l'USGS ha gi\u00e0 pianificato di recarsi in zona contattando ulteriori ricercatori e usufruendo di nuovi strumenti di monitoraggio, oltre che ricercatori, oltre che collaborare con grande sinergia con il National Park Service, responsabile della tutela del parco.\nSebbene i flussi di lava basaltica costituiscano l'attivit\u00e0 eruttiva pi\u00f9 comune del sito, non si pu\u00f2 escludere l'eventualit\u00e0 che si generino flussi di lava silicica pi\u00f9 violenti e, di conseguenza, pi\u00f9 pericolosi; allo stesso, se si dovessero originare duomi di lava aggiuntivi e instabili, questi potrebbero collassare e generare flussi piroclastici i quali potrebbero spandersi per diversi chilometri. Poich\u00e9 il Lassen Peak vanta una quantit\u00e0 significativa di neve e ghiaccio nei suoi pressi, i suoi flussi idroclastici (o ceneri vulcaniche calde) potrebbero mescolarsi con l'acqua e formare del lahar (colate detritiche composte in genere da fango e acqua ghiacciata) che potrebbero rivelarsi catastrofiche per il perimetro circostante. Le eruzioni dacitiche potrebbero inoltre dare vita a colonne vulcaniche di gas e cenere pericolose per il transito degli aerei nell'area. Il complesso del Lassen rappresenta infine una minaccia per i visitatori, che come anticipato sono soliti recarsi nella catena delle Cascate meridionale in gran numero, a causa di improvvise valanghe che potrebbero essere del tutto estranee al vulcanismo locale. A causa della minaccia di una valanga dalla vicina Chaos Crag, che poteva rivelarsi assai concreta in caso di risveglio dell'attivit\u00e0 vulcanica o scosse sismiche, il Centro visitatori del Lassen Peak situato al lago Manzanita chiuse i battenti nel 1974. Nel 1993, una frana con un volume di 9.900 m\u00b3 si abbatt\u00e9 lungo il fianco nord-orientale del cratere, senza per\u00f2 ferire alcuj visitatore. Nonostante l'attuale stato di quiescenza, le frane rappresentano ancora rischi significativi a causa dell'instabilit\u00e0 intrinseca del picco.\nIl monitoraggio avviene sotto la supervisione del California Volcano Observatory, organizzazione che dispone di una rete di sensori in grado di misurare l'aumento della sismicit\u00e0, la deformazione del suolo o le emissioni di gas da cui si possa comprendere il movimento del magma verso la superficie vicino al vulcano. Dal canto suo, l'USGS, in collaborazione con il National Park Service, ha proceduto a tenere sotto controllo il Lassen Peak e altre aree vulcaniche nel parco grazie all'installazione di tiltmetri, sismometri e clinometri. Prima del 1996, i rilievi geodetici a Lassen Peak non rilevavano la deformazione del suolo, ma il radar interferometrico di apertura sintetica (InSAR) tra il 1996 e il 2000 suggeriva che la subsidenza stava avvenendo a una velocit\u00e0 di 10 mm ogni anno entro un'area circolare con un diametro di 40 km, il cui centro si localizzava appena a 5 km del vulcano. Pi\u00f9 tardi, nel 2004, sono stati effettuati ulteriori studi utilizzando il sistema di posizionamento globale (GPS), i quali, uniti ad ulteriori indagini InSAR, hanno mostrato che la subsidenza \u00e8 proseguita fino al 2010. Il Lassen Peak risulta uno dei quattro vulcani delle Cascate a mettere in atto un simile fenomeno dal 1990, assieme al vulcano del lago Medicine, al monte Baker, e al Saint Helens. Sebbene non si possa associarla in modo inequivocabile a una possibile eruzione, questa subsidenza pu\u00f2 offrire informazioni su come il magma viene immagazzinato all'interno della regione, sull'ambiente tettonico e su come i sistemi idrotermali si evolvono per lunghi periodi di tempo. I ricevitori GPS sono stati installati per monitorare la deformazione all'interno del complesso vulcanico di Lassen dal 2008: i 13 sismometri nelle vicinanze, installati per la prima volta nel 1976 e da allora aggiornati ogni decennio, rilevano continuamente i terremoti nella zona.\nAttivit\u00e0 ricreative.\nIl parco nazionale vulcanico di Lassen \u00e8 visitato da pi\u00f9 di 350.000 persone ogni anno. Incorporando pi\u00f9 di 240 km di sentieri escursionistici, esso viene visitato da persone che compiono escursioni durante l'estate. Le attivit\u00e0 invernali pi\u00f9 popolari includono invece l'impiego di racchette da neve, alpinismo e sci. In quanto secondo vulcano pi\u00f9 alto della California settentrionale, dietro solo al monte Shasta, il Lassen Peak risulta spesso visitato da scalatori ed escursionisti di tutto il mondo. La vetta \u00e8 accessibili agli scalatori e non per la maggior parte degli anni verso la fine di giugno, rimanendo in uso fino a quando non cadono abbondanti nevicate in ottobre o novembre. Dopo che un bambino di 9 anni \u00e8 morto per il crollo di un muro di sostegno lungo il sentiero della vetta il 29 luglio 2009, il cammino \u00e8 stato chiuso per sei anni per lavori, riaprendo nel 2015.\nIl sentiero per la vetta della montagna \u00e8 accessibile da un parcheggio sul lato nord della California State Route 89. Il Lassen Peak Trail, che parte dal punto appena menzionato, si snoda per 4 km in un sentiero tutt'altro che rettilineo, con una salita approssimativa di quasi 600 m dal principio del percorso escursionistico, a 2.600 m, fino alla vetta, a 3.187 m. Dalla parte nord-est della sommit\u00e0, si possono ammirare le colate di fango del 1915 del Lassen e il Prospect Peak; quella nordoccidentale offre vedute dei due crateri a forma di conca del Lassen e del monte Shasta, localizzato a 130 km a nord.\nL'ingresso meridionale del parco ospita un'area preposta agli sport invernali, dove i visitatori possono sciare e utilizzare racchette da neve. All'interno della foresta nazionale del Lassen, i visitatori hanno la facolt\u00e0 di andare in bicicletta, in barca o usare motoslitte."}
{"id": "907198", "revid": "1494169", "url": "https://it.wikipedia.org/wiki?curid=907198", "title": "Carmine Coppola", "text": "Esistono pi\u00f9 persone di nome Carmine Coppola:"}
{"id": "907205", "revid": "120818709", "url": "https://it.wikipedia.org/wiki?curid=907205", "title": "Cawarfidae", "text": "Le cawarfidae, termine latinizzato che deriva dall'antico germanico, erano le norme, tramandate oralmente, che regolamentavano la vita giuridica dei longobardi. Per ovviare a differenti e ambigue interpretazioni di queste norme, nel 643 re Rotari decise di metterle per iscritto (coniugandole alla tradizione giuridica romana, codificata dall'imperatore Giustiniano) nell'omonimo editto che pass\u00f2 alla storia con il suo nome. Ma anche dopo la codificazione scritta di re Rotari, che accolse le \"cawarfidae\" in maniera disomogenea e occasionale, tali consuetudini non scritte rimasero in vita, e vennero utilizzate soprattutto per la risoluzione di controversie private, come testimoniano molti documenti dell'epoca. "}
{"id": "907208", "revid": "2072620", "url": "https://it.wikipedia.org/wiki?curid=907208", "title": "Basilica del Redentore", "text": "La basilica del Redentore, anche nota come chiesa votiva del Santissimo Redentore o pi\u00f9 semplicemente come il Redentore, \u00e8 un importante edificio religioso di Venezia progettato dall'architetto Andrea Palladio nel 1577 sulla Giudecca.\nAll'interno sono esposte opere di Jacopo Robusti (Tintoretto), Paolo Veronese, Jacopo Palma il Giovane, Francesco Bassano, Alvise Vivarini e Pietro Della Vecchia.\n\u00c8 tradizionalmente il fulcro della grande festa del Redentore, celebrata la terza domenica di luglio a memoria del pericolo scampato della Peste che colp\u00ec la citt\u00e0 nel 1575.\nLa chiesa dei Santi Pietro e Paolo di Villafranca di Verona \u00e8 una copia pressoch\u00e9 identica della chiesa del Redentore. La chiesa fa parte dell'associazione Chorus Venezia.\nStoria.\nNell'estate del 1575 scoppia a Venezia una terribile epidemia di peste che in due anni provocher\u00e0 50.000 morti, quasi un veneziano su tre. Nel settembre del 1576, quando il male sembra invincibile dagli sforzi umani, il Senato chiede l'aiuto divino facendo voto di realizzare una nuova chiesa intitolata al Redentore. Scegliendo rapidamente fra diverse opzioni circa forma, localizzazione e progettista cui affidare la costruzione, nel maggio del 1577 si pone la prima pietra del progetto di Andrea Palladio (che dal 1570 era il \"Proto\" della Serenissima, architetto capo della Repubblica di Venezia). Il 20 luglio successivo si festeggia la fine della peste con una processione che raggiunge la chiesa attraverso un ponte di barche, dando inizio a una tradizione che dura ancora oggi.\nLa chiesa \u00e8 destinata ai padri cappuccini, che ne determinano sia l'impianto planimetrico secondo il modello dei Francescani osservanti (di cui i Cappuccini costituiscono una filiazione) sia la scelta, in ossequio alla loro Regola di povert\u00e0, di rifuggire l'uso di marmi e di materiali pregiati, preferendo mattoni e cotto anche per la realizzazione dei bellissimi capitelli all'interno della chiesa, ricoperti di stucco marmorino a imitazione perfetta del marmo. Nel rispetto della griglia funzionale dei cappuccini, per la definizione della planimetria Palladio riflette a fondo sulle strutture termali antiche (in un rilievo delle terme di Agrippa \u00e8 possibile ritrovare molti degli elementi che caratterizzano la pianta) come fonte delle sequenze di spazi che si susseguono armonicamente una dopo l'altra.\nLa pianta deriva infatti dall'armonica composizione di quattro cellule spaziali perfettamente definite e diverse fra loro: il rettangolo della navata, le cappelle laterali che riprendono la forma a nartece, la cella tricora composta dalle due absidi e dal filtro di colonne curve, il coro. Una volta definite con precisione tali figure, Palladio studia soluzioni raffinate per accompagnare il passaggio dell'una dentro l'altra, ricercando un'armonica fusione del tutto. La trabeazione dell'ordine maggiore, ad esempio, fascia tutto il perimetro interno della chiesa senza mai risaltare in corrispondenza dei sostegni, ed \u00e8 particolarmente efficace il taglio in diagonale dei pilastri della cupola. Il risultato \u00e8 frutto di una consumata capacit\u00e0 compositiva e di una particolare sensibilit\u00e0 per gli effetti scenografici.\nLa facciata del Redentore costituisce l'esito pi\u00f9 maturo delle riflessioni palladiane sui fronti di chiesa a ordini intersecati, a partire da San Francesco della Vigna. Questo genere di facciate prende origine da riflessioni sulla vitruviana basilica di Fano sin da Bramante all'inizio del secolo. Nel caso specifico del Redentore Palladio \u201cmonta\u201d pi\u00f9 soluzioni antiche, presenti per altro anche nei suoi \"Quattro libri dell'architettura\" (1570), come il [tempio della Pace].Progetto di Palladio (morto nel 1580) fu portato a termine dal [ (Venezia) proto]Antonio da Ponte nel 1592, con pochi rimaneggiamenti nei secoli successivi. La chiesa \u00e8 sempre stata amministrata dai frati cappuccini.\nStruttura.\nL'interno \u00e8 a navata unica, con imponenti e decorate cappelle laterali. Grande importanza ha la luce, come in tutte le opere palladiane, vera protagonista dell'interno, che valorizza volumi e decorazioni.\nL'edificio ha pianta rettangolare, con un singolare quanto splendido transetto costituito da tre absidi comunicanti con la grande cupola centrale. Dall'intersecazione di essi partono due sottili campanili cilindrici, con tetto a cono, simili a minareti.\nLa facciata in marmo bianco \u00e8 uno dei pi\u00f9 mirabili esempi di ispirazione classica che tanto resero famoso il Palladio: quattro timpani triangolari e un attico rettangolare si intersecano tra loro, in un contrapporsi di superfici lisce, di lesene e di lunette con statue, ostentando stabilit\u00e0 e rigore classico.\nUn grandioso portale del 1688 \u00e8 sovrastato da un timpano sostenuto da due altre semicolonne. Negli intercolumni sono presenti due statue del fiammingo Giusto Le Court raffiguranti l'evangelista san Marco e san Francesco d'Assisi. Poco sopra altre due statue rappresentano san Lorenzo Giustiniani e sant'Antonio da Padova. Ancora altre tre statue sono poste sopra il timpano superiore e raffigurano la Fede e due angeli.\nEntrando si notano due belle acquasantiere circolari in marmo sulle quali sono collocate due sculture di bronzo di Francesco Terilli raffiguranti san Giovanni Battista ed il Redentore.\nSulla controfacciata si trovano due lunette: una di Paolo Piazza e l'altra di Pietro Muttoni. Alle storie della vita di Ges\u00f9 sono dedicate le pale degli altari che sono di Francesco Bassano, della bottega di Paolo Veronese e di Domenico Tintoretto."}
{"id": "907210", "revid": "818367", "url": "https://it.wikipedia.org/wiki?curid=907210", "title": "Prunus avium", "text": "Il ciliegio (Prunus avium ) chiamato anche \"ciliegio degli uccelli\" o \"ciliegio selvatico\" \u00e8 un albero da frutto appartenente alla famiglia delle Rosacee, originario dell'Europa (dalle isole britanniche fino alla Russia, passando per Francia, penisola iberica, Italia, Germania fino a tutto l'est in zone montuose) e in alcune zone montane fredde dell'Asia minore (presente in scarsa misura con ecotipi leggermente differenti da quelli europei). In Italia \u00e8 presente naturalmente dalle zone altocollinari sino a quelle montuose, talvolta al confine della zona tipica delle latifoglie, presentando una buona resistenza al freddo. Assieme al \"Prunus cerasus\" esso \u00e8 una delle due specie di ciliegio selvatico che sono all'origine delle variet\u00e0 di ciliegio coltivato che produce tipologie di ciliegie che vanno dal \"Graffione bianco\" piemontese, al \"Durone nero di Vignola\", la \"Bigareau di Conversano\" e la \"Ciliegia Ferrovia\" in Terra di Bari.\nStoria.\nPlinio il Vecchio distingue tra \"Prunus\", l'albero delle susine, e \"Cerasus\", l'albero delle ciliegie. Plinio aveva gi\u00e0 descritto un certo numero di coltivazioni ed alcune specie citate, Aproniana, Lutatia, Caeciliana, eccetera. Plinio le distingue per il sapore da dolce a aspro.\nEgli afferma che prima che il console romano Lucio Licinio Lucullo sconfiggesse Mitridate nel 74 a.C. \u00abCerasia [...] non fuere in Italia\u00bb (\"Non vi erano ciliegie in Italia\"). Riteneva, inoltre, fosse stato Lucullo stesso ad introdurre la pianta dal Ponto, diffusa poi nei 120 anni successivi attraverso l'Europa fino alla Britannia.\nI semi di un certo numero di specie di ciliegie sono stati tuttavia trovati in ritrovamenti archeologici dell'et\u00e0 del bronzo ed in siti archeologici romani in tutta Europa. Il riferimento a \"dolce\" e \"aspro\" sostiene la moderna teoria che \"dolce\" fosse riferito al \"Prunus avium\"; non vi sono altri candidati trovati tra le ciliegie. Nel 1882 Alphonse De Candolle afferm\u00f2 che semi di \"Prunus avium\" furono ritrovati nella cultura terramare del nord Italia (1500-1100 a.C.) e in alcuni villaggi archeologici svizzeri di palafitte. De Candolle riguardo Plinio afferma:\nDe Candolle suggerisce che quello che Lucullo port\u00f2 era un particolare tipo di \"Prunus avium\" del Caucaso. L'origine del \"P. avium\" \u00e8 ancora una questione aperta. Le moderne ciliegie coltivate differiscono da quelle selvatiche per la maggiore dimensione del frutto, 2\u20133\u00a0cm di diametro. Gli alberi sono spesso coltivati in terreni duri per mantenerli pi\u00f9 piccoli e per facilitare il raccolto.\nNomenclatura.\nClassificazione.\nLa storia della classificazione \u00e8 piuttosto confusa. Nella prima edizione del suo \"Species Plantarum\" (1753), Linneo tratt\u00f2 il ciliegio come una variet\u00e0 singola, citando il testo di Gaspard Bauhin del 1596 \"Pinax theatri botanici\" come riferimento; la sua descrizione, \"Cerasus racemosa hortensis\" (\"Il Ciliegio dei giardini con racemi\") lo mostra descritto come una pianta coltivata. Linneo poi cambi\u00f2 da una variet\u00e0 ad una specie \"Prunus avium\" nella seconda edizione del suo \"Flora Suecica\" del 1755.\nNomenclatura attuale.\n\"Prunus avium\" significa \"Ciliegio degli uccelli\" in latino, una traduzione fatta da Linneo dei nomi dati dai danesi e dai tedeschi alla specie (\"Fugle-Kirseb\u00e6r, Vogel-Kirsche\", rispettivamente). In inglese, il nome \"Bird Cherry\" si riferisce al \"Prunus padus\".\nDescrizione.\nIl genere \"Prunus\" \u00e8 composto da numerose essenze che \u00e8 difficile a volte differenziare. Il ciliegio si riconosce senza errore grazie a due o tre nettari (piccole ghiandole nettarifere rosse) situate alla base delle foglie caduche oblunghe, dentate e pubescenti al di sotto.\nSi tratta di un albero, caducifoglie e latifoglie, che cresce dai 15 ai 32 m di altezza. Gli alberi giovani mostrano una forte dominanza apicale con un tronco dritto e una corona conica simmetrica, che diviene arrotondata ed irregolare negli alberi pi\u00f9 vecchi. Vive circa 100 anni ed \u00e8 molto esigente di luce.\nEcologia.\nI frutti vengono mangiati da numerosi uccelli e mammiferi, che ne digeriscono la polpa e disperdono il seme nei loro escrementi. Alcuni roditori, e alcuni uccelli rompono il guscio e mangiano il seme che sta al suo interno. Tutte le parti della pianta eccetto il frutto sono tossici perch\u00e9 contengono glicosidi cianogenetici.\nL'albero essuda una resina dalle ferite nella corteccia, per mezzo della quale protegge le ferite dalle infezioni provocate dagli insetti e dai funghi.\nDistribuzione e habitat.\nIl ciliegio si trova in Europa, nord ovest dell'Africa, e a ovest in Asia, dalle Isole Britanniche a sud fino in Marocco e Tunisia (nelle zone pi\u00f9 fredde della catena montuosa dell'Atlante), a nord fino a Trondheimsfjord regione in Norvegia e in Svezia, Polonia, Ucraina, nel Caucaso, a nord dell'Iran, con anche una piccola popolazione nell'ovest dell'Himalaya.\nNaturalmente poco abbondante e disperso nella foresta, il ciliegio non \u00e8 adatto come specie pioniera. Necessita, dunque, per espandersi naturalmente, di un ambiente e di un micro clima forestale stabile e continuato nel tempo. I ciliegi piantati o nati in gruppo all'interno di boschi e foreste diventano molto appetibili per i grossi erbivori (caprioli, cinghiali) e pi\u00f9 sensibili al cancro batterico, e alla cilindrosporiosi, oltre che agli attacchi degli insetti.\nColtivazione ed uso.\nIl ciliegio botanico ha origine dal ciliegio coltivato; il ciliegio non ama i ristagni d'acqua, ma preferisce suoli non troppo secchi.\nSopporta solo modeste potature di formazione, ed ancora pi\u00f9 modeste potature di conduzione.\nIl legno del ciliegio \u00e8 di qualit\u00e0 ricercata per il valore commerciale, si tratta di un legno di colore bruno rosato da chiaro a giallastro, a volte usato per rimpiazzare legni preziosi come l'anacardo. \u00c8 ricercato dall'industria mobiliera, sia in tronchi che in travi (mobili e sedie di stile). Questa utilizzazione esige degli alberi di bella conformazione. L'importanza di questa domanda per la falegnameria marginalizza le altre utilizzazioni del legno (scultura, tornitura). Di norma si preferisce per l'utilizzo come legno commerciale le variet\u00e0 botaniche, coltivate a tale scopo.\nIl ciliegio offre un legno avente delle buone propriet\u00e0 meccaniche (resistenza alla compressione, trazione o flessione) e di buon aspetto; tuttavia, presenta la facilit\u00e0 di seccaggio, e pu\u00f2 essere talvolta fibroso.\nPer la coltivazione da legno la messa a dimora dei piccoli astoni (albero di uno-due anni) va effettuata in autunno-inverno. La raccolta, invece, si effettua a fine primavera-inizio inverno.\nFrutto.\nCiliegio selvatico.\nIl ciliegio selvatico ha costituito fonte di nutrimento per gli umani per migliaia di anni. I n\u00f2ccioli sono stati trovati in depositi archeologici appartenenti a insediamenti dell'et\u00e0 del bronzo in varie zone europee, inclusa la Britannia. In un caso sono stati trovati macro fossili di ciliegio selvatico tra i detriti di un villaggio della prima era del bronzo e della media et\u00e0 del bronzo e nei resti di un villaggio di palafitte che si trovava sulla riva di un vecchio lago a Desenzano del Garda o Lonato, vicino alla riva sud del Lago di Garda. La data \u00e8 stimata alla prima et\u00e0 del bronzo IA, datato al carbonio a 2077 a.C. \u00b1 10. La foresta naturale a quel tempo era poco vasta.\nCirca nel IX secolo a.C. le ciliegie venivano coltivate in Turchia e poco pi\u00f9 tardi in Grecia.\nCiliegio dolce.\nOriginato dal ciliegio selvatico, il \"ciliegio dolce\" \u00e8 coltivato per il frutto: ciliegia, che nei secoli \u00e8 stato differenziato in moltissime variet\u00e0.\nLa coltivazione del ciliegio dolce \u00e8 diffusa in tutto il mondo, dove le condizioni climatiche la permettono, e costituisce il fornitore principale del frutto detto ciliegia.\nDelle altre specie simili al ciliegio dolce, solo le variet\u00e0 derivate dal \"Prunus cerasus\" (amarena o ciliegia acida), costituiscono uno scomparto minoritario delle ciliegie commerciali; altre specie di prunus, il pado Prunus padus, sono trascurabili per la produzione frutticola.\nIn seguito alle ibridazioni varietali subite dalla Specie botanica, il ciliegio dolce \u00e8 suddivisibile ora in due categorie:\n- autofertili (che sono autosufficienti per la impollinazione, e quindi possono fruttificare anche da soli; ed eventualmente essere impollinatori per altri)\n- autosterili (che non sono autosufficienti, e che quindi necessitano di un secondo individuo vegetale (clone) che li impollini.\nEsistono in commercio, ben noti, individui (cloni e/o variet\u00e0) di ambedue le categorie.\nAlcune variet\u00e0 coltivate sono sfuggite alle coltivazioni e si sono naturalizzate in altre regioni del mondo dove il clima temperato \u00e8 favorevole, (sud ovest del Canada, il Giappone, la Nuova Zelanda, ed il nord est e nord ovest degli Stati Uniti d'America).\nOrnamentale.\nIl ciliegio \u00e8 spesso coltivato come albero da fiore. A causa della dimensione dell'albero esso viene usato nei parchi e meno spesso come albero per le strade o per i giardini. La forma a doppia fioritura, \"Plena\", \u00e8 comunemente trovata, al posto della forma a fioritura singola.\nDue ibridi interspecifici, \"P. x schmittii\" (\"P. avium\" x \"P. canescens\") e \"P. x fontenesiana\" (\"P. avium\" x \"P. mahaleb\") vengono usati anche ad uso ornamentale.\nFalegnameria.\nIl legno marrone-rosso, molto resistente, viene usato per fare mobili e strumenti musicali.\nAltri usi.\nIl ciliegio \u00e8 una buona pianta mellifera, ma la produzione di miele si ha solo in zone dove \u00e8 abbondante il ciliegio selvatico o il ciliegio coltivato.\nLa resina \u00e8 aromatica e viene usata come aroma per le gomme da masticare.\nL'industria farmaceutica usa il succo dei pedicelli dei frutti che ha propriet\u00e0 astringente, antitossica e diuretica.\nAvversit\u00e0.\nLe principali malattie da funghi patogeni che attaccano il ciliegio sono il corineo, la cilindrosporiosi del ciliegio causata da Cylindrosporium padi, la moniliosi, il mal del piombo parassitario, i marciumi radicali da \"Armillaria mellea\" e \"Rosellinia necatrix\". Gli insetti parassiti pi\u00f9 importanti sono l'afide nero del ciliegio (\"Myzus cerasi\"), la cocciniglia bianca (\"Diaspis pentagona\"), la cocciniglia a virgola (\"Mytilococcus ulmi\"), la mosca delle ciliegie (\"Rhagoletis cerasi\"), la falena brumale (\"Operophthera brumata\"), le ricamatrici (\"Archips rosana\" e \"Archips podana\") e il moscerino dei piccoli frutti (Drosophila suzukii); in alcune zone del sud riveste particolare importanza la cimicetta del mandorlo (\"Monosteira unicostata\")."}
{"id": "907218", "revid": "110157", "url": "https://it.wikipedia.org/wiki?curid=907218", "title": "Coppa Italia 1959-1960", "text": "La Coppa Italia 1959-1960 fu la 13\u00aa edizione della manifestazione calcistica. Inizi\u00f2 il 6 settembre 1959 e si concluse il 18 settembre 1960.\nFormula.\nA causa della nascita della Lega Nazionale Semiprofessionisti, nella quale confluirono tutti i club di Serie C, la partecipazione alla competizione venne ristretta alle 38 squadre di Serie A e B, le sole rimaste a far parte della Lega Nazionale Professionisti, organizzatrice del torneo. La manifestazione inizi\u00f2 con due turni eliminatori, da cui vennero esentate le societ\u00e0 giunte ai quarti di finale della precedente edizione, nonch\u00e9 i campioni d'Italia del Milan per gli impegni in Coppa dei Campioni, e l'Atalanta vincitrice della Serie B 1958-1959, per la partecipazione alla Coppa dell'Amicizia. L'intera manifestazione fu preparata di un unico sorteggio, tenutosi a Milano il 17 luglio 1959.\nLa manifestazione \u00e8 cominciata il 6 settembre 1959 con le partite del primo turno. Il tabellone principale, cos\u00ec come l'anno precedente, iniziava dagli ottavi di finale e vide ancora la vittoria della Juventus, nuovamente allo Stadio San Siro, designato in quanto il capoluogo lombardo era la sede della Lega Calcio. Quello del 18 settembre 1960 fu il quarto successo per i bianconeri i quali, aggiudicandosi anche lo scudetto, realizzarono il secondo \"double\" della storia del calcio italiano, dopo quello ottenuto dal Torino nella stagione 1942-1943.\nPer la Fiorentina, sconfitta in finale per 3-2 dopo i tempi supplementari, ci fu la consolazione della partecipazione vittoriosa ad una nuova coppa europea, creata dagli organizzatori della Coppa Mitropa e riservata ai vincitori delle coppe nazionali, la Coppa delle Coppe, a cui la Juventus non poteva prender parte in quanto gi\u00e0 impegnata in Coppa dei Campioni. Si \u00e8 trattato del quarto successo nella competizione per la squadra torinese, divenendo la prima nella storia della competizione a difendere con successo il trofeo della coppa nazionale vinto nell'edizione precedente.\nSquadre partecipanti.\nDi seguito l'elenco delle squadre partecipanti.\nRisultati.\nPrimo turno.\nIl primo turno fu disputato domenica 6 settembre 1959 fra diciotto club di Serie B e dieci di Serie A, abbinati per prossimit\u00e0 geografica.\nSecondo turno.\nIl secondo turno fu disputato tra domenica 13 e mercoled\u00ec 16 settembre 1959. Vide l'ingresso delle squadre vincitrici dei campionati di Serie A e Serie B della stagione precedente, cio\u00e8 Milan e Atalanta e gli abbinamenti furono nuovamente su base geografica.\nOttavi di finale.\nIl tabellone principale della manifestazione vide la partecipazione di 16 societ\u00e0, ossia le otto qualificate ai quarti di finale dell'edizione 1958-1959 ed altrettante squadre provenienti dalle qualificazioni."}
{"id": "907226", "revid": "1305772", "url": "https://it.wikipedia.org/wiki?curid=907226", "title": "Prunus armeniaca", "text": "L'albicocco (Prunus armeniaca ) \u00e8 un albero appartenente alla famiglia delle Rosacee.\nAlbero da frutto, noto anche come armellino nei dialetti veneti in seguito agli scambi con l'Oriente, fu creduto da Linneo originario dell'Armenia - da qui deriva l'epiteto specifico \"armeniaca\" - ma la pianta era originaria della Cina. Venne importato in Europa dal romano Lucullo.\nDescrizione.\n\u00c8 una pianta latifoglia e caducifoglia di media grandezza, alta dai 5 ai 7 metri, con alcune eccezioni di 8.5 metri.\nTuttavia, le piante coltivate raramente raggiungono i 3 metri, al fine di facilitare le operazioni di raccolta.\nLe foglie sono cuoriformi con il margine doppiamente seghettato.\nI fiori sono dotati di calice e corolla pentameri, sono bianco-rosei, unici o appaiati. La fioritura avviene, come in tutti i Prunus, prima della fogliazione.\nI frutti sono delle drupe vellutate di colore giallo scuro-arancioni, con tendenza al rosso sbiadito nei frutti pi\u00f9 maturi. Come per tutte le piante da frutto, questi ultimi sono verdi, duri e difficili da staccare dall'albero in condizioni di scarsa o nulla maturazione della drupa.\nAvversit\u00e0.\nTra i funghi patogeni che colpiscono l'albicocco rivestono la maggiore importanza il corineo, la moniliosi, l'oidio (\"Podosphaera oxyacanthae\"), il mal del piombo parassitario, il fusicocco e i marciumi radicali da \"Armillaria mellea\" e \"Rosellinia necatrix\".\nTra gli insetti, i pi\u00f9 importanti sono la mosca mediterranea della frutta (\"Ceratitis capitata\"), la tignola orientale (\"Cydia molesta\"), l'anarsia (\"Anarsia liniatella\"), il rodilegno rosso (\"Cossus cossus\"), la cocciniglia bianca (\"Diaspis pentagona\") e l'aspidioto (\"Quadraspidiotus perniciosus\").\nTra i batteri ricordiamo il tumore batterico (\"Agrobacterium tumefaciens\", polifago), la scabbia (\"Pseudomonas syringae pv. Syringae\") ed il cancro batterico delle drupacee (\"Xantomonas campestris\").\nDanni ingenti alle coltivazioni di albicocchi sono provocati dal virus della Sharka (Plum Pox Virus)."}
{"id": "907230", "revid": "767487", "url": "https://it.wikipedia.org/wiki?curid=907230", "title": "Quel mostro di suocera", "text": "Quel mostro di suocera (\"Monster-in-Law\") \u00e8 un film del 2005 diretto da Robert Luketic ed interpretato da Jennifer Lopez e Jane Fonda.\nTrama.\nCharlie Cantilini \u00e8 una giovane orfana e precaria: lavora come dog-sitter, cameriera, insegnante di yoga, allenatrice di baseball, ma \u00e8 soprattutto una pittrice di talento. Un giorno, mentre fa passeggiare i cani sulla spiaggia, incontra Kevin Fields, un medico chirurgo, figlio di una nota celebrit\u00e0 della TV. I due si conoscono e successivamente si fidanzano. Charlie vive felice con il fidanzato, finch\u00e9 la tremenda suocera Viola Fields non invita entrambi a pranzo. La donna, maligna ed alcolizzata, \u00e8 sempre accompagnata da Ruby, la sua pettegola assistente. Charlie, vestita in modo semplice e pratico, non fa una buona impressione alla celebre giornalista. Tuttavia Kevin fa una cosa che n\u00e9 Charlie n\u00e9 Viola si aspettano: chiede a Charlie di sposarlo.\nViola lascia i due soli e si convince che Charlie sia incinta e che vogliano quindi sposarsi il prima possibile, cosa che i due smentiscono. Viola decide quindi di investigare su Charlie e intanto organizza una festa di fidanzamento per i due.\nUn giorno, mentre Charlie e Kevin sono insieme nella loro casa, la ragazza viene chiamata da Viola e viene invitata al ristorante. Viola programma in tutti i minimi dettagli le nozze, ma quando Charlie dice a Viola che per quanto riguarda la festa di nozze ha tutta la situazione sotto controllo, quest'ultima finge di avere un malore, e viene portata in ospedale. Quando i due vanno a trovarla, Kevin, sotto consiglio di un neuropsichiatra, propone alla madre di rimanere a casa loro finch\u00e9 non star\u00e0 meglio.\nCharlie non ha scelta, deve armarsi di pazienza, mentre Viola le fa un dispetto dopo l'altro. Un giorno Charlie si confida con i suoi amici Remy e Morgan. Il primo, dopo aver frugato nella stanza di Viola, scopre che quest'ultima sta indagando su Charlie e addirittura che Viola non sta prendendo delle pillole contro l'ansia, come crede, bens\u00ec della semplice vitamina C masticabile e che il suo medico \u00e8 in realt\u00e0 un cameriere che recita la parte del neuropsichiatra. Perci\u00f2 decide di vendicarsi.\nArriva il gran giorno. Charlie, nel suo abito da sposa, trova Viola con un abito di colore bianco: le due donne iniziano a litigare. La lite viene sedata dall'improvviso arrivo di Gertrude, la nonna paterna di Kevin, che svela in parte il passato di Viola. Grazie al suo intervento, le due donne finalmente si riappacificano; Charlie e Kevin partono per le Hawaii in viaggio di nozze.\nDistribuzione.\nIl film \u00e8 stato distribuito nelle sale cinematografiche statunitensi il 13 maggio 2005, mentre in quelle italiane il 7 ottobre 2005, dalla Eagle Pictures.\nCritica.\nAi Razzie Awards 2005 il film ha ricevuto una nomination come peggior attrice per Jennifer Lopez."}
{"id": "907233", "revid": "767487", "url": "https://it.wikipedia.org/wiki?curid=907233", "title": "Dall'altra parte del cancello (film)", "text": "Dall'altra parte del cancello \u00e8 un film documentario diretto da Alberto Puliafito e prodotto da Simone Cristicchi.\nProduzione.\nL'opera rappresenta un vero e proprio diario di viaggio del quale Cristicchi \u00e8 narratore ed attore, viaggio che lo porta a visitare in prima persona diverse ex strutture manicomiali del nostro Paese, da Roma a Genova. Per la prima volta, a raccontare la sconosciuta tragedia di queste istituzioni dimenticate, sono coloro che dell'istituzione sono stati vittime incolpevoli: i malati di mente. Attraverso i loro sguardi, le parole biascicate, i loro lucidissimi ricordi di dolore, emerge un ritratto terribile di vite dimenticate e di torture legalizzate, le une e le altre troppo spesso ignorate.\nVengono poi intervistati da Cristicchi anche psichiatri, psicologi, infermieri, nonch\u00e9 alcuni artisti come Morgan, Caparezza, Niccol\u00f2 Fabi, Samuele Bersani, che danno una propria definizione della \"matt\u00eca\". Particolarmente intense le interviste ad Ascanio Celestini, anch'egli impegnato con diversi lavori teatrali e letterari a raccontare l'istituzione manicomiale, e la poetessa Alda Merini, rinchiusa in manicomio per pi\u00f9 di dieci anni. A chiusura del DVD, il videoclip di \"Ti regaler\u00f2 una rosa\" (anch'esso diretto da Alberto Puliafito e montato da Fulvio Nebbia e Michela Sessa), inizialmente nata come colonna sonora del documentario.\nIl film documentario fa parte di un ben pi\u00f9 vasto progetto articolato intorno alla tematica della malattia mentale, progetto che comprende la canzone vincitrice del 57\u00ba Festival di Sanremo, lo spettacolo teatrale \"Centro di igiene mentale - Storie di matti e di manicomi\", scritto, diretto ed interpretato dal cantautore romano, ed il libro \"Centro di igiene mentale - Un cantastorie tra i matti\", edito da Arnoldo Mondadori Editore, diario di viaggio contenente una raccolta di 35 lettere originali dei ricoverati del Manicomio di S.Girolamo a Volterra, epistole mai arrivate a destinazione scritte agli inizi del secolo scorso. Il libro \u00e8 stato vincitore, nel giugno 2007, del Premio Letterario Elsa Morante ragazzi, assegnato dalla presidentessa Dacia Maraini e da una giuria composta da nomi quali Vincenzo Cerami e Maurizio Costanzo.\nDistribuzione.\nIl documentario \u00e8 stato edito sia allegato all'omonimo album del cantautore che singolarmente, in una versione contenente come extra gli interventi di musicisti e cantautori a proposito del legame tra musica e follia. Il titolo si rif\u00e0 a un monologo teatrale di Giorgio Gaber contenuto nello spettacolo \"Far finta di essere sani\" (1973)."}
{"id": "907236", "revid": "110157", "url": "https://it.wikipedia.org/wiki?curid=907236", "title": "Arimanno", "text": "Col termine di arimanno (dal germanico \"Heer\" - esercito e \"Mann\" - uomo) si indicava, specificamente in ambito longobardo, ogni maschio adulto libero in grado di portare le armi, ammesso per questo a partecipare all'assemblea comunitaria (\"gairethinx\"), con ci\u00f2 facendo coincidere dignit\u00e0 militare e dignit\u00e0 civile.\nIl termine, etimologicamente \"uomo in armi\", sottintende lo stretto legame tra libert\u00e0 individuale e diritto-dovere di combattere esistente nelle antiche comunit\u00e0 germaniche, frammentate e dedite alla guerra ed al saccheggio ai danni dei vicini per una parte dell'anno. Col tempo, che port\u00f2 alla nascita di entit\u00e0 politiche superiori alla trib\u00f9, a pi\u00f9 perfezionate tecniche militari, ad operazioni belliche di portata e durata sempre maggiori, fu necessaria una migliore suddivisione dei compiti all'interno della societ\u00e0 e per sopravvivere molti dovettero rinunciare a prestare servizio militare (degradandosi quindi ad \"inermes\", come erano definiti i lavoratori delle campagne romane, ossia a \"pauperes\", secondo il vocabolario carolingio).\nSe tale tendenza gi\u00e0 in atto fu accelerata, con la conquista dell'Italia, dalla fusione con le strutture politico-economiche di origine romana, il feudalesimo franco e la dissoluzione dell'impero carolingio fecero scomparire definitivamente gli arimanni come gruppo sociale, di cui ultimi epigoni furono gli allodieri: probabilmente una parte di essi, postasi al servizio dei potenti, and\u00f2 a costituire il germe della nascente cavalleria; un'altra parte, la maggioranza, si confuse con la massa dei contadini asserviti, nell'ambito della redistribuzione dei poteri che port\u00f2 alla signoria di banno.\nL'organizzazione comunitaria degli arimanni (tradizionalmente indipendente, sebbene in modo parziale ed instabile, dal potere locale, viceversa legata direttamente al sovrano), con il nome stesso, si conserv\u00f2 ancora per secoli in certi nuclei rurali, destinati talvolta a dar vita a comuni; col tempo tuttavia, data la latitanza di un potere regio cui rendere gli obblighi tradizionali e che ne riconoscesse nel contempo i diritti di uomini liberi, gli arimanni persero nei fatti il diritto (e la possibilit\u00e0 economica) di portare armi, conservando all'opposto gli obblighi connessi alla guerra, sotto forma di \u00abservizio\u00bb (\"obsequium\"), quali la costruzione ed il mantenimento di ponti, fortificazioni, strade: il loro status venne visto in definitiva come pi\u00f9 gravoso rispetto a quello della maggioranza della popolazione asservita."}
{"id": "907237", "revid": "228587", "url": "https://it.wikipedia.org/wiki?curid=907237", "title": "Chiesa di San Bartolomeo", "text": "Diversi edifici di culto sono dedicati a san Bartolomeo:"}
{"id": "907238", "revid": "125908941", "url": "https://it.wikipedia.org/wiki?curid=907238", "title": "Actinidia chinensis", "text": "L'Actinidia chinensis, comunemente detta kiwi, \u00e8 una pianta dioica da frutto originaria della Cina.\nDescrizione.\nLa pianta \u00e8 una liana rampicante a foglie caduche, di notevoli dimensioni, in grado di arrivare fino a 10\u00a0m di altezza.\nL'ancoraggio ai supporti, in natura costituiti da alberi o rupi, avviene attraverso il fusto stesso, che nella parte terminale si avvolge come un viticcio (alla maniera dei fagioli).\nLe foglie giovani sono a forma di cuore, appuntite, ed a maturit\u00e0 (quando inizia a fiorire) sono nettamente tondeggianti, spesso dorsalmente convesse. I giovani getti, i piccioli delle foglie e dei fiori sono ispidi e pelosi con peli bruni. I rami pi\u00f9 vecchi sono dotati di una corteccia grigia ruvida e verrucosa, il tronco possiede una corteccia scabra e ruvida di colore marrone grigiastro mentre i rami giovani hanno consistenza erbacea.\nIl Kiwi \u00e8 dioico e quindi vi sono piante con soli fiori maschili e piante con soli fiori femminili (che producono i frutti); molto raramente si sono rilevate piante ermafrodite. Il riconoscimento del sesso dei fiori non \u00e8 agevole, dato che essi hanno una dioicit\u00e0 avanzata, ma non completa: nel fiore tanto maschile quanto femminile sono compresenti gli elementi dell'altro sesso ma in forma rudimentale e atrofica. Il sesso si pu\u00f2 anche distinguere per il fatto che i fiori femminili sono distanziati tra di loro allo scopo di lasciare spazio allo sviluppo dei frutti e pertanto non sono raccolti a grappolo come quelli maschili. Questa differenza facilita l'operazione di potatura di produzione che deve essere effettuata prima della fioritura sulla pianta femminile, e, solo dopo la fioritura, sulla pianta maschile.\nI fiori sono di color bianco-panna, a cinque-sei petali, con un diametro che varia da 3 a 5\u00a0cm, pendenti su un picciolo peloso. Accanto al fiore principale sono spesso presenti fiori secondari, laterali.\nI frutti sono lunghe bacche ovali con buccia robusta coperta da peli; buccia e peli hanno consistenza suberosa con forti contenuti tannici.\nLa polpa \u00e8 soda, dolce ed acidula; su un asse centrale pi\u00f9 o meno fibroso di placentazione detto \"columella\" sono radialmente distribuiti centinaia di piccoli semi scuri, non avvertiti quando si mangia il frutto; sottili filamenti connettono ogni seme con la columella realizzando una struttura che in sezione appare \"a filamenti radiali\", tale struttura giustifica il nome della famiglia (Actinidiaceae) che appunto richiama dal greco la forma attinomorfa, cio\u00e8 \"raggiata\". Tale forma \u00e8 ovviamente presente anche nella struttura del fiore e dei suoi annessi, evocando un fattore di primitivit\u00e0. I frutti hanno dimensione molto variabile, ma comunque da una larghezza di 2-3 a 5\u00a0cm, e lunghezza da 4 ad 8\u00a0cm.\nOrigini.\n\"Actinidia chinensis\" \u00e8 originaria della Cina continentale ed orientale dove vive allo stato spontaneo specie nelle valli del fiume YangTze, il fiume Azzurro; tali regioni sono caratterizzate da inverni freddi ed estati calde, nuvolose, piovose ed umide. La pianta occupa gli ambienti ripariali di fiumi e ruscelli, quindi con suolo umido e con scorrimento d'acqua.\nLe piante sono presenti allo stato selvatico e coltivato in una enorme variet\u00e0, andando da quelle a frutto piccolo e poco peloso a quelle a frutto grande; la polpa varia da colore giallo al colore rossiccio fino al verde.\nNel 1897 il missionario e botanico francese padre Paul Guillaume Farges, che risiedeva a Sichuan, ne invi\u00f2 un esemplare al vivaista Maurice de Vilmorin. Nel 1904 alcuni cloni di piante cinesi furono importati in Nuova Zelanda dove furono praticate selezioni di alcune variet\u00e0.\n\u00c8 anche dovuto alla Nuova Zelanda il nome, inteso in origine come \"Kiwi fruit\" cio\u00e8 frutto del kiwi, intendendo con ci\u00f2 caratterizzare (arbitrariamente) il frutto come tipico prodotto della Nuova Zelanda, dato che il kiwi \u00e8 l'uccello con piume lanuginose, e non volatile, simbolo della Nuova Zelanda.\nLa prima vera catalogazione di questa pianta si ha ad opera di Chiu Huang Pen T'sao nel XV secolo. Il nome cinese della pianta \u00e8 \"Mihoutao\" (\u7315\u7334\u6843). Viene chiamata Yang-Tao in Giappone. Nel 1845 grazie alle esplorazioni di Robert Fortune in Cina il mondo occidentale venne a conoscenza di questa pianta. Agli inizi del Novecento \"Actinidia chinensis\" viene importata in Nuova Zelanda dove la sua coltivazione si diffonde (qui prende il nome del kiwi, un uccello neozelandese). In questo paese vengono selezionate le due qualit\u00e0 Bruno e Allison nel 1920 (quest'ultima dal nome di un suo coltivatore). Intorno al 1965 viene importata negli Stati Uniti dove si moltiplicano le coltivazioni. In Italia le prime piante vengono messe a dimora intorno al Lago Maggiore e negli anni settanta coltivazioni nascono in Veneto, Romagna, Friuli, Trentino, Piemonte, Lazio, Marche.\nColtivazione.\nNonostante la pianta sia adatta ad un clima completamente diverso da quello mediterraneo, attualmente l'Italia \u00e8 il secondo paese produttore al mondo di frutti di kiwi.\nTale primato incredibile \u00e8 stato raggiunto riproducendo con mezzi tecnologici modesti, ma alla perfezione, il microclima necessario per le piante.\nTali mezzi sono:\nPer quanto concerne il suolo la pianta non sopporta terreno calcareo, mentre ama terreno neutro od acido, cresce quindi benissimo nell'ambiente del castagno, purch\u00e9 abbia umidit\u00e0 a sufficienza; umidit\u00e0 non solo di suolo, ma anche di atmosfera. Il kiwi trae giovamento dalla pacciamatura del terreno.\nL'eccessiva sottrazione di umidit\u00e0, in clima arido, attraverso i grandi stomi fogliari, (destinati ad espellere enormi quantit\u00e0 di acqua in un clima piovoso) si manifesta con l'arricciamento delle foglie e la \"necrosi\" (morte) dei lembi fogliari; aumentare la irrigazione non \u00e8 risolutivo, occorre ridurre la evaporazione fogliare, (ombreggiando e limitando il vento).\nL'actinidia ha radici carnose e molto ramificate. I suoi tralci hanno bisogno subito di un sostegno. Le gemme sono grosse e protette dai freddi invernali da una fitta peluria e dalla corteccia dei tralci. La pianta teme il gelo primaverile ed ama un ambiente con umidit\u00e0 relativa di oltre il 70 per cento. Vive bene in zone riparate dai venti. Ha bisogno di luce come tutte le piante verdi. Esige terreni di medio impasto ricchi di humus. la propagazione avviene per via gamica (cio\u00e8 per seme) o per via agamica (margotta, talea, innesto, propaggine). Pu\u00f2 essere coltivata per cordone semplice o doppio, per pergoletta, tendone o tunnel. Molto importante la potatura verde (in aprile-maggio) e quella invernale dopo la raccolta dei frutti e la caduta delle foglie. Il terreno deve essere ben concimato ed irrigato.\nAvversit\u00e0.\nLa pianta \u00e8 resistente a diverse patologie, ma non alla batteriosi da \"Pseudomonas viridiflava\". Occorre inoltre evitare (come per qualsiasi altro fruttifero) di impiantarla in vecchi frutteti infestati da infezioni micotiche (\"Armillaria mellea\").\nUna modesta bonifica dei vecchi frutteti, con un periodo di quarantena, \u00e8 di norma pi\u00f9 che sufficiente. Condizione fondamentale per avere buon raccolto \u00e8 avere un'ottima impollinazione che \u00e8 praticata dalle api. (Spesso sotto le reti, a tale scopo, si impiantano in colonie, o si rilasciano liberi, gli insetti impollinatori).\nPropriet\u00e0 del frutto.\nI frutti del kiwi contengono una grande quantit\u00e0 di vitamine, soprattutto la vitamina C, la cui quantit\u00e0 presente, 85\u00a0mg per 100 g di parte edibile, \u00e8 superiore a quella delle arance (50\u00a0mg); come \u00e8 noto la vitamina C \u00e8 un ottimo antiossidante.\nAnche se la tolleranza alla vitamina C in eccesso \u00e8 notevolissima nella specie umana, e se anche la stessa vitamina \u00e8 un ottimo ed importante presidio per i suoi principi antiossidanti, \u00e8 opportuno non abusarne in quantit\u00e0.\nQuantit\u00e0 superiori a due frutti hanno un effetto discretamente lassativo (molto dipendente dalla sensibilit\u00e0 individuale), tale effetto \u00e8 inversamente proporzionale al livello di maturazione del frutto. Pi\u00f9 il frutto \u00e8 sodo ed acidulo (bassa maturit\u00e0) e pi\u00f9 si avr\u00e0 l'effetto lassativo.\nI felini, in special modo i gatti, sono attratti da questa pianta, questo pu\u00f2 produrre problemi alla pianta stessa, dato che il gatto graffia e rosicchia il fusto. Nelle piante giovani i fusti possono essere protetti da una rete. A pianta adulta il tronco ed i rami sono talmente robusti e coriacei da non soffrire eccessivamente per le attenzioni del gatto.\nProduzione.\nI leader mondiali della produzione sono la Cina, l'Italia, la Nuova Zelanda e il Cile.\nImportanti centri di coltivazione dei kiwi in Italia sono Borgo d'Ale (VC), la Provincia di Latina (in particolare il comune di Cisterna di Latina) e la Provincia di Cuneo. Il \"Kiwi Latina\" \u00e8 iscritto nell'Albo delle denominazioni di origine della UE come prodotto IGP.\nAnanas kiwi.\n\u00c8 stato introdotto una variet\u00e0 di kiwi con aroma tipo ananas, chiamato kiwi giallo var. Soreli (AC1536). Il risultato \u00e8 un frutto meno acido e pi\u00f9 acquoso dell'originale, con polpa gialla e buccia pi\u00f9 spessa. Il sapore ricorda vagamente quello della variet\u00e0 Hayward, mentre il sapore di ananas \u00e8 pi\u00f9 marcato."}
{"id": "907239", "revid": "1632387", "url": "https://it.wikipedia.org/wiki?curid=907239", "title": "BedZED", "text": "Il Beddington Zero Energy Development (BedZED) \u00e8 un piccolo quartiere della periferia sud di Londra, a Sutton, realizzato tra il 2000 e il 2002.\nSi tratta del primo insediamento a zero emissioni di CO2: 87 case, 17 appartamenti, 1405 metri quadrati commerciali, progettati dall'architetto Bill Dunster, senza emissioni fin dal momento della sua costruzione. \nI materiali naturali e riciclati, infatti, provengono da un raggio di 60 chilometri, cos\u00ec serve meno petrolio per trasportarli; il legno di quercia che isola le facciate esterne deriva da foreste locali; anche i mattoni, i blocchi e le lastre di gesso sono realizzati da fabbricanti della regione e i mobili degli appartamenti sono in plastica riciclata.\nLe case sono tutte dotate di pannelli fotovoltaici e di convogliatori d'aria, i quali, servono per garantire un giusto ricircolo dell'aria, in quanto le finestre non possono essere aperte per far s\u00ec che il calore nei mesi invernali non venga disperso.\nL'acqua piovana e l'acqua di scarico vengono raccolte e depurate e usate dagli abitanti del quartiere per irrigare le piante, l'arch. Dunster preoccupato dall'inquinamento creato dalla food miles (distanza percorsa dal cibo dalla produzione al consumatore finale), ha previsto che si realizzino aree adibite al giardinaggio e piccoli orti.\nNel quartiere sono presenti delle stazioni di servizio dotate di impianti per ricaricare le auto elettriche, e le persone che non ne sono in possesso cercano sempre di condividere la propria auto (car-sharing) inoltre \u00e8 previsto un progetto per l'utilizzo di veicoli elettrici utilizzati dai residenti versando una tassa annuale di \u00a3100 a cui vanno aggiunti chilometraggio e ore di utilizzo."}
{"id": "907241", "revid": "729019", "url": "https://it.wikipedia.org/wiki?curid=907241", "title": "Augusto Ferdinando di Prussia", "text": "Biografia.\nAugusto Ferdinando fu il figlio pi\u00f9 giovane di Federico Guglielmo I di Prussia, e di sua moglie, Sofia Dorotea di Hannover.\nCarriera militare.\nGi\u00e0 all'et\u00e0 di 5 anni, entr\u00f2 nel reggimento di fanteria \"Kronprinz\". Nel 1740, suo fratello lo nomin\u00f2 comandante del XXXIV\u00b0 reggimento di fanteria. Nell'ottobre 1756 fu nominato maggior generale e accompagn\u00f2 il re in Sassonia ed in Boemia e prese parte nuovamente alle Campagne di Boemia e Slesia, ove combatt\u00e9 a Breslavia ed a Leuthen. Nel 1758 si vide costretto a lasciare l'esercito quale generale di fanteria a causa di una progressiva malattia.\nQuando Federico Guglielmo III di Prussia il 23 maggio 1812 istitu\u00ec l'Ordine di Giovanni, ne nomin\u00f2 Ferdinando Augusto primo Gran Maestro.\nFerdinando \u00e8 anche ricordato per aver costruito lo Schloss Bellevue.\nMatrimonio.\nSpos\u00f2, il 27 settembre 1755, la principessa Anna Elisabetta Luisa di Brandeburgo-Schwedt, sua nipote, figlia del margravio Federico Guglielmo di Brandeburgo-Schwedt e della sorella Sofia Dorotea di Prussia. Dal matrimonio nacquero sette figli:"}
{"id": "907242", "revid": "287204", "url": "https://it.wikipedia.org/wiki?curid=907242", "title": "Feanor", "text": ""}
{"id": "907248", "revid": "287204", "url": "https://it.wikipedia.org/wiki?curid=907248", "title": "Gulf Shores", "text": "Gulf Shores \u00e8 un comune degli Stati Uniti d'America situato nella contea di Baldwin dello Stato dell'Alabama.\nGeografia fisica.\nGulf Shores \u00e8 situata a 30\u00b016'4.069\" N, 87\u00b042'5.285\" O. L'U.S. Census Bureau certifica che la citt\u00e0 occupa un'area totale di 59,60\u00a0km\u00b2, di cui 47,60\u00a0km\u00b2 su terraferma e i rimanenti 12,00\u00a0km\u00b2 di acque interne.\nSociet\u00e0.\nEvoluzione demografica.\nAl censimento del 2000, risultano 5.044 abitanti, 2.344 nuclei familiari e 1.544 famiglie residenti in citt\u00e0. La densit\u00e0 della popolazione \u00e8 di 105,97 ab./km\u00b2. Ci sono 6.810 alloggi con una densit\u00e0 di 143,00/km\u00b2. La composizione etnica della citt\u00e0 \u00e8 97,54% bianchi, 0,22% neri o afroamericani, 0,44% nativi americani, 0,30% asiatici, 0,04% isolani del Pacifico, 0,40% di altre razze, e 1,07% meticci. L'1,23% della popolazione \u00e8 ispanica.\nDei 2.344 nuclei familiari, il 20,70% ha figli di et\u00e0 inferiore ai 18 anni che vivono in casa, il 56,20% sono coppie sposate che vivono assieme, il 7,00% \u00e8 composto da donne con marito assente, e il 34,10% sono non-famiglie. Il 26,70% di tutti i nuclei familiari \u00e8 composto da singoli e il 10,00% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,15 mentre la dimensione media di una famiglia \u00e8 di 2,56.\nLa suddivisione della popolazione per fasce d'et\u00e0 \u00e8 la seguente: 16,40% sotto i 18 anni, 6,70% dai 18 ai 24, 24,80% dai 25 ai 44, 29,00% dai 45 ai 64, e 23,10% oltre i 65 anni. L'et\u00e0 media \u00e8 46 anni. Per ogni 100 donne ci sono 97,30 uomini. Per ogni 100 donne sopra i 18 anni ci sono 95,50 uomini.\nIl reddito medio di un nucleo familiare \u00e8 di 41.826$, mentre per le famiglie \u00e8 di 51.862$. Gli uomini hanno un reddito medio di 40.259$ contro i 22.467$ delle donne. Il reddito pro capite della citt\u00e0 \u00e8 di 24.356$. Il 9,90% della popolazione e il 6,80% delle famiglie \u00e8 sotto la soglia di povert\u00e0. Sul totale della popolazione, il 6,40% dei minori di 18 anni e il 6,50% di chi ha pi\u00f9 di 65 anni vive sotto la soglia di povert\u00e0."}
{"id": "907249", "revid": "46291", "url": "https://it.wikipedia.org/wiki?curid=907249", "title": "Crataegus azarolus", "text": "L'azzeruolo (Crataegus azarolus ) \u00e8 un albero da frutto appartenente alla famiglia delle Rosaceae e al genere Crataegus. Viene chiamato anche \"lazzeruolo\", azzarruolo, azzaruolo.\nGran parte dei botanici ritiene che questa specie sia originaria dell'Asia Minore o dell'isola di Creta, da cui si sarebbe diffusa come coltivazione in tutto il resto del bacino del Mediterraneo (in particolare nel Nord Africa) e dell'Europa. In Italia \u00e8 diffuso occasionalmente in Liguria, Piemonte, Lombardia, Emilia-Romagna, Sicilia, Puglia, Veneto e Toscana.\nCaratteristiche.\nL'azzeruolo cresce sino a un'altezza massima di 3-5 metri, con rami spinosi che possono divenire contorti allo stato selvatico, ma che si mantengono lineari quando la pianta viene coltivata.\nL'azzerruolo \u00e8 una pianta longeva e pu\u00f2 diventare centenaria, anche se rimane di piccole dimensioni per la crescita lenta. \u00c8 un piccolo albero o un arbusto, appartenente alle latifoglie e caducifoglie.\nLe foglie, di color verde brillante, sono di forma ovale e cuneiforme; la base \u00e8 profondamente divisa in tre o cinque lobi interi o dentati con picciolo corto e pubescente; le foglie sono caduche ed ingialliscono prima della caduta.\nI fiori sono bianchi e si dispongono in infiorescenze di 3-18. La fioritura avviene da aprile a maggio.\nIl frutto \u00e8 un pomo commestibile di forma globosa, varia da 1 a 2 (o 3) cm di diametro ed \u00e8 di color rosso amaranto, bianco o giallo alla maturazione (a seconda delle cultivar), e contiene una polpa carnosa commestibile dal sapore agrodolce con tre piccoli semi al suo interno. La maturazione si conclude a settembre. Esistono cultivar selezionate con frutti leggermente migliorati per dimensioni e caratteristiche organolettiche.\nDistribuzione e habitat.\n\"Crateagus azarolus\" \u00e8 diffuso nel bacino del Mediterraneo. Si tratta di un frutto \"minore\"; gli azzeruoli erano diffusi nei secoli passati, il consumo e la diffusione della pianta sono andati via via in diminuzione, e sono attualmente quasi scomparsi e considerati come rarit\u00e0, sono catalogati oggi tra i frutti \"dimenticati\". Molto presenti ancora nel centro Sicilia.\nLa pianta \u00e8 tipicamente termofila e pertanto predilige per la propria crescita i pendii collinari che si trovano in buona esposizione solare eliofila, crescendo in maniera ottimale nella stessa fascia climatica della roverella e del leccio; predilige terreni argillosi o calcarei.\nCultivar.\nLe cultivar pi\u00f9 diffuse, a carattere locale, si distinguono per colore, dimensione, sapore del frutto ed epoca di maturazione.\nAlcune variet\u00e0 sono autosterili, quindi per avere la fruttificazione occorre impiantare o avere presenti, almeno due variet\u00e0 diverse per impollinarsi a vicenda. Altre variet\u00e0 sono parzialmente autofertili e con una sola variet\u00e0 la produzione sarebbe limitata, quindi si avvantaggiano comunque dell'impollinazione incrociata (entro qualche decina di metri da altre variet\u00e0). Da notare che le piante originate da due semi diversi sono variet\u00e0 diverse, mentre due piante innestate con la stessa variet\u00e0 sono lo stesso clone e quindi non sono variet\u00e0 diverse.\nUsi.\nL'azzeruolo \u00e8 una delle fonti naturali pi\u00f9 importanti di vitamina C. Le azzeruole hanno la caratteristica, se consumate fresche, di essere dissetanti, rinfrescanti, diuretiche e ipotensive; la polpa, nello specifico, ha propriet\u00e0 antianemiche ed oftalminiche. I frutti sono ricchi di vitamina A.\nPassata la stagione della produttivit\u00e0 dei frutti, per continuare a consumare il prodotto della pianta durante l'anno, l'azzeruolo pu\u00f2 essere utilizzato per confetture e gelatine, nonch\u00e9 per la preparazione di insalate e macedonie di frutta.\nI frutti sono utilizzati anche in pasticceria per la decorazione di torte e normalmente si conservano sotto spirito o grappa."}
{"id": "907252", "revid": "1543377", "url": "https://it.wikipedia.org/wiki?curid=907252", "title": "Monte Adams", "text": "Il monte Adams (), dal nome del presidente John Adams, \u00e8 un vulcano degli Stati Uniti situato nel sud dello Stato di Washington. Fa parte dell'arco vulcanico delle Cascate, il quale raggruppa diversi vulcani tra cui il monte Saint Helens e il monte Rainier, e dell'omonima catena. Alto 3\u00a0742 metri sul livello del mare, la sua ultima eruzione risale al 950 circa. A ogni modo, rimane monitorato perch\u00e9 la presenza di un grande campo di ghiaccio alla sua sommit\u00e0 e sui suoi fianchi costituisce una minaccia per le popolazioni circostanti se il vulcano dovesse risvegliarsi sciogliendo i suoi ghiacciai.\nLa montagna, per lo pi\u00f9 ricoperta di conifere al di sotto del piano alpino, \u00e8 protetta all'interno della foresta nazionale di Gifford Pinchot e della riserva naturale che da lei trae il nome. Sul suo versante orientale, dal 1855, ha sede la riserva indiana Yakama. Se la presenza dei nativi nell'area risale ad almeno 9\u00a0000 anni fa, la vetta and\u00f2 scoperta dagli europei nel 1805 dalla spedizione di Lewis e Clark. Scalato per la prima volta nel 1854, resta un luogo abbastanza isolato e costituisce oggi una destinazione popolare per diverse attivit\u00e0 ricreative.\nToponimo.\nNegli anni 1830, Hall J. Kelley propose di ribattezzare la catena \"Presidents' Range\", con l'intenzione di assegnare a ciascun vulcano il nome di un presidente degli Stati Uniti. L'idea venne respinta anche per via dell'assenza di una chiara topografia della zona con l'eccezione del monte Adams, nome che era destinato al monte Hood per onorare John Adams e che ricadde per errore su un vulcano ancora anonimo.\nNelle lingue native americane, la montagna era chiamata \"Pah-to\", \"Pahto\", \"Paddo\" o \"Pahtoe\", che significa \"chi sta in alto\".\nGeografia.\nPosizione geografica.\nIl monte Adams si trova nel nordovest degli USA, nel sud del Washington. La vetta, cos\u00ec come i fianchi nord-est e sud, rientra nella contea di Yakima, mentre le zone pedemontane occidentali appartengono alla contea di Skamania. Dista 85 km da Yakima, localizzata a est-nordest, 120 da Portland, a sud-ovest, e 135 da Tacoma, a nord-ovest. La gola del Columbia, che forma il confine di Stato con quello dell'Oregon, taglia la catena delle Cascate, di cui fa parte la vetta, a 50 km a sud. Il monte Saint Helens sorge 55 km a ovest, il Rainier] 75 a nord-nordovest e l'Hood a 90 a sud-sudovest. Una delle citt\u00e0 pi\u00f9 vicine \u00e8 White Salmon, a sud, alla confluenza del fiume omonimo sulla riva destra del Colombia. L'oceano Pacifico si trova invece 200 km a ovest. La montagna \u00e8 accessibile da sud dalla Washington State Route 14 o dall'Interstate 84, seguendo poi la Washington State Route 141 per 47 km in direzione nord verso la sezione esterna della foresta nazionale di Gifford Pinchot, e infine lungo la strada forestale 8040500.\nTopografia.\nIl monte Adams forma un leggero ovale la cui base \u00e8 allungata, in direzione nord/sud, per una trentina di chilometri e copre circa 650 km\u00b2. Il punto apicale \u00e8 situato a 3\u00a0742 m di altitudine, cifra che la rende la seconda nel Washington dopo il monte Rainier e la terza della catena delle Cascate dietro il monte Shasta. Diversi promontori rocciosi sorgono nelle vicinanze, ovvero \"The Pinacle\", \"The Castle\", \"Piker's Peak\". Questi ultimi sono il risultato dell'erosione glaciale e dell'incastro di diversi antichi crateri che rendono l'area sommitale relativamente piatta. Il cratere centrale \u00e8 completamente innevato e si apre a ovest: le varie creste (du Rempart, des Miracles, du Nord, Suksdorf, Stagman, Crotton), che scendono a raggiera e si affacciano su gole fortemente erose, sono dominate da alcuni coni vulcanici notevoli: \"Red Butte\", \"Goat Butte\", \"South Butte\", il \"Little Mount Adams\" o anche \"Burnt Rock\". Numerose grotte sotterranee, nello specifico tunnel di lava, si trovano ai piedi dell'Adams. Vicino al lago Trout, le \"Ice Caves\" (letteralmente \"grotte di ghiaccio\") sono cos\u00ec chiamate per via della neve accumulata al loro ingresso e delle stalattiti locali.\nIdrografia.\nIl monte Adams \u00e8 coperto da una dozzina di ghiacciai. Partendo da nord in senso orario, i ghiacciai sono chiamati Lava, Lyman, Wilson, Rusk, Klickitat, Mazama, Gotchen, Crescent, Avalanche, White Salmon, Pinnacle e Adams. Essi coprono in totale 16 km\u00b2, ovvero il 2,5% dell'area del vulcano. L'acqua dello scioglimento dei ghiacciai e delle precipitazioni piovose e nevose filtra lentamente attraverso la roccia porosa e riemerge a cascata alla base del cono principale. Durante l'ultima glaciazione, il 90% della montagna era coperto da una calotta glaciale locale, di cui i pi\u00f9 grandi ghiacciai attuali appaiono quanto resta. Il pi\u00f9 grande, il ghiacciaio Adams sul versante nord-ovest, segue un profondo corridoio e termina solo a 2\u00a0100 m di elevazione in una serie di cascate di ghiaccio lunghe 4 km. Si tratta del secondo ghiacciaio pi\u00f9 grande della catena delle Cascate dopo il ghiacciaio Carbon del monte Rainier. Il ghiacciaio Klickitat, sul versante orientale, nasce nell'incavo di un circo naturale di 1,6 km a forma d'arco e termina a 1800 m di quota.\nIl monte Adams \u00e8 interamente compreso nel bacino del Columbia. I ghiacciai delle valanghe e White Salmon danno origine, sul versante sud-ovest, ai torrenti Cascade e Salt che, unendosi, aumentano la portata del White Salmon. Malgrado il torrente Trout Lake non sia alimentato direttamente dall'acqua di disgelo dei ghiacciai del Monte Adams, 6\u00a0000 anni fa il suo corso risult\u00f2 interrotto da detriti riversati da una valanga, l'unica di una vasta portata avvennura alla fine dell'ultimo periodo glaciale: fu questa a originare il lago Trout appena a monte della confluenza con il White Salmon. Le acque dei torrenti Riley e Mutton sfociano nel fiume Lewis, a sua volta alimentato dal ghiacciaio Adams, sul versante occidentale, e affluente del Columbia. Anche il torrente Adams nasce ai piedi del ghiacciaio per poi sfociare nel fiume Cispus, affluente del Cowlitz. Sul versante orientale, i torrenti Little e Big Muddy alimentano il fiume Klickitat.\nGeologia.\nL'arco vulcanico delle Cascate appare direttamente sopra una zona di subduzione, quella della Cascadia. L'episodio che segn\u00f2 l'origine della maggior parte della catena delle Cascate cominci\u00f2 36 milioni di anni fa. Il resto della placca Farallon viene chiamata Juan de Fuca. In concomitanza con la diminuzione dell'attivit\u00e0 vulcanica, durante il Miocene (17-12 milioni di anni fa), quantit\u00e0 colossali di basalto si riversarono nell'attuale bacino del Columbia. Con la separazione simultanea della placca Explorer e l'ispessimento della zona di subduzione, l'angolo del piano di Wadati-Benioff aument\u00f2. L'attrito si fece pi\u00f9 intenso, il rilievo aument\u00f2 e il vulcanesimo riprese. I principali vulcani delle \"High Cascades\" si originarono nello specifico in un lasso temporale compreso tra 3 milioni e 140\u00a0000 anni fa. Il vulcanismo che diede origine al precursore del monte Adams si pales\u00f2 intorno a 940\u00a0000 anni fa.\nI vari edifici che si stavano costruendo emersero sopra una base di rocce vulcaniche riversatesi durante tutto l'Oligocene. A differenza degli altri stratovulcani del Washington, composti soprattutto da andesite, l'Adams ha una natura piuttosto complessa: le brecce ne costituiscono il nucleo, mentre colate di lava andesitiche e basaltiche si rintracciano nei punti pi\u00f9 regolari e nelle valli dei pendii. Infine, i coni sommitali e satellite appaiono formati da andesite e dacite. L'attivit\u00e0 geotermica che combina emissioni di calore e gas caus\u00f2 in passato l'alterazione di gran parte delle rocce in caolinite, ossido di ferro, composti solforosi e quarzo. Una volta aumentata l'instabilit\u00e0 del sito, si generarono diverse valanghe di detriti e lahar, la pi\u00f9 lunga delle quali si snod\u00f2 per 52 km.\nIl monte Adams \u00e8 compreso in un campo vulcanico comprendente una sessantina di bocche eruttive allineate lungo un asse nord-nordovest/sud-sudest e per un volume totale di 200 km\u00b3. In virt\u00f9 di tale dato, risulta il secondo vulcano ad aver emesso pi\u00f9 materiale eruttivo dopo il monte Shasta, in California, e quasi al pari del monte Rainier, originatosi sopra una base di granodiorite nel Miocene.\nClima.\nLe precipitazioni sull'Adams si devono, come nell'intera catena delle Cascate, a masse d'arie umide dell'oceano Pacifico sospinte dai venti prevalenti di ovest. Quando queste si scontrano con l'enorme rilievo, tendono poi a riversarsi principalmente sul versante occidentale per il fenomeno dell'ombra pluviometrica. Per questo motivo, le media delle precipitazioni annue \u00e8 di 1\u00a0000 mm, ma il dat\u00f2 raddoppi\u00f2 nel 1950. Inevitabilmente, nei mesi freddi le piogge si traducono in fitte nevicate: il record registrato presso la stazione dei ranger del Monte Adams \u00e8 pari a 6,85 m di neve accumulata nel 1950.\nAmbiente naturale.\nLa ricchezza della biodiversit\u00e0 sul vulcano \u00e8 spiegata dalla presenza di vari biotopi. Il vulcano infatti funge da confine naturale tra le regioni umide dell'ovest e le pi\u00f9 aride a est della catena delle Cascate. Il suo significativo calo agisce anche sulla biodiversit\u00e0 creando numerosi biotopi.\nSecondo l'Agenzia statunitense per la protezione dell'ambiente, il parco nazionale si trova nell'ecoregione della \"cordigliera occidentale delle montagne boscose del nord-ovest\". Secondo il sistema di classificazione del WWF, l'area appartiene all'ecoregione delle \"Central and Southern Cascades forests\", caratterizzata da una regione montuosa ricoperta di conifere e il cui clima \u00e8 tanto pi\u00f9 umido man mano che ci si sposta verso ovest della regione.\nFlora.\nIn quote maggiori, le condizioni favorevoli per la crescita delle piante sono limitate a un lasso temporale molto breve. La fioritura inizia intorno a met\u00e0 luglio e termina a met\u00e0 agosto. Oltre al clima difficile, il suolo stesso non \u00e8 assai fertile, circostanza che limita ulteriormente lo sviluppo della flora.\nSopra la linea degli alberi si trovano il \"Phlox diffusa\", il \" Pedicularis racemosa\", \"Erigeron peregrinus\", lupini (\"Lupinus latifolius\"), \"Mimulus lewisii\" e il \"Castilleja parviflora\". Le zone sabbiose ospitano perlopi\u00f9 la \"Cistanthe umbellata\". Tra le ulteriori specie vegetali si annoverano il \"Phyllodoce empetriformis\", la genziana (\"Gentiana calycosa\"), l\u2019\"Erythronium montanum\", la \" Xerophyllum tenax\", il \"Polygonum newberryi\", il \"Dodecatheon jeffreyi\" e la \"Caltha leptosepala\". Sulle antiche colate laviche si possono scorgere dei muschi e dei licheni.\nIl bosco \u00e8 costituito principalmente da conifere: a bassa quota, si ammirano l'abete amabile (\"Abies amabilis\"), la tsuga occidentale (\"Tsuga heterophylla\"), l'abete nobile (\"Abies procera\"), l'abete di Douglas (\"Pseudotsuga menziesii\"), la tuia plicata (\"Thuja plicata\") e il pino bianco occidentale (\"Pinus monticola\"). In alto, questi alberi lasciano spazio al pino dalla corteccia bianca (\"Pinus albicaulis\"), alla tsuga mertensiana, al pino contorto (\"Pinus contorta\") e all'abete delle rocce (\"Abies lasiocarpa\"). Il \"Rhododendron albiflorum\" e il ginepro (\"Juniperus communis\") sono i principali arbusti presenti nella zona. L'area \u00e8 altres\u00ec una popolare meta per i turisti per la sua presenza di molte bacche commestibili (note in inglese come \"Huckleberry\"), tra cui mirtilli della famiglia \"Vaccinium\".\nFauna.\nTra i mammiferi si annoverano l'orso nero americano (\"Ursus americanus\"), il cervo mulo (\"Odocoileus hemionus\"), il wapiti (\"Cervus elaphus canadensi\"), il coyote (\"Canis latrans\"), la marmotta delle Montagne Rocciose (\"Marmota caligata\"), il toporagno acquatico (\"Sorex palustris\"), il pica americano (\"Ochotona princeps\"), la lepre scarpa da neve (\"Lepus americanus\"), lo scoiattolo dal mantello dorato (\"Spermophilus saturatus\"), il citello di Beechey (\"Spermophilus beecheyi\"), lo scoiattolo di Douglas (\"Tamiasciurus douglasii\"), la tamia minore (\"Tamias minimus\"), la tamia di Townsend (\"Tamias townsendii\"), l'ursone (\"Erethizon dorsatum\"), la martora americana (\"Martes americana\") e la capra delle nevi (\"Oreamnos americanus\").\nGli uccelli includono la pernice fuligginosa (\"Dendragapus fuliginosus\"), il tetraone delle peccete (\"Falcipennis canadensis\"), la pernice coda bianca (\"Lagopus leucura\"), la ghiandaia grigia canadese (\"Perisoreus canadensis\"), la cincia delle Montagne Rocciose (\"Poecile gambeli\"), la nocciolaia di Clark (\"Nucifraga columbiana\"), il fiorrancino americano (\"Regulus satrapa\"), il fanello rosato testagrigia (\"Leucosticte tephrocotis\"), la poiana della Giamaica (\"Buteo jamaicensis\"), l'astore (\"Accipiter gentilis\"), lo sparviere di Cooper (\"Accipiter cooperii\"), lo sparviero striato (\"Accipiter striatus\"), il falco di prateria (\"Falco mexicanus\"), l'aquila reale (\"Aquila chrysaetos\"), l'avvoltoio collorosso (\"Cathartes aura\"), il tetraone dal collare (\"Bonasa umbellus\"), il gufo della Virginia (\"Bubo virginianus\"), il succiacapre nordamericano (\"Chordeiles minor\"), il rondone codaspinosa di Vaux (\"Chaetura vauxi\"), il colibr\u00ec rossiccio (\"Selasphorus rufus\"), il picchio testabianca (\"Picoides albolarvatus\"), il picchio lanuginoso (\"Picoides pubescens\"), il picchio villoso (\"Picoides villosus\"), il picchio dorato (\"Colaptes auratus\"), il piu\u00ed occidentale (\"Contopus sordidulus\"), il pigliamosche fianchi oliva (\"Contopus cooperi\"), il vireo canoro (\"Vireo gilvus\"), il corvo imperiale (\"Corvus corax\"), la ghiandaia di Steller (\"Cyanocitta stelleri\"), la rondine verdeviola (\"Tachycineta thalassina\"), l'allodola golagialla (\"Eremophila alpestris\"), la cincia bigia dal capo nero (\"Poecile atricapillus\"), la cincia bigia dal dorso bruno (\"Poecile rufescens\"), il picchio muratore pettofulvo (\"Sitta canadensis\"), il rampichino americano (\"Certhia americana\"), lo scricciolo comune (\"Troglodytes troglodytes\"), il regolo americano (\"Regulus calendula\"), il tordo solitario di Townsend (\"Myadestes townsendi\"), il tordo migratore americano (\"Turdus migratorius\"), la pispola golarossa (\"Anthus rubescens\"), la parula di Townsend (\"Setophaga townsendi\"), la dendroica groppone giallo (\"Setophaga coronata\"), la piranga occidentale (\"Piranga ludoviciana\"), la guiraca testanera (\"Pheucticus melanocephalus\"), il tou\u00ec macchiato (\"Pipilo maculatus\"), lo junco occhiscuri (\"Junco hyemalis\"), il crociere comune (\"Loxia curvirostra\"), il carpodaco di Cassin (\"Haemorhous cassinii\"), il frosone vespertino americano (\"Hesperiphona vespertina\") e il lucherino delle pinete (\"Carduelis pinus\").\nSono presenti altres\u00ec alcuni rettili, come lo sceloporo occidentale (\"Sceloporus occidentalis\"), il colubro nero (\"Coluber constrictor\"), il serpente toro (\"Pituophis catenifer\") e il serpente giarrettiera nordoccidentale (\"Thamnophis ordinoides\").\nGli insetti includono formiche, sirfidi, \"Chrysops\", tafani, moscerini, \"Bombylius\", bombi, api, mutillidi, libellule, zigopteri, coleotteri, locuste e lepidotteri, inclusi in particolare \"Oeneis nevadensis\", \"Cercyonis sthenele\", \"Papilio eurymedon\", \"Papilio zelicaon\", \"Papilio rutulus\", \"Carterocephalus palaemon\", \"Hesperia juba\", \"Callophrys augustinus\", \"Incisalia eryphon\", \"Neophasia menapia\", \"Pontia sisymbrii\", \"Coenonympha tullia\", \"Colias philodice\", l'atalanta (\"Vanessa atalanta\"), \"Limenitis lorquini\", la vanessa del cardo (\"Vanessa cardui\"), \"Vanessa annabella\", \"Aglais milberti\", la vanessa antiopa (\"Nymphalis antiopa\"), \"Nymphalis californica\", \"Apodemia mormo\", \"Speyeria zerene\", \"Boloria chariclea\", \"Phyciodes cocyta\", \"Phyciodes mylitta\", \"Phyciodes pulchella\",\"Chlosyne hoffmanni\", \"Chlosyne palla\", \"Euphydryas chalcedona\", \"Polygonia gracilis\", \"Callophrys sheridanii\", \"Strymon melinus\", \"Lycaena mariposa\", \"Lycaena helloides\", \"Lycaena nivalis\", \"Plebejus anna\", \"Agriades glandon\", \"Icaricia icarioides\", \"Plebejus melissa\", \"Glaucopsyche lygdamus\", \"Celastrina echo\", \"Hemileuca eglanterina\" e \"Pyrrharctia isabella\".\nI molluschi comprendono lumache, gli aracnidi specie del genere \"Argiope\" e gli anfibi il tritone dalla pelle rugosa (\"Taricha granulosa\"), la raganella del Pacifico (\"Pseudacris regilla\"), la rana delle Cascate (\"Rana cascadae\") e il rospo boreale (\"Anaxyrus boreas\").\nAttivit\u00e0 vulcanica.\nIl vulcanesimo che diede origine al monte Adams inizi\u00f2 940\u00a0000 anni fa. Tre cicli eruttivi si succedettero a seguito della formazione di tre successivi stratovulcani rispettivamente nati 500\u00a0000, 450\u00a0000 e 30\u00a0000 anni fa. L'attuale edificio vulcanico si origin\u00f2 nell'ultimo periodo e speriment\u00f2 24 eruzioni esplosive.\nDurante queste eruzioni, delle colate laviche di riversarono a volte sui fianchi tra i 2\u00a0600 e i 2\u00a0100 metri sul livello del mare. La maggiore di esse per dimensione, nota come Muddy Fork, datata tra 7\u00a0000 e 4\u00a0000 anni fa, si distribu\u00ec lungo una decina di chilometri a nord-nord-est della sommit\u00e0. Tra quelli rilasciati dal South Butte, il pi\u00f9 recente di questi flussi, conosciuto come A.G. Aiken Lava Bed, si rivers\u00f2 a sud-sudest della vetta 4\u00a0000 anni fa circa. L'ultima delle eruzioni del monte Adams avvenne intorno al 950 con piogge di tefra e l'emissione di una piccola colata lavica sulle pendici pi\u00f9 basse a est del vulcano.\nSono stati identificati almeno cinque lahar intorno al monte Adams, di cui l'ultimo di certo ammirato nel secolo scorso. Passato alla storia come \"Great Slide\", avvenne nel 1921 e si verific\u00f2 ai piedi del ghiacciaio White Salmon, con le rocce che andarono spinte su 1,5 km, spartendosi per 2,5 km\u00b2 nella valle del torrente Salt. Poich\u00e9 si segnal\u00f2 la presenza di fumarole attive per tre anni alla sorgente della frana, l'evento fu forse causato da una piccola esplosione di vapore.\nValutazione e prevenzione dei rischi.\nDelle anomalie termiche ed emissioni di gas, incluso il rilascio di idrogeno solforato, si verificano ancora attualmente, in particolare sull'altopiano sommitale, circostanze che dimostrano che il monte Adams \u00e8 soltanto in un stato di quiescenza e non si \u00e8 spento. Il rischio che si verifichi una nuova eruzione appare pertanto un'ipotesi plausibile a tutti gli effetti, nonostante nessuno possa azzardare con certezza quando ci\u00f2 avverr\u00e0. Qualora si fosse di fronte a un episodio eruttivo, non ci si discosterebbe da quanto accaduto in passato, con colate laviche di basalto o andesite e la formazione di coni di scorie sui fianchi del vulcano. Quanto emesso nono dovrebbe riversarsi oltre i 10 km dalla vetta, con il risultato che la zona a rischio non si estenderebbe oltre il raggio massimo di 20 km. Se l'eruzione avvenisse da un'apertura vicina alla vetta, dove la quantit\u00e0 di neve e ghiaccio appare significativa, potrebbe generare lahar ed esondazioni dei corsi d'acqua nelle valli. Tuttavia, l'aumento del magma che annuncia un'eruzione risulta facilmente rilevabile dagli scienziati sulla base di vari dati: l'aumento della frequenza e dell'intensit\u00e0 dei terremoti, il riscaldamento nelle fonti d'acqua locali, l'emissione di gas, ecc. In tal caso, la popolazione potrebbe essere avvertita con diversi giorni di anticipo ed essere evacuata. Dall'inizio del XXI secolo, questi segni sono stati molto meno intensi che presso il monte Saint Helens, il monte Hood o il monte Rainier.\nA causa dell'instabilit\u00e0 delle rocce che costituiscono il cuore del vulcano, vi \u00e8 un alto rischio di valanghe di detriti. Sul versante sud-ovest del vulcano, tali fenomeni sono avvenuti in media ogni 1\u00a0500 anni negli ultimi 6\u00a0000, senza che sia stato dimostrato alcun nesso con un'eruzione imminente. Il rischio \u00e8 invece pi\u00f9 acuto anche sul versante est. Un evento di magnitudo eccezionale, maggiore di quelli conosciuti dalla fine dell'ultima glaciazione, ha una probabilit\u00e0 inferiore ma non nulla, tanto pi\u00f9 che la quantit\u00e0 di rocce alterate \u00e8 poco conosciuta a causa della copertura del campo di ghiaccio sul vertice. Se dovesse verificarsi un evento del genere sui versanti meridionali o orientali, i lahar potrebbero raggiungere il Columbia, ma verrebbero fermati a valle dalla diga di Bonneville; sui versanti nord e nord-ovest, invece, potrebbero fluire nei fiumi Lewis, Cispus e Cowlitz, ma si ritiene che delle barriere naturali situate a valle potrebbero contenere una discreta percentuale del fango e delle inondazioni, a condizione che non siano gi\u00e0 al limite della loro capienza. Il monitoraggio della deformazione del terreno del vulcano pu\u00f2 consentire di anticipare le valanghe di detriti (un lahar pu\u00f2 raggiungere a una velocit\u00e0 di 50 km/h), anche se la prevenzione si fa pi\u00f9 difficile con riferimento alle eruzioni.\nI piani di sviluppo possono evitare le aree a rischio, adattarsi a esse o fornire strutture per ridurre il pericolo. Tuttavia, la maggior parte delle aree potenzialmente colpite si trovano nella foresta nazionale di Gifford Pinchot o nella riserva indiana Yakama e sono scarsamente popolate. Vengono effettuate regolarmente campagne di comunicazione ed esercitazioni di evacuazione allo scopo di rendere i residenti consapevoli dei passaggi da seguire in caso di rischio imminente.\nStoria.\nLe prime comunit\u00e0 dei nativi americani giunsero in zona almeno 9\u00a0000 anni fa, come si ha conferma con riferimento ai reperti trovati nei dintorni del monte Adams. Molte trib\u00f9 vi praticavano caccia e pesca, dandosi molto comunemente al nomadismo per diversi millenni.\nIl 19 ottobre 1805, i membri della spedizione di Lewis e Clark furono i primi europei ad ammirare il monte Adams, dalla confluenza tra i fiumi John Day e il Columbia, ma lo confusero con il monte Saint Helens, in precedenza scoperto dall'ufficiale britannico George Vancouver e dal suo equipaggio mentre entravano nello stretto di Puget durante l'estate del 1792. Sei mesi dopo, il 2 aprile 1806, lo osservarono nuovamente, questa volta dalla confluenza tra il Willamette e il Columbia, e fecero il punto della loro scoperta. Tuttavia, la confusione tra i due vulcani rimase frequente, come evince dagli scritti ultimati dal tenente Robert E. Johnson nel 1841 e da John C. Fremont nel 1843. Quanto alla somiglianza con il monte Hood, fu David Thompson nel 1811 che, osservandole entrambi, le descrisse semplicemente come due \"montagne innevate\" e l'errore nella nomenclatura si trascin\u00f2 anche nelle opere di Hall J. Kelley. George Gibbs riport\u00f2 inoltre, nel 1873, che la loro somiglianza appariva tale da giustificare la confusione. Per gran parte del XIX secolo, le sue caratteristiche geografiche continuarono a essere oggetto di importanti approssimazioni cartografiche.\nLa prima ascensione della vetta accadde nel mese di settembre del 1854 per opera di A.G. Aiken, Edward J. Allen e Andrew Burge, accompagnati da un certo Shaw. Il gruppo stava lavorando alla costruzione di una strada militare presso il passo di Naches: pare che in concomitanza con l'allestimento di un accampamento a pochi chilometri a nord-est della montagna avessero poi scalato la vetta dalla cresta settentrionale. Tale impresa \u00e8 raccontata nel resoconto intitolato \"Steel Points\" del 1907 di George H. Himes, un pioniere che segu\u00ec da vicino i tre uomini ed elabor\u00f2 il resoconto ultimato da Aiken. Un primo tentativo sembra essere stato tentato in precedenza da un missionario e tre giovani amerindi. Questi cavalcarono sul versante sud per poi lasciare i loro animali appena cadde la prima neve: dopo aver proseguito a piedi, il gruppo decise di fare ritorno indietro per via delle avversit\u00e0 climatiche. La storia di questa avventura \u00e8 realizzata nell'opera intitolata \"Mission Life in Oregon\". Himes riport\u00f2 inoltre la riuscita ascesa dal fiume White Salmon nel 1863 o nel 1864 da parte di Henry C. Coe, di M. Phelps, di Julia A. Johnson e di Sarah Fisher.\nLa riserva indiana Yakama, vasta 5\u00a0662 km\u00b2, fu istituita nel 1855 sul versante orientale del vulcano, accorpando quattordici trib\u00f9 di nativi americani della nazione Yakama.\nNel 1890, il colono e alpinista locale C.E. Rusk effettuarono una serie di ricognizioni fino alla remota regione occupata dal monte Adams e sulle prime pendici della sommit\u00e0, in particolare fino al ghiacciaio che reca il suo nome. Anche egli si un\u00ec alla lista di coloro che avevano realizzato un resoconto al termine della sua spedizione, raccontando il suo incontro con i nativi americani quando si trovava vicino alla linea degli alberi. Nel 1901, Rusk guid\u00f2 il glaciologo Harry F. Reid in zona, il primo a effettuare uno studio dettagliato del vulcano e a denominare i ghiacciai principali. Nel 1919, Rusk esegu\u00ec diversi tentativi di scalare il versante orientale: John H. Williams riport\u00f2 a tal proposito nel 1912 che \"pareti rocciose e campi di ghiaccio terrorizzano pure gli alpinisti pi\u00f9 esperti\". Nel 1921, Rusk segu\u00ec un percorso attraverso \"The Castle\", un promontorio roccioso la cui sommit\u00e0 ora ospita delle ceneri vulcaniche. Nello stesso anno, lo United States Forest Service (USFS) costru\u00ec la torre di avvistamento antincendio pi\u00f9 alta degli USA, che rimase operativa solo per tre anni.\nNel 1929 e nel 1931, Wade Dean present\u00f2 due successive richieste di concessione per poter sfruttare lo zolfo sull'altopiano sommitale di 80 ettari. Dopo aver realizzato una mulattiera, egli condusse un trapano con una punta in diamante in cima e cominci\u00f2 a perforare il ghiaccio. Sebbene siano stati trovati giacimenti di zolfo, la quantit\u00e0 estratta e la qualit\u00e0 del minerale non erano abbastanza buone da risultare redditizie e l'attivit\u00e0 chiuse i battenti nel 1937; l'azienda and\u00f2 in seguito definitivamente abbandonata nel 1959. Il monte Adams rimane a oggi l'unico vulcano delle High Cascades a essere stato sfruttato per scopi commerciali.\nHans-Otto Giese, Hans Grage, Otto Strizek, Walter Mosauer e Sandy Lyons effettuarono la prima salita in sci il 16 luglio 1932. La prima avvenuta durante i mesi invernali termin\u00f2 con un successo il 1\u00ba gennaio 1937 per opera di J. Daniel e W. Liebentritt. Il ghiacciaio Adams venne attraversato per la prima volta nel 1945.\nAttivit\u00e0 ricreative.\nEscursionismo e alpinismo.\nDal 1996, \u00e8 necessario un lasciapassare rilasciato dalla USFS per scalare il monte Adams sopra un'altitudine di 2\u00a0134 m (ovvero 7\u00a0000 piedi) dal 1\u00ba giugno al 30 settembre. La via di salita \u00e8 molto frequentata e poco tecnica: la riscossione degli introiti derivanti dalla concessione della licenza da parte dell'ente gestore permette di investire, fino all'80% dei fondi raccolti sul sito, in infrastrutture, nella gestione dei rifiuti, in sicurezza e soccorso e in programmi educativi.\nIl percorso pi\u00f9 semplice e popolare per raggiungere la vetta \u00e8 il South Spur Route, noto anche come South Climb, South Side o South Rib. Il nome si deve al South Climb Trail# 183, malgrado inizi a poca distanza da quest'ultima via, ovvero presso l'area di campeggio di Cold Springs, a 1\u00a0700 m s.l.m. Da quel punto, la strada si districa per 9,2 km e pu\u00f2 essere compiuta in uno o due giorni (da 6 a 8 ore di salita, da 4 a 6 ore di discesa) usando ramponi e piccozze. Non vi \u00e8 una classificazione ufficiale in termini di difficolt\u00e0 del percorso, la cui pendenza massima \u00e8 di 30\u00b0 e segue un percorso diretto attraverso il ghiacciaio Crescent, Suksdorf Ridge e Piker's Peak. Fu questo il percorso compiuto dalla spedizione giunta sul posto nel 1863 o 1864.\nEsistono svariati percorsi alternativi: il secondo pi\u00f9 popolare \u00e8 il North Ridge o North Cleaver tra i ghiacciai Adams e Lava. Interessante da completare in primavera, quando il manto nevoso \u00e8 ancora ben presente, vi si accede tramite il Killen Creek Trail #113, procedendo quindi sul High Camp Trail #10 per 6,4 km. Sul cammino si attraversano salite moderate fino a 40\u00b0, di una certa lunghezza e la roccia a volte instabile. L'avvicinamento dal torrente Killen mette a disposizione diverse vie secondarie, specie sui versanti nord o ovest: quella per il ghiacciaio Wilson (gradiente di difficolt\u00e0 IV, con pendenze fini a 55\u00b0: completato in estate per la prima volta da Ed Cooper e Mike Swayne nel luglio del 1961, in inverno da Keith Edwards e Dwain Hess nel febbraio del 1973), quella per il campo di ghiaccio omonimo (concluso in primis da Fred Beckey e Herb Staley nel luglio del 1961) e altre due (Cornelius Molenaar e Robert W. Craig, settembre 1948). Per quanto riguarda il versante meridionale, vi \u00e8 il percorso che attraversa il ghiacciaio Lyman, snodandosi la cresta di lava locale (Ed Cooper e John Holland, settembre 1961), quello del ghiacciaio Lava (Alex Bertulis e Half Zantop, settembre 1965), attraverso il corridoio di Stormy Monday (Craig Reininger e Eric Simonson, luglio 1975), quello che supera il ghiacciaio Adams (Fred Beckey e Dave Lind Robert Mulhall, luglio 1945), quello che comincia dalla cresta nordoccidentale (Al Givler, Dick LeBlond e Doug McGowan, luglio 1967), ulteriori due varianti che superano rispettivamente a poca distanza tra loro l'ammasso di acqua ghiacciata Pinnacle Glacier e l'altra il West Ridge (Ralph Uber, Lew Maxwell, Wallace Juneau e Gary Faulkes, luglio 1963), dal ghiacciaio White Salmon, dal ghiacciaio Avalanche (Gene Angus e Roger Moreau, settembre 1957) e, infine, quella dal Southwest Chute (Tom Hargis Jr., Charles Lyon e Sean Maxwell, giugno 1965).\nOltre agli innumerevoli percorsi sopra indicati, un altro approccio sul versante sud-ovest \u00e8 possibile tramite il torrente Bird. Il percorso pi\u00f9 semplice segue il ghiacciaio Mazama nei pressi di South Butte e, in seguito, il ghiacciaio Gotchen. Ha una pendenza massima di 35\u00b0 e non ha ricevuto ancora una sua classificazione in termini di difficolt\u00e0. Le vie secondarie intersecano il ghiacciaio Klickitat (varianti classificate da III a IV, fino a 60\u00b0; superate per la prima volta da Joe Leuthold, Russ McJury e Wendall V. Stout nel giugno 1938), valicano The Castle o il ghiacciaio Rusk su versante occidentale (grado IV). Questo approccio richiede, oltre a un'autorizzazione rilasciata dal Servizio forestale quella delle autorit\u00e0 della riserva indiana Yakama.\nLa discesa di South Spur Route pu\u00f2 essere effettuata tramite sci, soprattutto nei pomeriggi di luglio quando la neve si riduce in termini di quantit\u00e0. Il dislivello risulta pari a 2100 m in estate e il vantaggio maggiore appare quello di non dover affrontare crepacci, salvo il rischio di imbattersi in tronchi caduti di alberi morti. \u00c8 altres\u00ec possibile tagliare per il Southwest Chute e terminare la discesa lungo il Round-the-Mountain Trail. In tale cammino, il dislivello \u00e8 pari a 1200 m e il terreno non presenta rischi particolari, ragion per cui si preferisce spesso raggiungere tale posizione nella fase finale della discesa. I percorsi aperti allo sci alpinismo includono quelli sui ghiacciai Mazama, Avalanche, White Salmon, Lava, Gotchen e Crescent, ma la qualit\u00e0 del terreno appare inferiore e la difficolt\u00e0 tecnica generalmente sale di livello.\nTutela ambientale.\nIl versante occidentale del Monte Adams si trova all'interno della foresta nazionale di Gifford Pinchot, gestita dalla USFS. Il vulcano \u00e8 salvaguardato invero gi\u00e0 da tempo, se si tiene presente che gi\u00e0 nel 1964 and\u00f2 incluso nella riserva naturale omonima, la quale fu estesa fino ad assumere le sue dimensioni attuali in termini di estensione (187,58 km\u00b2) nel 1984. Altre aree protette vicine includono la riserva naturale di Indian Heaven (\"Indian Heaven Wilderness\") a sud-ovest, quella di Goat Rocks (\"Goat Rocks Wilderness\") a nord e il Monumento vulcanico nazionale del monte Saint Helens (\"Mount Saint Helens National Volcanic Monument\") a ovest.\nCultura.\nMiti e leggende.\nI racconti dei nativi americani relativi al vulcano includono numerosi miti volti a spiegare i motivi delle eruzioni e la genesi dei vari crateri della catena delle Cascate. Il pi\u00f9 famoso di essi riguarda la storia del cosiddetto Ponte degli Dei come narrato dalla trib\u00f9 dei Klickitat.\nSecondo tale mito, Tyhee Saghalie, sovrano di tutti gli dei, e i suoi due figli Pahto (noto anche come Klickitat) e Wy'east si recarono da settentrione nella regione del fiume Columbia, in cerca di un luogo dove poter vivere. Stupiti dalla bellezza del paesaggio, i bambini cominciarono a litigare per il possesso del luogo. Per risolvere la disputa, il padre scocc\u00f2 due frecce con il suo potente arco: una a nord e l'altra a sud. Pahto segu\u00ec la prima, mentre Wy'east la seconda. Tyhee Saghalie forgi\u00f2 dunque il \"Tanmahawis\" (\"Ponte degli Dei\") c in modo che la sua famiglia potesse incontrarsi di nuovo pi\u00f9 facilmente. Quando i due figli si innamorarono della stessa donna, di nome Loowit, questa si trov\u00f2 in difficolt\u00e0 e non sapeva chi scegliere tra i due. I figli si batterono per il suo cuore distruggendo le foreste e i villaggi dove si era svolto il combattimento con lanci di frecce e pietre. L'intera area fu distrutta e la terra trem\u00f2 cos\u00ec forte che il Ponte degli dei cadde nel fiume Columbia. Per punirli, Tyhee Saghalie decise di trasformarli in enormi montagne: Wy'east divenne il vulcano Hood, che svetta imperioso a dimostrazione dell'orgoglio di lui, e Pahto il vulcano Adams, che si presenta con il \"capo\" chino perch\u00e9 continuamente pensoso verso il suo amore perduto. Loowit fu trasformato nel Saint Helens, allora di aspetto grazioso, noto tra i Klickitat come \"Louwala-Clough\" (\"montagna fumante\"), mentre questo risultava noto tra i Shahaptin come monte Loowit.\nSecondo un'altra leggenda dei nativi americani, Pahto, il monte Adams, era una delle cinque donne del Sole. Questi decapit\u00f2 per gelosia Wahkshum e Plash-Plash, rispettivamente il monte Simcoe e Goat Rocks, situati pi\u00f9 a est e ai quali il Sole parlava per primo ogni mattina. Ora orgogliosa e forte della sua altezza ma non soddisfatta, Pahto si diresse a sud e attravers\u00f2 la gola del Columbia. Questa si impossess\u00f2 di tutti gli animali e delle piante che vivevano lungo le sue pendici e nelle valli immediatamente adiacenti. Nessuna punizione venne presa per questi comportamenti e nessuna montagna os\u00f2 salire al cospetto di Pahto, fino a quando Klah Klahnee apr\u00ec gli occhi alle altre vette in merito alla sua avidit\u00e0. Una volta convintele a muoversi a nord allo scopo di interloquire con Wy'east, il monte Hood, la capopopolo della spedizione sugger\u00ec in maniera maligna: \"Perch\u00e9 non distruggi Pahto? Perch\u00e9 le permetti di essere meglio di te? Sei alto e forte e un giorno degli esseri umani popoleranno la Terra. Quando scopriranno che permettiamo a Pahto di far suo tutto quello che vuole e di depauperare la natura come preferisce, le persone rideranno di noi\". Messosi in moto per raggiungerla, Wy'east dapprima accett\u00f2 di dialogare con Pahto, ma quando i toni si accesero e l'avidit\u00e0 della seconda emerse ne nacque una lite: Wy'east colp\u00ec la rivale sul suo versante orientale e la decapit\u00f2 a sua volta, formando un mucchio di massi sul suo versante settentrionale. Una volta terminato il combattimento, molto di ci\u00f2 che era stato loro sottratto and\u00f2 restituito alle altre montagne."}
{"id": "907254", "revid": "15756", "url": "https://it.wikipedia.org/wiki?curid=907254", "title": "Bonifica di Eraclea", "text": "Eraclea \u00e8 costituita da un territorio che solo nel corso del terzo decennio del XX secolo ha visto cessare gli ostacoli all'insediamento umano ed ha visto modificare quelle condizioni idrogeologiche che avevano visto la Serenissima preferire l'impaludamento delle lagune di nord est all'interramento della Laguna di Venezia.\nLa scelta vitale della Repubblica di Venezia e dei suoi magistrati aveva infatti causato la totale inabitabilit\u00e0 di queste zone.\nIl territorio di Grisolera.\nTra il 1700 ed il 1800, il quadro ambientale del territorio di Eraclea, ed in particolare le aree pi\u00f9 vicine all'influsso del mare, era una gigantesca estensione di terre sommerse da acque \u201cmeschizze\u201d, cio\u00e8 salate e dolci mescolate, formate da canneti, melme e paludi: la zona era ben poco abitata ed erano presenti solamente due piccoli centri: Grisolera (poi Eraclea, con DPR 4 novembre 1950) e Cavazuccherina (poi Jesolo, con RD 28 agosto 1930).\nIn questa distesa di oltre 300\u00a0km quadrati, la presenza di paludi e della malaria, impedivano l'insediamento umano.\nLa malaria.\nL'agente della malaria fu scoperto solo nel 1882, ma gi\u00e0 si conosceva l'ambiente fisico che ne favoriva l'insorgere ed il suo diffondersi: le acque di ristagno e le paludi, soprattutto.\nAnche il territorio eracleense, come una consistente parte dell'Italia, restava perci\u00f2 inibito all'insediamento finch\u00e9 la malaria non fosse stata debellata e, contemporaneamente, la palude, che ne favoriva lo sviluppo, non fosse stata bonificata.\nCombattere la malaria e bonificare erano perci\u00f2 due aspetti di uno stesso problema che venne affrontato dallo Stato, a partire dal 1880, con una serie di provvedimenti.\nIl contesto.\nil Veneto Orientale \u00e8 stato uno dei maggiori laboratori ambientali dove, attraverso la bonifica integrale del territorio, furono sperimentati strumenti, tecniche e strategie per la bonifica idraulica, per la lotta antimalarica, per l'appoderamento e la successiva messa in produzione delle terre bonificate.\nAll'interno di quest'ambito, il Basso Piave \u00e8 stato uno dei punti centrali a livello nazionale dell'esperimento, in quanto qui sono stati testati i meccanismi che poi sono serviti per la bonifica di tutto il territorio nazionale (ad es. l'agro pontino e la bassa del Po).\nProprio qui, infatti, per garantire l'efficacia e la continuit\u00e0 degli interventi, sono stati inventati i Consorzi di Bonifica.\nIn realt\u00e0, fino al primo Novecento, la bonifica fu prevalentemente opera di conquista terriera dei privati (Velluti, Treves dei Bonfili), i quali furono interventi parziali ed insufficienti ma utili per le esperienze che consentirono di raccogliere.\nApplicazioni di quei principi di bonifica integrale che, dopo la scoperta di G.B. Grassi sul ciclo biologico della malaria, imposero il gi\u00e0 citato e assai pi\u00f9 largo e determinante intervento dello Stato, nell'ormai diffusa convinzione che solo dalla coordinata attuazione di opere pubbliche e private potesse fiorire la profonda e radicale successiva trasformazione di questi desolati territori.\nDalla legge Baccarini del 1882, che mirava al miglioramento delle condizioni igieniche e sanitarie, si ebbe notevole impulso alla bonifica ma, solo con la legge 22 marzo 1900, si videro i primi risultati e, comunque, l'iter legislativo fino a quelle successive alla prima guerra mondiale fu assai lento.\nE finalmente, solo dopo le conclusioni liberamente maturate del Congresso nazionale delle bonifiche del 1922, tenutosi a San Don\u00e0 di Piave, circa i principi della integralit\u00e0 della bonifica, si ottenne il risultato di concordare l'intervento statale, di disciplinare i rapporti con gli enti rappresentanti le propriet\u00e0 e con le imprese private, e di attribuire ad ognuno di essi precise responsabilit\u00e0, agevolandone le iniziative ma vincolandoli ad agire sul piano trasformativo fondiario-agrario per una pi\u00f9 efficace e funzionale utilizzazione delle opere pubbliche.\nDi l\u00ec a poco, nel 1923, la legge Serpieri ne raccolse le conclusioni.\nL'antefatto.\nIntorno al 1200 (stavano allora sorgendo i Comuni) esistevano, nella parte alta del comprensorio, le vaste \u201cgastaldie\u201d che la propriet\u00e0 feudale (il duca, il vescovo, ecc.) era andata formando secondo gli ordinamenti fondiario-agrari-amministrativi di quei tempi.\nQuasi tutti i centri di terraferma avevano scalo fluviale, e quasi tutti disponevano, nelle lagune, di uno scalo marittimo.\nLa linea di separazione fra la terraferma e la laguna eracliana, gi\u00e0 rappresentata nei primi secoli dopo Cristo dalla fascia percorsa dalla via Annia (Altino, Fossetta, Gorgazzo, Musile, Fiorentina, Cittanova, Riva Zancana, Gainiga, S, Anastasio) si era arretrata per l'aumento del livello marino, lasciando al di sotto unicamente le zone di gronda dei fiumi che si protendevano, emerse e coltivate, anche dentro le zone palustri.\nLe linee d'acqua per i traffici locali e con Venezia, nei secoli dal X al XV, oltre ai fiumi Sile, Piave e Livenza, comprendevano, la linea litoranea (Caligo, Vecchia Cava Zuccherina, Revedoli, Commessera) fino al Livenza, la linea del Grassaga (che da Cittanova volgeva verso Campo di Pietra, da un lato, e verso Sette Casoni e Revedoli, dall'altro), la Cava di Torre e la Fossa dei Frati (che dal Livenza portavano verso il Revedoli), ed infine La Fossetta (fra Sile e Piave).\nMancano dato demografici sicuri sulla popolazione della zona durante il Medioevo. Di certo c'\u00e8 che, nel XIII secolo, l'abbandono delle lagune (Equilio, Eracliana, Caorle e altre minori), da parte di chi ormai lasciava le isole per tornarsene verso la terraferma o per trasferirsi a Venezia, divenne pressoch\u00e9 generale.\nNel territorio, dominato dalle acque, o lungo i fiumi, o nei centri lagunari, rimanevano poche migliaia di abitanti; era gente dedita a coltivare terre emerse, o a fruttare la produzione spontanea dei pascoli ai margini della palude, o a pescare nelle acqua interne o, quando ci\u00f2 era possibile, in quelle di mare.\nUna parte dei giovani era imbarcata come marinai: o al servizio della Repubblica (su naviglio militare), o al servizio dei mercanti (su naviglio commerciale).\nQuanto alle condizioni di vita nelle nostre zone, non va dimenticato che, in genere, i servizi mancavano dappertutto, e ci\u00f2 influiva non poco sul loro abbandono.\nLa stessa acqua dolce per uso potabile, escluso quella delle dune, doveva essere prelevata con la barca risalendo le foci dei fiumi e costituiva quindi elemento raro ed assolutamente da non sprecare.\nLe febbri avevano avuto, dal paludismo, un crescente sviluppo che determinava uno spopolamento continuo, non solo nell'estuario, ma anche nella vicina retrostante terraferma.\nEra nozione antica che la trasformazione da ambiente salso, vivificato dalle maree, ad ambiente dolce o salmastroso, formato dalle alluvioni, favoriva il propagarsi della malaria, ma i fiumi continuarono ad imbonire e a dolcificare, trasformando le lagune in paludi e acquitrini.\nA rarefare la popolazione contribuirono inoltre le pestilenze, delle quali gravissime furono quelle del 1342, del 1403, del 1576, del 1630, e del 1656; epidemie tutte aggravate, nel territorio di Eraclea, dalla impossibilit\u00e0 di una conveniente assistenza sanitaria.\nAlla malaria persistente e alle ricorrenti epidemie di peste e colera, si aggiungeva, in queste zone, anche la pellagra, altra malattia endemica, caratteristica degli ambienti poveri e sottosviluppati.\nLa pellagra ha una storia non facile da ricostruire, stante il sovrapporsi delle diverse forme morbose, la scarsezza delle conoscenze mediche dell'epoca e la difficolt\u00e0 congenita di prestare l'assistenza sanitaria.\nSono queste, descritte per sommi capi, le condizioni economico-sociali ed igienico-sanitarie della zona del Basso Piave alla fine del Settecento.\nCon lOttocento iniziarono i primi timidi tentativi di attenuare i malanni di una situazione idraulica cos\u00ec disordinata nel contesto di un'economia estremamente povera, finalizzati questi a recuperare qualche terreno all'agricoltura.\nStoria della bonifica.\nPrese il via cos\u00ec la volont\u00e0 di bonificare e di consorziarsi, anche grazie alla precedente attivit\u00e0 della Repubblica Veneta, sempre attenta alla gestione delle acque, fin dalla met\u00e0 del XVI secolo, aveva promulgato norme finalizzate alla costituzione di appositi \u201cconsorzi\u201d locali che avrebbero dovuto avere il compito di \u201critrarre terra dall'acqua\u201d.\nNel territorio, durante il XVII e XVIII secolo, i Consorzi si formarono perci\u00f2 numerosi e, a seconda degli scopi, si distinguevano in: Consorzi \u201cdi scolo\u201d, \u201cdi difesa\u201d, e \u201cdi scolo e difesa\u201d.\nUn'importante organizzazione consortile prese vita al principio dell'Ottocento con lo scopo di migliorare il regime delle acque di tutto il territorio a valle di San Don\u00e0 di Piave, territorio compreso fra il fiume Piave ed il collettore generale formato allora dai canali Grassaga, Lanzalunga, Taglio (altrimenti detto Scoladori) e Livenza Morta; venne cio\u00e8 costituito il Consorzio di scolo \u201cOngaro\u201d, che si estendeva per oltre 14.000 ettari con il compito, appunto, di coordinare gli scoli delle estesissime paludi di Grisolera, da San Don\u00e0 a Revedoli.\nMa, in sede di attuazione della rete scolante, apparve evidente l'opportunit\u00e0 di distinguere la zona compresa fra San Don\u00e0 e l'antico canale Ramo da quella che, partendo dal canale Ramo arrivava fino a Revedoli. Mentre la prima, infatti, doveva necessariamente scolare nel collettore generale, la seconda avrebbe potuto scolare anche direttamente verso il mare, senza perci\u00f2 gravare sul collettore gi\u00e0 fin troppo oberato.\nQuest'ultima zona, infatti, costituiva una vera e propria unit\u00e0 idrografica che coincideva con il \u201cLago della Piave\u201d che gli idraulici della Repubblica avevano formato duecento anni prima per deviare e scaricare il fiume verso il mare a S. Margherita.\nPer questo, nel 1856, a valle del canale Piveran, fu costituito il Consorzio di scolo \u201cOngaro Superiore\u201d, coprensivo del territorio fino al canale Ramo, ed il Consorzio di scolo \u201cOngaro Inferiore\u201d che provvide a raccordare con nuovi canali le inalveazioni rimaste dell'antica scomparsa laguna, e a richiamare le acque ristagnanti dei cosiddetti \u201cchiari di valle\u201d.\nGiova altres\u00ec ricordare che l'intero comprensorio disponeva di una difesa perimetrale che consentiva di escludere le acque esterne, salvo in caso di eventi eccezionali, costituita dagli \u201carzerini\u201d del pi\u00f9 volte ricordato \u201cLago della Piave\u201d.\nCos\u00ec operando, le paludi di Grisolera, di Sette casoni, di Stretti, del Taglio, di Sincielli, di Cavanella, di Valle Tagli e di Tre Cai (per citare solo le principali), vennero condotte, con tre canali e rispettivi confluenti, a scaricare nella Livenza Morta (a Tezzon e Termine) e nel canale Ongaro (a Revedoli).\nLa rete immetteva nei canali esterni mediante manufatti provvisti di porte a vento o di paratoie, in modo da escludere rigurgiti e risalite delle piene e delle colme esterne.\nIn previsione del grande beneficio che i nuovi scoli avrebbero portato alle zone gi\u00e0 paludive, dove la produzione e la raccolta dello strame e della canna potevano rappresentare nuova fonte di reddito, il canale Ongaro a Revedoli venne dotato di una piccola \u201cconca di navigazione\u201d che avrebbe reso possibile, anche in caso di imprevisti, il passaggio delle barche nei due sensi.\nMa vediamo adesso di esaminare nei particolare quello dei due che ci riguarda direttamente: il Consorzio di scolo e difesa \u201cOngaro Inferiore\u201d.\nIl perimetro originario di questo comprensorio coincide con quello dell'attuale bacino \u201cdi bonifica\u201d e rappresenta, all'incirca, i limiti di quel pi\u00f9 volte ricordato \u201cLago della Piave\u201d che, gli idraulici della Repubblica formarono nel 1664 per convogliarvi le acque del Piave Nuovo e farle scaricare a S. Margherita.\nSi estendeva su 11.525 ettari, e venne costituito nel 1856 con sede a Venezia; curava il buon funzionamento di un'ampia rete di scolo delle estesissime paludi e valli (ettari 9.500) che andavano da Cittanova a Valle Tagli, e da Boccafossa ai Tre Cai, affinch\u00e9 il regime delle acque interne si mantenesse il pi\u00f9 basso possibile e consentisse la coltivazione dei terreni di gronda del Piave e quelli della \u201calture\u201d che il sistema deltizio dei fiumi Livenza e Piave aveva formato in regime lagunare.\nLa rete di scolo confluiva, rispettivamente, nel canale Termine, alla cui foce in Livenza Morta funzionava un sostegno con porte a vento, e nel canale Ongaro, dove il Consorzio aveva realizzato la gi\u00e0 menzionata \u201cconca di navigazione\u201d per il transito delle barche cariche di strame che la palude produceva in abbondanza.\nLungo tutto il perimetro, da Cittanova agli Stretti, a Boccafossa, a S. Giorgio al Brian, a Guardacroce e a Revedoli, esistevano numerose chiaviche di scolo a paratoia o a porta a vento, per lo smaltimento delle acque meteoriche ma anche per impedire la risalita di quelle esterne che, soprattutto in concomitanza con l'alta marea, erano salate.\nLungo l'argine del Piave, esistevano due importanti chiaviche \u201cdi Presa\u201d consortili, rispettivamente, in localit\u00e0 Tortoletto a Grisolera, e in localit\u00e0 Murazzetta a Tre Cai, che servivano a scaricare in periodi di magra ma, soprattutto, servivano per deviare acqua dolce per usi domestici e per il ravvivamento della rete interna. Esistevano inoltre due soprapassanti nel canale Crepaldo per portare verso nord l'acqua derivata.\nIl Consorzio \u201cOngaro Inferiore\u201d partecip\u00f2, con i Comuni del Basso Piave, alla costruzione del \u201cSostegno Brian\u201d, da lui stesso promossa, alla foce del Livenza Morta in Commessera. Tale sostegno, realizzato nel 1877 come accennato in precedenza, aveva lo scopo principale di impedire la risalita delle acque salse e la propagazione delle colme marine nei periodi di scirocco.\nNotevoli furono le opere (canali e manufatti) costruite dal Consorzio Idraulico nella seconda met\u00e0 del XIX secolo per assicurare un buon regime delle acque all'interno del suo vasto territorio.\nLa rete scolante dell'odierno Bacino di Bonifica si identifica, per buona parte, con quella preesistente dello scolo naturale, la quale ha favorito, ancora prima del prosciugamento consortile, le iniziative bonificatorie di numerose ditte private proprietarie. Durante quel periodo (seconda met\u00e0 dell'Ottocento), infatti, ben 12 bonifiche private a prosciugamento meccanico furono avviate nel territorio dell'Ongaro Inferiore.\nVale comunque la pena, prima di proseguire nell'esamina generale, di soffermarsi ancora a parlare dello sbarramento del Brian. Il manufatto, in realt\u00e0, era un'importante e grossa opera idraulica (per quei tempi) a nove luci, provviste di porte a vento, la cui porta centrale (dell'ampiezza di 6,00 ml.) immetteva in una conca di navigazione, munita di controporte, che permetteva il passaggio delle barche in qualsiasi condizione di marea.\nI sostegno Brian, nella sua formazione originale, fu utilizzato per 55 anni, cio\u00e8 fino al 1932 quando, dopo la sistemazione generale del Collettore da Grassaga alla foce, venne sostituito con l'attuale manufatto, collocato in destra del preesistente nell'antico alveo, intercluso, del Livenza Morta. Avvenne cos\u00ec che l'isolotto, appartenente a S. Stino e staccato all'origine con la deviazione del letto del Livenza stesso, torn\u00f2 a congiungersi al suolo del proprio Comune.\nNella vecchia sede, bench\u00e9 seminterrati, sono ancora visibile e abbastanza ben conservati i ruderi del primitivo sostegno, mantenuti nella loro originaria posizione e recanti la storica lapide a ricordo di ci\u00f2 che si riusciva a fare, in mezzo alle paludi, centocinquanta anni fa.\nI consorzi idraulici, classificati di 3\u00aa categoria e dei quali faceva parte l'Ongaro Inferiore, operavano amministrati da una rappresentanza elettiva, autonomi s\u00ec, ma sotto il controllo e la tutela della pubblica amministrazione che, comunque, li favoriva e li promuoveva conferendo ad essi sempre maggiori facolt\u00e0 e prerogative.\nScopo comune di queste societ\u00e0 di proprietari era quello di curare meglio la difesa idraulica e lo scolo dei terreni consorziati, mediante la manutenzione degli alvei esistenti e\nl'apertura di nuovi canali e fossi, in modo tale da migliorarne l'assetto idraulico e con esso la produttivit\u00e0.\nLe spese per tali lavori di interesse comune, erano ripartite proporzionalmente fra gli interessati a cura dei Consorzi, i quali avevano la facolt\u00e0 di riscuotere l'imposta dopo aver ottenuto l'eventuale concorso alla spesa che la pubblica amministrazione talvolta concedeva.\nLe prime bonifiche.\nSe per \u201cbonifica privata\u201d si deve intendere quella bonifica che \u00e8 stata fatta a sole spese e rischio dei proprietari, dobbiamo ammettere che, praticamente tutta l'attivit\u00e0 bonificatoria precedente alla Legge 22-03-1900, n. 195, \u00e8 tutta privata; sia quella individuale, realizzata dalle singole propriet\u00e0, e sia quella consortile, realizzata da un singolo soggetto per conto di una collettivit\u00e0 compresa in una unit\u00e0 territoriale interessata da un servizio idraulico comune.\n\u00c8 solo con quella Legge, infatti, che lo Stato interviene, visto il pubblico interesse della bonifica, a finanziarla e a rendere pubbliche le principali opere. In precedenza, invece, la bonifica interessava lo Stato solo o soprattutto per il problema igienico-sanitario reso assai grave dalla infezione malarica che costituiva la desolante caratteristica dei luoghi umidi.\nAl contrario, l'azione privata dei proprietari aveva finalit\u00e0 economiche e tendeva a liberare i terreni dalla sofferenza idraulica o, addirittura, dalla loro soggiacenza alle acque permanenti, al fine di poterli coltivare. Sofferenza e soggiacenza addebitabili o alla collocazione depressa rispetto al livello del recipiente (mare o emissari ad esso collegati) o alla mancanza di reti di scolo capaci di condurre le acque superflue al recipiente stesso. A questa azione era necessariamente abbinata quella difensiva, finalizzata ad evitare l'invasione delle acqua \u201cesterne\u201d che, specie in occasione di alluvioni, minacciavano seriamente quanto bonificato.\nVerso la met\u00e0 del XIX secolo, si diffuse l'impiego del motore, per cui, i proprietari di quei terreni che non potevano essere liberati dalle acque permanenti mediante la semplice sistemazione degli scoli (bonifica a deflusso naturale), intravidero la possibilit\u00e0 di liberarli mediante il prosciugamento meccanico (bonifica a scolo artificiale).\nE cos\u00ec cominciarono nel Basso Piave le prime bonifiche \u201cmeccaniche\u201d, realizzate in proprio dagli agricoltori proprietari facendo ricorso a mezzi e criteri necessariamente scarsi perch\u00e9 rapportati ai tempi ma non alle necessit\u00e0.\nLa storia e le vicende di queste prime bonifiche sono risultate comunque assai importanti per aver maturato l'esperienza che ha consentito poi di affrontare imprese molto maggiori e per aver formato negli agricoltori e nelle maestranze quelle specializzazioni che sarebbero diventate utilissime in seguito.\nIn ogni caso si pu\u00f2 affermare, senza tema di smentita, che tutte le bonifiche private dell'epoca erano carenti sia nelle arginature che nelle idrovore, mancando inoltre un po' ovunque di una riserva che consentisse loro di affrontare gli imprevisti e le frequenti avarie.\nInoltre, molto spesso, i rifornimenti agli impianti (di carbone, legna o strame) e le riparazioni, erano ostacolati dalla assoluta impraticabilit\u00e0 di certe zone nei momenti di pioggia, cio\u00e8 proprio quando sarebbe occorso pompare di pi\u00f9.\nCos\u00ec, non poche erano le bonifiche private che trascorrevano l'inverno in sommersione, in modo tale che il loro prosciugamento riprendeva a primavera inoltrata per le semine del mais e doveva interrompersi in ottobre con l'inizio della nuova stagione di piovosit\u00e0. In questi casi, la raccolta del granoturco con la barca non era una rarit\u00e0.\nCome naturale conseguenza, il risultato economico cui mirava il bonificatore, troppo spesso veniva a mancare e molte imprese sono fallite, a volte, con il sacrificio di patrimoni familiari consistenti.\nTutte queste vicissitudini della bonifica privata hanno finito per dimostrare come le sistemazioni idrauliche, stante il prevalente interesse generale, dovessero essere affrontate con largo intervento di denaro pubblico.\nE fu cos\u00ec che finalmente, al principio del Novecento, la politica della bonifica ha cominciato ad assumere quel ruolo di alto ed integrale sviluppo che ha portato gradualmente a redimere vastissimi territori.\nPer avere un chiaro metro di giudizio di quel periodo, sempre dell'inizio del Novecento parliamo, dovremo prima esaminare lo \u201cstatus\u201d delle bonifiche private nel Basso Piave, che erano una cinquantina. Ovviamente, per ragioni di spazio e di interesse ci limiteremo ad esaminare quelle che interessavano il territorio di Eraclea, allora Grisolera.\nBonifica Berengan \u2013 In localit\u00e0 Cittanova.\nAveva un'estensione iniziale di 75 ettari e venne iniziata nel 1893 dalla ditta Galliccioli, che la cedette poi all'ing. Alessandro Berengan, il quale la dot\u00f2 di un'idrovora con centrifuga da 600 litri al secondo, della Societ\u00e0 Veneta di Treviso, con motore a gas povero da 40 HP.\nLa sua efficienza consent\u00ec di aggregare ad essa le vicine propriet\u00e0 Fornasari e Sammartini.\nDistrutta durante la ritirata degli Austriaci, nell'ottobre del 1918, venne ricostruita ed elettrificata da Magistrato alle Acque nel 1920.\nFunzion\u00f2 fino all'inizio del prosciugamento consortile del 1924, quando fu aperto il canale Emo I. L'Azienda Berengan pass\u00f2 poi in propriet\u00e0 Levada e, successivamente in propriet\u00e0 Moizzi.\nBonifica Ancillotto \u2013 In localit\u00e0 Busatonda.\nAveva un'estensione di circa 130 ettari ed era collocata lungo il canale Taglio (Brian), confinando con il canale Nero e con la palude dei Sette Casoni. Nell'angolo a sud del tenimento, preso l'odierna provinciale via G. Ancillotto, sorgeva l'impiantino idrovoro dotato di turbina, azionata da locomobile, che scaricava in palude.\nLa bonifica, eseguita dalla ditta F.lli G. e A. Ancillotto, risalente al 1876 circa, diede risultati soddisfacenti perch\u00e9 insita in una zona poco torbosa, costituita da terreni di recente alluvione, relativamente alti, trattandosi delle propaggini delle \u201calture di Staffolo, ma anche perch\u00e9 il suo regime idraulico non ha riservato grosse sorprese alla difesa del tenimento.\nSub\u00ec la distruzione bellica del 1918 e riprese con l'avvento della bonifica dell'Ongaro Inferiore, nel 1922.\nBonifica dei Tre Cai \u2013 In localit\u00e0 Tre Cai.\nMisurava complessivamente 800 ettari circa, ed era compresa fra i canali Murazzetta, Crepaldo e Revedoli, con la limitazione a sud dell'argine sinistro del Piave.\nIl primo tentativo di bonificazione fu tentato dalla ditta Co. Gera di Conegliano che, con apposita apertura nell'argine del Piave, si riprometteva la \u201ccolmata\u201d della palude con l'utilizzo dei materiali portati dalle torbide del fiume.\nLa \u201ccolmata\u201d, per\u00f2, progred\u00ec assai scarsamente tanto che, dopo alcuni anni, vi dovette rinunciare; si pensi, in proposito, che la superficie a cultura nell'azienda, intorno al 1860, era di appena 70 ettari (meno del 10%), cio\u00e8 solo quelli che emergevano sul livello permanente delle acque.\nIl tenimento, che nel frattempo era passato in propriet\u00e0 ad Antonio Papa, venne acquistato, nel 1871, da Paul Accari\u00e8, ex ufficiale francese capitato, non si sa bene come, a Grisolera, con moglie e capitali, dopo la guerra franco-prussiana.\nEsperto agricoltore, tent\u00f2, ma anche lui senza successo, la coltivazione delle terre emerse e l'utilizzazione dei molti pascoli disponibili con bestiame da allevamento.\nDopo vicissitudini varie e sicuramente poco fortunate, ed alquanto indebitato, ritorn\u00f2 in Francia dopo aver venduto il fondo all'ing. Ongaro di Venezia.\nL'immenso territorio venne infine bonificato radicalmente dalla subentrata ditta del barone Treves de Bonfili di Padova che, nel 1910, ne realizz\u00f2 il prosciugamento meccanico con un impianto, dotato di due motori Diesel Sultzer da 50 HP e due centrifughe da 700 litri al secondo, che scaricava nel canale Revedoli.\nTutto il perimetro esterno venne difeso con arginature, in parte preesistenti. La rete di scolo e quella stradale, prontamente realizzate, resero possibile il dissodamento e la messa a\ncoltura, previo appoderamento, di tutta la tenuta tanto che, nel 1914, risultavano gi\u00e0 costruite venticinque case coloniche per mezzadri ed un centro aziendale.\nLe prime produzioni furono per\u00f2 incerte e sicuramente tali da non compensare le spese colturali. Per tre anni lo scarno raccolto rest\u00f2 tutto ai mezzadri ed in tal modo il costo indiretto della bonifica si fece pi\u00f9 gravoso.\nPoi, il primo conflitto mondiale e l'invasione austroungarica, paralizzarono a Tre Cai ogni attivit\u00e0 e la distruzione dell'idrovora vi ripristin\u00f2 il regime palustre.\nNel 1920, il Magistrato alle Acque ricostru\u00ec prontamente l'impianto, installandovi due motori elettrici da 60 HP ed uno termico diesel di riserva, rimettendo cos\u00ec in asciutto il territorio e permettendo alla propriet\u00e0 di riprendere la coltivazione del fondo, la ricostruzione dei fabbricati e delle strade, e la riapertura della rete di scolo.\nTre anni pi\u00f9 tardi, la bonifica privata cess\u00f2 il proprio funzionamento essendo iniziato quello del Consorzio Ongaro Inferiore.\nBonifica di Valle Livenzuola \u2013 In localit\u00e0 Livenzuola (ora Eracleamare).\nLa ditta Pasti F.lli di Verona acquist\u00f2, nel 1913, tutto il territorio, di circa 850 ettari, compreso fra il canale Revedoli ed il Mare Adriatico, e lo prosciug\u00f2, previa arginatura, per mezzo di un'idrovora posta a cavaliere dell'argine del canale Revedoli stesso, nella medesima sede dell'attuale impianto consortile.\nL'idrovora, dotata di due centrifughe da 900 litri al secondo ed azionata da motori ad olio pesante, consent\u00ec di trasformare e sistemare rapidamente un territorio vallivo e palustre dove, prima di allora, si erano esercitate solo la pesca e la caccia, e dove si raccoglieva solo strame destinato, per lo pi\u00f9, alle fornaci.\nNel 1917, quando gli Austroungarici occuparono il territorio, l'azienda, nonostante le difficolt\u00e0 derivanti dal salso che impregnava il suolo, era gi\u00e0 in produzione e disponeva di un'ampia corte centrale, di tre fabbricati rurali e di stalle con bestiame da carne.\nLa distruzione bellica di quanto faticosamente realizzato fu totale, ma il ripristino cominci\u00f2 immediatamente, nel 1919.\nReperite i pezzi di macchine che erano stati asportati per neutralizzare l'idrovora, fu possibile riprendere a prosciugare e, gi\u00e0 nel 1921, la coltivazione era tornata alla normalit\u00e0.\nCon la bonifica della zona interna, i Pasti, e Marco Aurelio in particolare, avviarono anche il rimboschimento di quella a mare, per circa 100 ettari di dune, mediante semine e trapianto di \u201cpino domestico\u201d. Di detto rimboschimento oggi si avvale l'assetto turistico che fa di Eraclea Mare, cos\u00ec si chiama ora la localit\u00e0, uno centri balneari pi\u00f9 alberati del litorale.\nLa bonifica privata cess\u00f2 di funzionare nel 1926, quando le valli Livenzuola e Ossi divennero il 3\u00ba bacino del Consorzio Ongaro Inferiore.\nDistruzione e ripristino.\nCon l'entrata in guerra dell'Italia (24 maggio 1915), ed in particolare con l'invasione austriaca del Veneto ed assestamento del fronte sul Piave, le bonifiche del territorio furono interrotte fino alla fine del conflitto.\nTutto il Basso Piave, e non solo Eraclea, fu coinvolto nel disastro causato dalla guerra. Le due bonifiche ultimate, ed ormai poste a normale produzione agricola, furono totalmente distrutte. Il Consorzio Cavazuccherina fu allagato subito mentre il Consorzio Ongaro Superiore e tutte le bonifiche private vennero mantenuti asciutti fino all'ottobre del 1918 quando furono allagati dagli occupanti, mediante distruzione delle idrovore, solo al momento della loro ritirata.\nDopo l'armistizio di Vittorio Veneto, la situazione, per quanto attiene la bonifica, era tornata ad essere desolante come nella seconda met\u00e0 del secolo precedente.\nPer riprendere i programmi bisognava, innanzitutto, ripristinare ci\u00f2 che la guerra aveva distrutto.\nI provvedimenti per il pronto riatto delle opere bonificatorie furono in realt\u00e0 tempestivi grazie al Magistrato alle Acque che ne fu promotore e seppe ottenere, subito, dallo Stato tutto quanto occorreva per poter fare presto.\nVennero costruiti o ripristinati, con la continua assistenza dello stesso Magistrato e degli Uffici del Genio Civile, tutti gli impianti idrovori consortili e privati (circa 60), le arginature, i manufatti, le strade e i ponti, per dar modo alle aziende agricole di riavviare rapidamente la produzione, pi\u00f9 che mai necessaria, per alimentare un Paese appena uscito da una guerra lunga e massacrante.\nI lavori di riattivazione consentirono anche opportuni ammodernamenti ed alcuni adeguamenti, specie nei macchinari idrovori.\nEntro il 1919, comunque, l'essenziale era gi\u00e0 ripristinato ed il prosciugamento meccanico ovunque ripreso, con eliminazione di allagamenti e di sommersioni.\nIl Congresso delle Bonifiche.\n(San Don\u00e0, teatro Verdi, marzo 1922) \u2013 Mentre, durante gli anni 1919-1922, i ripristini procedevano alacremente, due dei Consorzi del Basso Piave stavano affrontando ex novo la sistemazione idraulica dei loro comprensori, ed il Consorzio Ongaro Inferiore, sulla base del nuovo progetto esecutivo dell'ing. Guiotto, era uno di questi.\nSi presentava per\u00f2 serio, il problema della trasformazione agraria; problema che interessava un territorio palustre di non meno di quindicimila ettari di recente prosciugamento, e che si univa a molti altri, non sempre tecnici, ma anche agronomici, economici, finanziari, igienici e sociali, e, pure essi prossimi a diventare attuali.\nNel sandonatese incombeva infatti, nelle zone prosciugate, il problema igienico; un problema che riguardava le popolazioni residenti, con i 20.000 malarici dichiarati nel mandamento negli anni 1919-20, ma che avrebbe riguardato anche tutta la nuova gente rurale da impiegare nella citata trasformazione agraria.\nEra inoltre il momento in cui, a Roma, si stava preparando una nuova legge sulle bonifiche, ed occorreva trovare un'occasione temporale ed una sede in cui dibattere tutti i problemi collegati alle bonifiche stesse.\nChe il momento fosse veramente cruciale ed improrogabile lo dimostravano\na) la situazione economico sociale di una nazione provata da una lunga guerra;\nb) il particolare stato di distruzione che il conflitto aveva lasciato nel Veneto invaso dall'esercito nemico, specie nel Basso Piave, dove la guerra aveva infuriato per un lungo anno;\nc) la disoccupazione che affliggeva tante famiglie di reduci;\nd) il fabbisogno alimentare che sollecitava iniziative per una maggiore produzione agricola;\ne) la situazione igienica, precaria nelle zone costiere italiane, per la presenza dell'infezione malarica.\nTutte queste circostanze suggerirono, alla Federazione delle Bonifiche e all'Istituto Federale di Credito di Bonifica del Basso Piave, di indire, per il marzo 1922, a San Don\u00e0 un Congresso Regionale Veneto delle Bonifiche, anche se tutti intuirono subito che poteva e doveva essere un Congresso Nazionale.\nConvennero infatti a San Don\u00e0 uomini di governo, direttori generali dell'Agricoltura, della Bonifica, del Credito, della Colonizzazione, di Istituti Ospedalieri, ed una variet\u00e0 docenti universitari (igienisti, agronomi, idraulici, economisti, ecc.).\nDal Congresso doveva venire la voce dell'esperienza per discutere e risolvere i tanti problemi della Bonifica. E la voce venne e la discussione fu ampia, esauriente, ricca di pareri e di proposte.\nEccone i punti cardine:\nAlla chiusura dei lavori, gli auspici espressi dal Congresso, rappresentarono le nuove linee guida su cui la bonifica in Italia si doveva incamminare.\nEra necessario che fosse stato capito e fissato il concetto della \u201cintegralit\u00e0\u201d della bonifica (idraulica-agraria-igienica), eliminando ogni disgiunzione di problemi e competenze concentrando, al centro, i relativi servizi.\nIl Congresso propose che i Consorzi fossero necessariamente di natura \u201cpubblica\u201d e non pi\u00f9 \u201cprivata\u201d, pur conservando alcune caratteristiche ed una spiccata struttura privatistica. Ravvis\u00f2 inoltre la necessit\u00e0 che la nuova legge ammettesse fra quelle pubbliche, anche le opere complementari della bonifica, come l'acqua potabile, le strade, l'irrigazione, i rimboschimenti, le sistemazioni montane e la piccola bonifica.\nNorme rigorose vennero richieste per la lotta antimalarica, con eventuali sanzioni per gli inadempienti, proponendo, addirittura, che tale infezione fosse considerata, per le maestranze, come un vero e proprio \u201cinfortunio sul lavoro\u201d con le conseguenze del caso.\nIl Congresso evidenzi\u00f2 anche la eccessiva onerosit\u00e0 della bonifica e propose che lo Stato contribuisse con una quota del 60% nelle opere di sua competenza, e che si assumesse anche le quote poste a carico della Provincia e del Comune, essendo questi notoriamente \u201cEnti che non pagano\u201d. Anche per lo opere di trasformazione agraria, visti i costi, propose un congruo contributo dello Stato o, quanto meno, agevolazioni sul credito del tipo di quanto disposto per l'Agro Romano.\nConcludendo, il Congresso di San Don\u00e0 del 1922, diede ampia dimostrazione dell'aiuto che la bonifica poteva dare nel risollevare economicamente il Paese. Dimostr\u00f2 che dal denaro investito nella bonifica, lo Stato avrebbe tratto largo profitto, e riconobbe che il bonificatore veneto aveva intrapreso la strada giusta e rappresentava un esempio da seguire. Conferm\u00f2 infine che la bonifica attendeva con fiducia la pubblicazione della nuova legge, contando che mancassero poi i mezzi per applicarla."}
{"id": "907256", "revid": "834", "url": "https://it.wikipedia.org/wiki?curid=907256", "title": "Nfc", "text": ""}
{"id": "907257", "revid": "983767", "url": "https://it.wikipedia.org/wiki?curid=907257", "title": "Prunus dulcis", "text": "Il mandorlo (Prunus dulcis ) \u00e8 un albero da frutto appartenente alla famiglia delle Rosaceae e al genere dei prunus. La mandorla \u00e8 invece il seme di questo albero.\nDescrizione.\nIl mandorlo \u00e8 un albero piccolo, caducifoglie e latifoglie, alto fino a 5-7 metri. Il mandorlo ha crescita lenta ed \u00e8 molto longevo, pu\u00f2 diventare plurisecolare.\nPresenta le radici a fittone e fusto dapprima diritto e liscio e di colore grigio, successivamente contorto, screpolato e scuro, le foglie, lunghe fino a 12\u00a0cm, sono lanceolate e picciolate; i fiori bianchi o leggermente rosati, con un diametro fino a 5\u00a0cm, hanno 5 sepali, 5 petali, 40 stami (disposti su tre verticilli) e un pistillo con ovario semi-infero. I fiori sbocciano all'inizio della primavera: \u00e8 tra le fioriture pi\u00f9 precoci e dove il clima sia mite, anche tra gennaio e febbraio. \nIl frutto \u00e8 una drupa contenente la mandorla, cio\u00e8 il seme con guscio legnoso ricoperto da un mallo verde. Le mandorle si raccolgono in settembre-agosto a seconda delle cultivar.\nDistribuzione e \"habitat\".\nIl mandorlo \u00e8 nativo dell'Asia sud-occidentale. La forma domestica pu\u00f2 maturare i frutti anche al nord delle Isole Britanniche.\nColtivazione.\nL'albero viene coltivato per il suo seme, la mandorla. Di alcune variet\u00e0 di mandorlo si utilizzano anche il legno e gli endocarpi che, ridotti in cenere, vengono sfruttati nell'industria dei saponi e delle liscivie. Dopo la raccolta, la mandorla viene pulita dal mallo che ricopre il guscio legnoso e fatta asciugare al sole; l'essiccazione consente la conservazione, anche per lunghi periodi, e la commercializzazione.\nAlcune delle variet\u00e0 sono autosterili, quindi per avere la fruttificazione occorre impiantare, o avere presenti, almeno due variet\u00e0 diverse per l'impollinazione. Precisazione: due piante innestate con la stessa variet\u00e0 sono lo stesso clone e quindi non sono variet\u00e0 diverse. Alcune variet\u00e0 sono parzialmente autofertili e con una sola variet\u00e0 la produzione sarebbe limitata, quindi si avvantaggiano comunque dell'impollinazione incrociata (entro qualche decina di metri tra altre variet\u00e0).\nVariet\u00e0.\nA seconda delle caratteristiche della mandorla, si distinguono le seguenti variet\u00e0:\nElenco di alcune cultivar pi\u00f9 comuni (quelle tardive fioriscono a marzo):\nOrigine e storia.\nIl mandorlo cresce nel Mediterraneo orientale e nel Levante; i mandorli sono stati coltivati inizialmente proprio in questa regione. Venne introdotto in Sicilia dai Fenici dalla Grecia (i romani lo chiamavano \"noce greca\"), dopodich\u00e9 si diffuse in Francia, Spagna e quasi tutti i paesi del Mediterraneo.\nIl frutto del mandorlo selvatico contiene glucoside amigdalina, che si trasforma nel mortale acido cianidrico in seguito a danni al seme. Dopo la coltivazione e l'addomesticamento, le mandorle divennero commestibili: senza dubbio venivano arrostite per eliminarne la tossicit\u00e0.\nInvece le mandorle domestiche non sono tossiche; Jared Diamond ritiene che una mutazione genetica abbia determinato la scomparsa del glucoside amigdalina; questi esemplari mutanti sono stati coltivati da antichi agricoltori. Secondo alcuni studiosi, le mandorle furono uno dei primi alberi da frutto a essere coltivati grazie \"all'abilit\u00e0 dei frutticoltori a selezionare i frutti. Cos\u00ec a dispetto del fatto che questa pianta non si presta alla propagazione tramite pollone o tramite talea, esso doveva essere stato addomesticato perfino prima dell'invenzione dell'innesto.\" I mandorli domestici appaiono nella prima parte dell'Et\u00e0 del bronzo (3000-2000 a.C.). Un esempio archeologico di mandorlo sono i frutti trovati nella tomba di Tutankamon in Egitto (circa 1325 a.C.), probabilmente importati dal Levante.\nUsi.\nDai frutti si ottiene una sostanza farinosa utile come detergente cutaneo e come ammorbidente delle mani, contiene molta vitamina E. \u00c8 possibile ricavare anche un olio protettivo cutaneo.\nIl mandorlo \u00e8 una pianta mellifera, ma si produce il miele solo in alcune aree del meridione dove \u00e8 pi\u00f9 presente la pianta; inoltre la fioritura precoce (gennaio-marzo) delle piante consente di raccogliere il miele solo in aree non troppo fredde, quindi dove le api possono bottinare anche durante la fioritura.\nAspetti culturali.\nIl mandorlo \u00e8 riverito in molte culture ed \u00e8 citato molte volte nella \"Bibbia\": tra l'altro il mandorlo \u00e8 presente in Siria e Israele. Il nome ebreo, \"agitato\", \"scosso\", ne ricorda la forma di raccolta e significa anche laborioso o vigilante, dato che il mandorlo \u00e8 uno dei primi alberi a fiorire in Israele, di solito all'inizio di febbraio, in coincidenza con il \"Tu BiShvat\" (\u05d8\u05f4\u05d5 \u05d1\u05e9\u05d1\u05d8 \"\u1e6d\u016b bi\u0161\u1e07\u0101\u1e6d\"), una festivit\u00e0 ebraica anche chiamata \"Capodanno degli alberi\".\nFin dall'antichit\u00e0, il mandorlo \u00e8 stato un simbolo di promessa per la sua precoce fioritura, che simboleggia l'improvvisa e rapida redenzione di Dio per il Suo popolo dopo un periodo in cui sembrava lo avesse abbandonato; si veda ad esempio . Nella Bibbia il mandorlo \u00e8 citato dieci volte, a cominciare da , dove le mandorle sono menzionate come uno dei \"prodotti pi\u00f9 scelti del paese\".\nAvversit\u00e0.\nLe principali avversit\u00e0 che colpiscono il mandorlo sono costituite da insetti e funghi. Gli insetti pi\u00f9 importanti sono la cimicetta (\"Monosteira unicostata\"), la campa (\"Malacosoma neustria\") e il coleottero \"Anthonomus amygdali\"; le patologie da funghi pi\u00f9 importanti sono l'\"Armillaria\", il \"Corineo delle drupacee\", il \"Cancro delle drupacee\" e la \"Moniliosi\"."}
{"id": "907261", "revid": "287204", "url": "https://it.wikipedia.org/wiki?curid=907261", "title": "NFC", "text": ""}
{"id": "907263", "revid": "1573940", "url": "https://it.wikipedia.org/wiki?curid=907263", "title": "Sitta carolinensis", "text": "Il picchio muratore pettobianco (Sitta carolinensis ) \u00e8 un uccello appartenente alla famiglia Sittidae.\nDescrizione.\nL'uccello adulto \u00e8 lungo 155 millimetri. La cima del capo dell'adulto \u00e8 di colore nero, mentre le guance e la fronte sono bianche. Il resto del manto superiore \u00e8 blu-grigio opalescente.\nDistribuzione e habitat.\nIl picchio muratore pettobianco \u00e8 tipico delle foreste decidue e miste del Nord America. \u00c8 solito costruire il nido nelle cavit\u00e0 degli alberi scavati dagli altri picchi americani."}
{"id": "907267", "revid": "2146321", "url": "https://it.wikipedia.org/wiki?curid=907267", "title": "Crescere, che fatica!", "text": "Crescere, che fatica! (titolo originale \"Boy Meets World\") \u00e8 una popolare sitcom statunitense andata in onda negli USA per sette stagioni dal 1993 al 2000 sul network ABC.\nLa serie segue le vicende quotidiane e le lezioni di vita dell'adolescente Cory Matthews, dei suoi amici e della sua famiglia. \nIn Italia la sitcom \u00e8 andata in onda a partire dal 1996 su Rai 1 con le prime due stagioni (all'interno del programma \"Solletico\") e, con le restanti, su Rai 2 (nel contenitore di cartoni animati \"Domenica Disney\").\nNel 2014 \u00e8 stato prodotto il sequel, \"Girl Meets World\", con lo stesso team di autori principali.\nTrama.\nPrima media (terza media) - Quarta liceo.\nLa serie ha inizio con Cory Matthews (Ben Savage) e Shawn Hunter (Rider Strong), due studenti di Philadelphia che vorrebbero essere dovunque tranne che nella classe del sig. Feeny (William Daniels). Il fratello maggiore di Cory, Eric (Will Friedle), \u00e8 uno dei ragazzi pi\u00f9 popolari della scuola e frequenta il terzo anno delle superiori. A complicare la vita di Cory, un undicenne curioso nei confronti del mondo, c'\u00e8 il fatto che il sig. Feeny \u00e8 anche il suo vicino di casa, il che smaschera puntualmente ogni sua \"furbata\" a scuola.\nAll'inizio della seconda stagione, quando Cory e Shawn iniziano le superiori, conoscono Jonathan Turner (Anthony Tyler Quinn), un professore anticonvenzionale che \u00e8 spesso in contrasto col sig. Feeny, neo-preside della scuola. Shawn inizia a diventare popolare a scuola, ma continua a restare amico del meno popolare Cory. Virna, la madre di Shawn, se ne va abbandonando il ragazzo e suo padre Chet (Blake Clark), il che influisce molto su Shawn; Chet, in seguito, se ne va in cerca di Virna e Shawn si trasferisce dal prof. Turner.\nDurante la terza stagione, Cory inizia ad uscire con la compagna Topanga Lawrence (Danielle Fishel), la ragazza che Cory e Shawn prendevano in giro nella prima stagione; i due erano amici quando erano bambini, ma, quando avevano sette anni, Eric fece uno scherzo a Cory e il ragazzo smise di frequentare l'amica. La coppia si lascia poco tempo dopo, ma, dopo qualche mese, Cory insegue Topanga a Disney World per riconquistarla e i due si rimettono insieme. Eric si diploma e decide di prendersi un anno di pausa per scoprire cosa fare della sua vita cos\u00ec il ragazzo parte insieme a Cory per un road trip che dura tutta l'estate.\nAl loro ritorno, il padre Alan (William Russ) decide di lasciare il suo lavoro e di aprire un negozio di articoli sportivi con Eric come suo partner. Intanto la madre di Topanga viene trasferita per lavoro a Pittsburgh, citt\u00e0 che dista circa 300 miglia da Philadelphia. La notizia, inizialmente, devasta Cory, ma la ragazza scappa di casa e torna da lui. I genitori di Topanga decidono allora che la ragazza dovr\u00e0 vivere dalla zia Prudence in citt\u00e0 finch\u00e9 non si diplomer\u00e0. Sul finire della stagione il prof. Turner ha un brutto incidente motoclistico nel quale rischia quasi di morire.\nL'anno seguente, Eric lascia la casa dei genitori ed inizia l'universit\u00e0 alla Pennbrook University, trasferendosi in un appartamento con un ragazzo di nome Jack Newman (Matthew Lawrence) che si scoprir\u00e0 poi essere il fratellastro di Shawn. Jack si trasferisce con lui ed Eric, scoprendo, per\u00f2, di avere molto poco in comune con il fratello, creando, cos\u00ec, parecchia tensione tra i tre. Una nuova studentessa, Angela Moore (Trina McGee-Davis), si trasferisce a Philadelphia ed inizia a frequentare Shawn. Durante le vacanze invernali, i ragazzi fanno una settimana bianca con la scuola e Cory si sloga una caviglia scendendo dal bus che ha portato i ragazzi in gita; si prende cura di lui una ragazza di nome Lauren e i due si baciano. Cory mente a Topanga dicendole che fra lui e Lauren non \u00e8 successo nulla. Cos\u00ec, quando Topanga scopre la verit\u00e0, i due si lasciano. Cory, a pezzi dopo la rottura, decide di ubriacarsi e viene arrestato insieme a Shawn. Da quel momento, i due giurano di non bere pi\u00f9, ma Shawn non mantiene la promessa e si presenta a scuola ubriaco. Con l'aiuto di Angela e Jack, Shawn si rende conto che l'alcolismo \u00e8 presente tra i suoi famigliari e che \u00e8 meglio smettere finch\u00e9 pu\u00f2. Cory e Topanga si rimettono insieme giusto in tempo per il ballo di fine anno, dove i due vengono eletti Re e Regina; la stessa sera, Amy (Betsy Randle), la madre di Cory, rivela di essere incinta. Il sig. Feeny decide di ritirarsi alla fine dell'anno scolastico e di trasferirsi nel Wyoming. Topanga viene ammessa a Yale, ma Cory non vuole che lei lo lasci cos\u00ec la ragazza decide di non andare a Yale e di restare con lui. Infine gli fa la proposta di matrimonio. I genitori dei ragazzi non sono d'accordo su un matrimonio cos\u00ec prematuro, quindi Cory e Topanga decidono di farlo per conto loro, ma alla fine ci ripensano e decidono di farlo \"nel modo giusto\", davanti a parenti ed amici.\nCollege.\nShawn, Topanga, Cory e Angela si uniscono ad Eric e Jack alla Pennbrook University. Rachel McGuire (Maitland Ward), una nuova studentessa dal Texas, si trasferisce da Eric e Jack causando contrasti tra i due, entrambi innamorati della ragazza. Angela e Shawn si lasciano e, nonostante gli incoraggiamenti di Cory, i due decidono di restare solo amici. Mr. Feeny ritorna a frequentare qualche classe, cos\u00ec gli viene offerto un lavoro all'universit\u00e0. Durante il loro anno da matricole, Stuart, uno dei professori, inizia a corteggiare Topanga, causando una reazione eccessiva da parte di Cory, che lo butta attraverso una porta di vetro alla Student Union. Cory viene quasi espulso, finch\u00e9 Lila Bolander (Bonnie Bartlett), il Rettore del college, scopre i motivi dell'aggressione, annullando ogni provvedimento contro il ragazzo. Shawn scrive una poesia per un concorso, ma decide di non leggerla; Cory la legge senza il permesso dell'amico, causando l'ira di Shawn, in quanto la poesia trattava dei suoi sentimenti ancora presenti per Angela. Chet, il padre di Shawn e Jack, arriva per una visita e dice loro di essere tornato per restare stavolta; Shawn non gli crede e, alla fine di una discussione in ospedale, dove lo stesso Chet era ricoverato, Chet ha un attacco di cuore e muore appena dopo aver dato il regalo di compleanno (che, in realt\u00e0, si scoprir\u00e0 essere soltanto una foto fatta da lui con Shawn e Jack) a Jack stesso. Shawn, devastato per la morte del padre, parte per un viaggio in macchina e decide di non tornare a Philadelphia; Cory non riesce a convincerlo a ripensarci, ma il fantasma di Chet lo aiuter\u00e0 a rivedere la sua decisione. Amy d\u00e0 alla luce un maschio, Joshua, che, dopo alcuni problemi di salute che mettono in crisi i Matthews, si unisce alla famiglia. Il sig. Feeny, nel frattempo, sviluppa una cotta per la Preside Bolander e le chiede di uscire cos\u00ec che i due finiranno per sposarsi. La cosa curiosa \u00e8 che gli interpreti di questi due personaggi sono marito e moglie anche nella vita reale.\nJack e Rachel iniziano ad uscire, quindi Eric si trasferisce. I genitori di Topanga tornano in citt\u00e0 per comunicare alla figlia di aver divorziato e la notizia devasta la ragazza, che decide di annullare i preparativi del matrimonio con Cory per non finire come i suoi genitori. In seguito il padre di Angela arriva in citt\u00e0 e Shawn cerca di fargli una buona impressione per facilitare il suo riapproccio con lei, ma la ragazza non vuole rimettersi con lui perch\u00e9 non vuole che la lasci come sua madre lasci\u00f2 suo padre; tuttavia, i due si rimettono poi insieme, cos\u00ec come Cory e Topanga, che ricominciano a pianificare il matrimonio. La coppia finalmente si sposa con una sfarzosa cerimonia durante la quale, per\u00f2, Cory e Shawn hanno una lite; al ritorno dalla luna di miele, i due non sanno dove vivere perch\u00e9 nei dormitori dell'universit\u00e0 non sono ammesse le coppie sposate. Cory e Topanga si trasferiscono allora nei dormitori per coppie sposate che sono, per\u00f2, degli appartamenti disgustosi, ma Cory ne sistema uno per la moglie. Gli amici iniziano poi una guerra amichevole che vede contrapposti Cory, Shawn e Topanga contro Jack, Angela e Rachel; tuttavia, la guerra va troppo per le lunghe e la loro amicizia ha fine. Mr. Feeny ed Eric cospirano allora per riunire i due gruppi e, dopo un flash che mostra le vite future dei ragazzi nel caso non si frequentino pi\u00f9, gli amici si riconciliano. Topanga ed Eric decidono poi di iniziare una dieta, ma Cory e Shawn fraintendono il cambio d'atteggiamento di Topanga nei confronti del cibo e pensano che la ragazza sia incinta; scorre il passaparola e tutti si convincono che Topanga sia incinta. Alla fine la ragazza rivela a tutti di non essere incinta; Topanga e Cory discutono allora sull'avere bambini, ma decidono di aspettare finch\u00e9 non saranno pronti. Il padre di Angela torna in citt\u00e0, stavolta per chiedere alla figlia di seguirlo in Europa, dove lui dovr\u00e0 stare per un anno. Shawn, inizialmente, \u00e8 seccato per la notizia, ma in seguito dice ad Angela di andare perch\u00e9 vuole che lei passi del tempo con suo padre, cosa che lui non ha potuto fare con Chet. Eric, Rachel e Jack si laureano. Topanga ottiene un master in uno studio legale di New York, ma decide di non accettarlo per restare con Cory; tuttavia, il ragazzo decide di supportarla e si trasferisce a New York con lei; da qui partir\u00e0, poi, la serie spin-off Girl Meets World, ambientata circa quattordici anni dopo gli eventi di \"Crescere, che fatica!\". Eric e Shawn decidono di trasferirsi con la coppia. Jack si unisce a Rachel con i corpi di pace, dopo che il ricco patrigno di Jack smette di mandare denaro al figlio. Prima di trasferirsi a New York, Eric, Cory, Shawn e Topanga decidono di fare un ultimo salto nella classe delle medie di Feeny dove l'uomo d\u00e0 loro un'ultima lezione per sopravvivere nel mondo reale.\nCuriosit\u00e0.\nCornelius A. \"Cory\" Matthews (Ben Savage) e Shawn Hunter (Rider Strong) sono gli unici personaggi ad essere apparsi almeno una volta in tutti i 158 episodi della serie.\nEpisodi.\nCrossover.\nGli episodi \"The Witches of Pennbrook\" e \"No Guts, No Cory\" della quinta stagione sono dei crossover con \"Sabrina, vita da strega\".\nSequel.\nIl sequel, \"Girl Meets World\", ambientato 14 anni dopo gli eventi di \"Crescere che fatica!,\" segue le vicende di Riley, figlia di Cory e Topanga, e della sua miglior amica Maya. La nuova serie debutta negli Stati Uniti il 27 giugno 2014 e in Italia il 9 novembre 2014.\nDVD.\nIn America, la Walt Disney Studios Home Entertainment ha pubblicato le prime tre stagioni sospendendo poi la pubblicazione per scarse vendite dei cofanetti pubblicati. Successivamente, la Lionsgate ha comunicato di aver acquisIto i diritti della serie e che, nel 2009, avrebbe pubblicato tutta la serie in DVD, comprese le stagioni non edite dalla Disney precedentemente."}
{"id": "907269", "revid": "1610933", "url": "https://it.wikipedia.org/wiki?curid=907269", "title": "Picchio muratore pettobianco", "text": ""}
{"id": "907270", "revid": "124808", "url": "https://it.wikipedia.org/wiki?curid=907270", "title": "So Weird", "text": ""}
{"id": "907271", "revid": "7520013", "url": "https://it.wikipedia.org/wiki?curid=907271", "title": "Gioconda Salvadori", "text": ""}
{"id": "907273", "revid": "200568", "url": "https://it.wikipedia.org/wiki?curid=907273", "title": "Slavi occidentali", "text": "Gli slavi occidentali sono popoli slavi che parlano lingue slave occidentali. I cechi, i casciubi, i polacchi, gli slovacchi e i sorbi sono i gruppi etnici che si sono originati a partire dalle trib\u00f9 originali slave occidentali. Tra questi, i casciubi sono stati assimilati dai polacchi, mentre i sorbi sono stati integrati all'interno della societ\u00e0 tedesca; gli altri hanno mantenuto la loro identit\u00e0 culturale fino ad oggi. Le societ\u00e0 degli slavi occidentali si svilupparono lungo i confini delle nazioni dell'Europa occidentale, giungendo in affiliazione politica con il Sacro Romano Impero.\nStoria.\nI primi stati slavi conosciuti da fonti scritte abitati dal gruppo meridionale degli slavi occidentali erano l'Regno di Samo (623-658) e la Grande Moravia (833-907). I sorbi e alcuni altri slavi occidentali giunsero poi in contatto con il Sacro Romano Impero, e vennero assimilati dai tedeschi alla fine del XIX secolo. I polacchi orientali crearono il loro stato nel X secolo, e nel XX secolo assimilarono i casciubi. Da molti secoli, la Polonia ha stretti legami con gli stati confinanti ad ovest, da quanto il re polacco Boleslao I fu dichiarato da Ottone III di Sassonia \"Frater et Cooperator Imperii\" (\"Fratello e Amico dell'Impero\"). I cechi crearono in loro stato, la Boemia, nel X secolo e divennero parte del Sacro Romano Impero, anche se la Boemia godeva di uno status speciale all'interno dell'Impero. Gli slovacchi caddero gradualmente sotto la dominazione degli ungheresi nel X-XI secolo. Sia i cechi che gli slovacchi furono dal 1526 sotto il comando nella monarchia asburgica, e dal 1867 al 1918 parte dell'Austria-Ungheria.\nSlavi occidentali del Geografo bavarese.\nNell'845 il Geografo bavarese fece una lista dei gruppi etnici slavi occidentali nel territorio che corrisponde all'attuale Polonia, includendo anche gruppi non slavi:"}
{"id": "907275", "revid": "1305772", "url": "https://it.wikipedia.org/wiki?curid=907275", "title": "Apparato nervoso", "text": "Apparato nervoso"}
{"id": "907277", "revid": "12760", "url": "https://it.wikipedia.org/wiki?curid=907277", "title": "Omeostasia", "text": ""}
{"id": "907281", "revid": "1318658", "url": "https://it.wikipedia.org/wiki?curid=907281", "title": "VTP", "text": ""}
{"id": "907283", "revid": "439868", "url": "https://it.wikipedia.org/wiki?curid=907283", "title": "Chiesa di Sant'Anna", "text": ""}
{"id": "907284", "revid": "155613", "url": "https://it.wikipedia.org/wiki?curid=907284", "title": "Chiesa di Sant'Anna (Pisa)", "text": ""}
{"id": "907286", "revid": "1573940", "url": "https://it.wikipedia.org/wiki?curid=907286", "title": "Loxley (Alabama)", "text": "Loxley \u00e8 un paese dell'Alabama, situato nella Contea di Baldwin. La popolazione al censimento del 2000 era di 1.348 abitanti.\nGeografia fisica.\nLoxley \u00e8 situato a 30\u00b037'24.600\" N, 87\u00b045'17.035\" O. L'U.S. Census Bureau certifica che il paese occupa un'area totale di 6,30\u00a0km\u00b2, di cui 6,20\u00a0km\u00b2 composti da terra, e i rimanenti 0,10\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000, risultano 1.348 abitanti, 562 nuclei familiari e 375 famiglie residenti nel paese. La densit\u00e0 della popolazione \u00e8 di 217,42 ab./km\u00b2. Ci sono 609 alloggi con una densit\u00e0 di 98,00/km\u00b2. La composizione etnica della citt\u00e0 \u00e8 90,58% bianchi, 5,34% neri o afroamericani, 0,82% nativi americani, 0,52% asiatici, 1,71% di altre razze, e 1,04% meticci. Il 2,89% della popolazione \u00e8 ispanica.\nDei 562 nuclei familiari, il 31,90% ha figli di et\u00e0 inferiore ai 18 anni che vivono in casa, il 49,50% sono coppie sposate che vivono assieme, il 13,70% \u00e8 composto da donne con marito assente, e il 33,10% sono non-famiglie. Il 30,20% di tutti i nuclei familiari \u00e8 composto da singoli e il 12,80% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,35 mentre la dimensione media di una famiglia \u00e8 di 2,91.\nLa suddivisione della popolazione per fasce d'et\u00e0 \u00e8 la seguente: 25,30% sotto i 18 anni, 8,70% dai 18 ai 24, 29,40% dai 25 ai 44, 23,60% dai 45 ai 64, e 13,10% oltre i 65 anni. L'et\u00e0 media \u00e8 37 anni. Per ogni 100 donne ci sono 86,20 uomini. Per ogni 100 donne sopra i 18 anni ci sono 83,80 uomini.\nIl reddito medio di un nucleo familiare \u00e8 di 33.583$, mentre per le famiglie \u00e8 di 43.500$. Gli uomini hanno un reddito medio di 34.609$ contro i 22.614$ delle donne. Il reddito pro capite del paese \u00e8 di 18.099$. Il 15,70% della popolazione e il 11,10% delle famiglie \u00e8 sotto la soglia di povert\u00e0. Sul totale della popolazione, il 16,30% dei minori di 18 anni e il 9,60% di chi ha pi\u00f9 di 65 anni vive sotto la soglia di povert\u00e0."}
{"id": "907287", "revid": "2185015", "url": "https://it.wikipedia.org/wiki?curid=907287", "title": "Nino Salvaneschi", "text": "Biografia.\nInizi\u00f2 la sua carriera giornalistica molto giovane, collaborando a pi\u00f9 quotidiani: la \"Gazzetta del Popolo\", \"la Stampa\" di Torino, \"La Tribuna\" di Roma e il \"Corriere della Sera\" di Milano; fu anche tra i fondatori del \"Guerin Sportivo\". Durante la prima guerra mondiale si arruol\u00f2 nella Marina, ma alla fine del conflitto manifest\u00f2 la sua posizione pacifista con alcuni scritti raccolti e pubblicati nel libro \"Uccidiamo la guerra\".\nPer alcuni anni lavor\u00f2 come giornalista in Belgio e nel 1921 fond\u00f2 a Bruxelles \"L'\u00e9poque nouvelle\", con l'intento di far conoscere l'Italia in quel paese.\nSposatosi, and\u00f2 con la moglie ad abitare a Capri, dove inizi\u00f2 a scrivere i primi abbozzi del romanzo \"Sir\u00e9nide\", che ha appunto per sottotitolo \"Romanzo di Capri\" e che fa parte di una lunga serie di opere pubblicate con l'editore milanese Dall'Oglio: non solo romanzi, ma anche \"Pensieri\" e biografie come quelle su Chopin e su Niccol\u00f2 Paganini, e le due opere della \"Sinfonia romantica\": \"Il libro dell'anima\" e \"Il bel viaggio insieme\". \nCon i romanzi \"Sirenide\" (1921) e \"La rivolta del 2023\" (1924) fu uno degli autori della prima fantascienza italiana tra le due guerre.\nLa cecit\u00e0.\nDal Belgio dovette rientrare in Italia a Torino nel 1923 a causa di una cecit\u00e0 permanente e totale, in seguito a una grave malattia per la quale si era dovuto sottoporre a lunghe degenze ospedaliere, prima a Rodi e poi all'ospedale della Marina di Piedigrotta (Napoli). In questa lunga parentesi forzata della sua vita prese peso il suo pensiero religioso, dibattuto tra Ges\u00f9 e Buddha; un piccolo libro avuto in regalo dalle suore infermiere, \"L'imitazione di Cristo\", lo volse a una completa devozione alla Chiesa cattolica. Da quel momento la sua vita fu un peregrinare verso mete come Assisi e San Giovanni Rotondo, da Padre Pio da Pietrelcina che conobbe personalmente nel 1919.\nContinu\u00f2 a raccogliere, pur con difficolt\u00e0, i suoi scritti di letteratura in oltre 30 libri. Il poeta Tagore lo esort\u00f2 in quest'impresa con l'invito: \"Se vuoi essere un cantastorie cieco, guarda la tua vita riflessa dentro di te e scrivi\".\nNel saggio \"Consolazioni\", Salvaneschi riprese questa immagine e scrisse: \nE spieg\u00f2 cos\u00ec la sua condizione:\nIn questo azzurro era anche l'aiuto che dedicava ai suoi compagni per opere di tipo assistenziale. Nel 1926 organizz\u00f2 un corteo di persone cieche e le guid\u00f2 in pellegrinaggio a San Damiano, portando in dono un giglio, un olivo e un biancospino, simboli di purezza, umilt\u00e0, e tribolazioni e deposta sul luogo nel quale San Francesco aveva composto il Cantico delle creature.\nL'Associazione Nazionale ciechi - della quale fu per tanto tempo presidente - ha istituito in sua memoria il Premio Nino Salvaneschi per il giornalismo. In una delle sue conferenze a difesa dei suoi colleghi ciechi pronunci\u00f2 queste parole:\nNel novembre 1999 la citt\u00e0 di Torino gli ha dedicato in suo nome un'area di circolazione situata nella circoscrizione n.3.\nNote.\n Nino Salvaneschi, \"Consolazioni\", Dall'Oglio, Milano, dodicesima edizione, 9 febbraio 1946"}
{"id": "907289", "revid": "773636", "url": "https://it.wikipedia.org/wiki?curid=907289", "title": "Chiese di Prato", "text": "Lista delle chiese di Prato.\nInquadramento storico-artistico.\nLa citt\u00e0 stessa di Prato deve la sua nascita all'insediamento tra il castellare degli Alberti e la pieve di Santo Stefano (oggi Duomo), con uno sviluppo degli insediamenti religiosi per certi versi tipico, legato agli ordini mendicanti stabilitisi agli angoli della citt\u00e0 di allora, i quali diedero origine a vasti complessi chiesastici e conventuali, affacciati su piazze tutt'oggi esistenti. \nUn episodio singolare e felice negli esiti fu l'edificazione di un santuario, su iniziativa di Lorenzo il Magnifico e con l'aiuto del suo architetto preferito Giuliano da Sangallo: la basilica di Santa Maria delle Carceri, che rappresenta uno dei primi edifici in cui andava maturando la riflessione, tutta rinascimentale, sulla pianta centrale. Un tabernacolo miracoloso fu all'origine del santuario, e altrettante immagini prodigiose offrirono l'occasione per creare altri importanti edifici sacri fuori le mura, come Santa Maria del Soccorso e Santa Maria della Piet\u00e0.\nSingolare \u00e8 poi l'esistenza entro le mura di due grandi complessi monastici monumentali ancora attivi: San Niccol\u00f2 (oggi in gran parte occupato da un convitto scolastico) e San Vincenzo. La presenza in quest'ultimo della mistica santa Caterina de' Ricci, fece s\u00ec che venisse promosso a cavallo tra Sei e Settecento un completo rinnovo della chiesa conventuale, attuato dagli artisti della corte medicea, al termine del quale ricevette il titolo basilica minor. \nSe il Duomo resta insuperato per la qualit\u00e0 del corredo artistico (con capolavori di artisti chiamati dalla vicina Firenze, i quali spesso trascorsero a Prato anni di intensa creativit\u00e0 artistica), le altre chiese principali contengono spesso opere meno note ma di ottima fattura, spaziando dal basso medioevo fino all'epoca moderna."}
{"id": "907290", "revid": "18397", "url": "https://it.wikipedia.org/wiki?curid=907290", "title": "Callisto (mitologia)", "text": ""}
{"id": "907294", "revid": "712828", "url": "https://it.wikipedia.org/wiki?curid=907294", "title": "Fratricidio di Alqualond\u00eb", "text": ""}
{"id": "907296", "revid": "834", "url": "https://it.wikipedia.org/wiki?curid=907296", "title": "Vtp", "text": ""}
{"id": "907299", "revid": "33751", "url": "https://it.wikipedia.org/wiki?curid=907299", "title": "Relazione di Grassmann", "text": ""}
{"id": "907302", "revid": "665277", "url": "https://it.wikipedia.org/wiki?curid=907302", "title": "DJ Inesha", "text": ""}
{"id": "907303", "revid": "1272592", "url": "https://it.wikipedia.org/wiki?curid=907303", "title": "Chiesa di Santa Margherita", "text": ""}
{"id": "907305", "revid": "7520433", "url": "https://it.wikipedia.org/wiki?curid=907305", "title": "Finrod", "text": ""}
{"id": "907306", "revid": "110157", "url": "https://it.wikipedia.org/wiki?curid=907306", "title": "Tibro (comune)", "text": "Tibro \u00e8 un comune svedese di 10.569 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "907309", "revid": "219110", "url": "https://it.wikipedia.org/wiki?curid=907309", "title": "Ponte di Mezzo", "text": "Il ponte vecchio, detto di Mezzo \u00e8 un ponte sull'Arno a Pisa. Situato idealmente nel centro della citt\u00e0, collega piazza Garibaldi, nella parte di Tramontana, a piazza XX Settembre, a Mezzogiorno, ove si trovano il Palazzo Pretorio, il Municipio e le logge di Banchi.\nStoria.\nFino al XII secolo Pisa era dotata solo di un ponte, inizialmente in legno, che collegava le due sponde dell'Arno all'incirca nella posizione dove attualmente \u00e8 presente la chiesa di Santa Cristina. L'origine di tale ponte pu\u00f2 essere ricondotta ai Romani all'arrivo di un ramo della via Aemilia Scauri, poi conosciuta come via Julia Augusta, attuale percorso di via San Martino - via Curtatone. Solo nel 1035, anno della vittoria di Lipari, il ponte di legno fu ricostruito in pietra e spostato pi\u00f9 a est, dove attualmente \u00e8 il Ponte di Mezzo; il ponte fu restaurato su ordine di Pietro Gambacorta nel 1388, proprietario dell'omonimo palazzo.\nNel 1635 il ponte, noto all'epoca come Ponte Vecchio, croll\u00f2 definitivamente a causa di una piena dell'Arno e la successiva opera di ricostruzione non si limit\u00f2 all'essenziale, ma interess\u00f2 tutte le zone limitrofe. L'opera, nel suo complesso, richiese circa trenta anni di lavoro. Alla direzione dei lavori si avvicendarono Bernardo Cantini, Alessandro Bortolotti e Francesco Nave con tre distinti progetti. Il primo fu dimissionario volontario, il secondo fu arrestato dopo il crollo del ponte ad una sola luce da lui arditamente (per l'epoca) costruito: l'opera dur\u00f2 infatti appena otto giorni. Il terzo invece realizz\u00f2 un ponte a tre luci che realizz\u00f2 anche \"a spese\" delle ultime otto botteghe sulla spalla destra, che furono demolite. Il ponte fu concluso nel 1660, ai quattro angoli dei suoi due ingressi furono posizionate quattro sfere che non mancarono di essere riproposte anche nella pi\u00f9 recente ricostruzione.&lt;br&gt;\nNei primi decenni del Novecento a Pisa entr\u00f2 in servizio la rete tranviaria di Pisa, i cui binari interessarono anche il Ponte di Mezzo. \nIl 22 luglio 1944 durante la seconda guerra mondiale, le mine tedesche distrussero il ponte. Per la sua ricostruzione, molto richiesta dalla popolazione, fu indetto un referendum popolare per scegliere il progetto. La scelta cadde sulla soluzione ad un'unica luce in contrasto con quella auspicata dalla commissione esaminatrice: un ponte a tre luci. Nel 1946 fu istituito il concorso che port\u00f2 alla conclusione della costruzione del ponte solo nel maggio del 1950, con un ritardo sulla consegna dovuto a problemi sia tecnici che burocratici. Il ponte fu costruito un po' pi\u00f9 a valle del precedente in quanto era prevista l'apertura di una strada parallela a corso Italia, strada che non fu, nella realt\u00e0, mai realizzata; corso Italia e Borgo Stretto quindi perdevano cos\u00ec il collegamento diretto presente con l'opera precedente.\nSuccessivamente il ponte \u00e8 stato corredato di alcune rifiniture a ricordo dell'opera precedente. Tra queste possono essere elencate il rivestimento laterale di marmo e le quattro sfere all'ingresso del ponte.\nLa ricostruzione.\nIl ponte precedente a quello attuale fu progettato su un'intuizione dell'architetto ed ingegnere Sergio Aussant, nato a Livorno il 4 maggio 1906 (figlio di Paolo, francese, laureato in Fisica a Parigi e docente alla Scuola normale superiore di Pisa e di Epodina Verge, russa di Odessa), in servizio presso la Soprintendenza ai Monumenti e Gallerie di Pisa e tra i fondatori dell'Accademia Nazionale dell'Ussero.\nDopo la distruzione avvenuta nella Seconda Guerra Mondiale, la ricostruzione del Ponte di Mezzo rappresent\u00f2 per l'opinione pubblica pisana il simbolo della ricostruzione cittadina e fu al centro di numerose discussioni che portarono alla necessit\u00e0 di indire un referendum popolare per la scelta del progetto nel 1946: la scelta riguardava la ricostruzione del ponte a tre luci, come il precedente, oppure ad una sola luce. Il progetto denominato \u201cConte Ugolino\u201d arriv\u00f2 1\u00ba tra i ponti ad una luce e 2\u00ba nella classifica generale del concorso nazionale dopo il progetto a tre luci \u201cPost Fata Resurgo\u201d di Ettore Fagiuoli. Le verifiche del Genio Civile ed i risultati del referendum popolare indicarono il progetto ad una luce come vincitore. Al progetto parteciparono gli architetti Renzo Bellucci, Giovanni Salghetti-Drioli e Raffaello Trinci, l'ingegner Luciano Morganti e lo scultore Mario Bertini.\nLa costruzione venne affidata alla societ\u00e0 Ferrobeton Spa - fondata dal marchese Carlo Feltrinelli, padre di Giangiacomo Feltrinelli e di cui era amministratore delegato il patrizio pisano Agostino Agostini Venerosi della Seta (1894-1960) - su calcoli dell'ingegnere Giulio Krall per incarico del Ministero dei lavori pubblici negli anni 1947-1950. La Ferrobeton Spa, fondata nel 1908, fu tra le pi\u00f9 importanti societ\u00e0 di progettazione e di costruzione italiane, realizzando le opere di fondazione della prima metropolitana di Milano con un innovativo sistema ancora oggi conosciuto come \"metodo Milano\", i bacini di carenaggio dei porti di Napoli e di Genova, la Torre Velasca di Milano, il grattacielo dei Mille a Catania e molti altri importanti progetti negli anni 1920-1970. L'innovativo ponte rappresenta un esempio di architettura postbellica che non ha uguali in tutto il corso dell'Arno e ha due gemelli sul Tevere a Roma, il ponte Testaccio ed il ponte Duca d'Aosta.\nPu\u00f2 essere descritto con le parole che Franco Russoli pubblic\u00f2 sul numero 3-4 del quadrimestrale \u201cPaesaggio\u201d del 1946:\nDescrizione.\nIl ponte \u00e8 lungo 89 metri, ha un'altezza massima di 12,50 metri, ha un'unica campata con una luce massima di 72 metri. La struttura \u00e8 in cemento armato, i fianchi sono rivestiti in pietra bianca di Verona; il manto stradale fino al marzo 2017 era ricoperto di sanpietrini in porfido, con al centro la riproduzione della croce pisana in tinta bianca. Oggi il manto \u00e8 asfaltato e la croce pisana al centro \u00e8 riprodotta in materiale plastico.\nGioco del ponte.\nSul Ponte di Mezzo si svolge il \"Gioco del ponte\", manifestazione storica che si svolge ogni anno a giugno."}
{"id": "907310", "revid": "287204", "url": "https://it.wikipedia.org/wiki?curid=907310", "title": "BayArena", "text": "La BayArena \u00e8 uno stadio di calcio situato a Leverkusen, citt\u00e0 della Renania Settentrionale-Vestfalia, in Germania. Dal 1958 ospita le partite casalinghe del .\nNoto originariamente come \"Ulrich-Haberland-Stadion\", fu ristrutturato completamente e portato a 22.500 posti nel 1997. Fu rinominato \"BayArena\" nel 1998.\nNel rimodernamento del 2009, oltre la copertura totale dei posti a sedere e l'ampliamento di questi a 30.210, \u00e8 stato anche completato l'albergo che porta lo stesso nome dello stadio e che sorge accanto a questo; a causa dei lavori di ristrutturazione dello stadio, dal gennaio 2009 e fino al termine della stagione 2008-2009 il ha giocato le sue partite interne allo stadio Esprit Arena di D\u00fcsseldorf."}
{"id": "907316", "revid": "714843", "url": "https://it.wikipedia.org/wiki?curid=907316", "title": "Giacimento minerario", "text": ""}
{"id": "907318", "revid": "1745361", "url": "https://it.wikipedia.org/wiki?curid=907318", "title": "Idomenea", "text": "Idomenea (anche Idomene o Eidomene) \u00e8 un personaggio della mitologia greca, figlia di Fere, re eponimo della citt\u00e0 di Fere, o secondo un'altra versione figlia di Abante, re di Argo.\nSpos\u00f2 Amitaone e divenne madre di Melampo, Biante e probabilmente di Eolia."}
{"id": "907328", "revid": "110157", "url": "https://it.wikipedia.org/wiki?curid=907328", "title": "Gullsp\u00e5ng (comune)", "text": "Gullsp\u00e5ng \u00e8 un comune svedese di 5.316 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "907334", "revid": "107470", "url": "https://it.wikipedia.org/wiki?curid=907334", "title": "Tsubasa Reservoir Chronicle", "text": ""}
{"id": "907337", "revid": "599013", "url": "https://it.wikipedia.org/wiki?curid=907337", "title": "Danilo Del Cadia", "text": "Centro di 206\u00a0cm per 120\u00a0kg, ha giocato in Serie A1 italiana con la Scavolini Pesaro e la Fernet Branca Pavia e nella Basketball-Bundesliga con il SSV Ulm.\nCarriera.\nInizia a giocare a pallacanestro a Filadelfia a 16 anni, all'Archibishop Carroll High School. Torna poi in Italia, approdando alla Victoria Libertas Pesaro, prima negli juniores, poi da professionista in serie A1, rimanendovi in tutto tre anni.\nNel 1989 si trasferisce poi per due stagioni in A2, al Fabriano Basket, per poi tornare 4 anni in A1 con la maglia di Pavia. Tornato a Fabriano in A2 nel 1995, vive poi una brutta stagione ad Avellino, sempre in A2.\nTorna quindi nelle Marche, lasciando Avellino e approdando all'Aurora Basket Jesi, anch'essa squadra della serie cadetta; abbandona nell'ultimo mese la squadra per giocare nel massimo campionato portoghese di pallacanestro a Lisbona.\nPassa poi sei mesi con buone prestazioni all'SSV Ulm, nel campionato tedesco di pallacanestro, ma termina la stagione in A2 nella Virtus Ragusa. L'anno successivo il ritorno a Fabriano, dove rimane per\u00f2 solo due mesi prima di essere ceduto in B1 al Basket Cefal\u00f9, con cui sfiora la promozione in Legadue e poi si salva ai play-out.\nNel 2005 raggiunge la sua attuale squadra, la Barzetti Senigallia, con cui disputa il campionato di B2. Poi nella stagione 2005/'06 fa un anno a Civitanova in B2, e nel 2006-07 \u00e8 alla Confcommercio Patti in Serie B1 e nella stagione successiva scende in Serie C1, alla Moncada Agrigento con cui \u00e8 promosso in Serie B Dilettanti, per poi passare l'anno successivo a Termoli sempre in C1, e finire a Fondi (Latina)con allenatore Stefano Vidili.\nPalmar\u00e8s.\nAgrigento promozione in B2\nSenigallia promozione in C1"}
{"id": "907338", "revid": "107470", "url": "https://it.wikipedia.org/wiki?curid=907338", "title": "Tsubasa Chronicle", "text": ""}
{"id": "907341", "revid": "547034", "url": "https://it.wikipedia.org/wiki?curid=907341", "title": "Jharkhand", "text": "Jharkhand (hindi: \u091d\u093e\u0930\u0916\u0902\u0921; bengali: \u099d\u09be\u09a1\u09bc\u0996\u09a3\u09cd\u09a1), \u00e8 uno Stato dell'India nord-orientale.\nGeografia fisica.\nLo Stato di Jharkhand confina a nord con il Bihar, a est con il Bengala Occidentale, a sud con l'Orissa ed a ovest con gli Stati di Chhattisgarh e dell'Uttar Pradesh.\nIl territorio \u00e8 costituito dagli altopiani posti a sud della valle del Gange. L'altopiano del Chota Nagpur si erge nella parte centrale. A nord di questo si erge l'\"altopiano di Hazaribag\" e a sud l'\"altopiano di Ranchi\". Gli altopiani sono ricoperti da foreste tropicali e sono uno degli ultimi rifugi della tigre del Bengala, degli elefanti e degli orsi. Nell'area centro-orientale si elevano le \"Parasnath Hills\" che raggiungono i 1366 metri di altezza. L'estrema propaggine settentrionale del territorio \u00e8 costituita dalla catena delle colline \"Rajmahal\" delimitate a nord dal fiume Gange.\nIdrografia.\nTra l'altopiano di Chota Nagpur e quello di Hazaribag scorre verso est il fiume Damodar. Tra gli affluenti settentrionali del Damodar vi sono il \"Konar\" che \u00e8 sbarrato da una diga nel 1955 ed il \"Barak\" che \u00e8 sbarrato da due dighe e alimenta i laghi artificiali di \"Tilayia\" e \"Mithon\". Lo stesso Damodar \u00e8 stato sbarrato da una diga nel 1959 e forma il lago artificiale di \"Panchet Hill\" al confine con il Bengala Occidentale. Nell'area nord-orientale la diga di \"Massanjore\" sul fiume \"Mayurakshi\" alimenta un grande lago artificiale nei pressi di Dumka. L'area meridionale \u00e8 drenata dal fiume Subarnarekha che bagna Ranchi e l'importante citt\u00e0 industriale di Jamshedpur.\nAl confine nord-occidentale scorre il fiume Son che riceve da sud il fiume \"Kanhar\" che segna una parte del confine occidentale. Nell'estremo nord lo Stato si affaccia sulla sponda meridionale del fiume Gange.\nStoria.\nLa regione fu sotto il dominio del Gran Mogol fino 1765 quando cadde sotto il controllo inglese tramite la Compagnia britannica delle Indie Orientali. Dall'indipendenza dell'India nel 1947 l'area dell'attuale stato ha fatto parte dello Stato del Bihar. Lo Stato di Jharkhand \u00e8 stato istituito il 15 novembre del 2000 quando 18 distretti meridionali del Bihar se ne sono separati per dar vita all'attuale stato in attuazione del \"Bihar Reorganization Bill\" emanato dal parlamento indiano il 2 agosto 2000.\nEconomia.\nLo Stato ha ricche risorse minerali: ferro, rame, bauxite, carbone, uranio, kainite, mica ed altri minerali. \u00c8 il primo produttore di ferro dell'India e ci\u00f2 ha permesso lo sviluppo dell'industria siderurgica a Jamshedpur e Bokaro. Oltre alla siderurgia sono sviluppate le industrie metallurgiche che lavorano la bauxite, lo zinco e il rame. Altre industrie comprendono la raffinazione di petrolio, le industrie cartiere, l'industria chimica e tessile.\nMolto importante \u00e8 lo sfruttamento forestale.\nGeografia antropica.\nSuddivisioni amministrative.\nLo Stato \u00e8 diviso in 5 divisioni, 24 distretti amministrativi che derivano da 18 distretti dello Stato di Bihar."}
{"id": "907343", "revid": "2033069", "url": "https://it.wikipedia.org/wiki?curid=907343", "title": "Un angelo poco... custode", "text": "Un angelo poco... custode (titolo originale \"Teen Angel\") \u00e8 una serie televisiva trasmessa da Disney Channel in Italia e da ABC in America. La serie \u00e8 composta da soli 17 episodi.\nI creatori sono Al Jean e Mike Reiss gi\u00e0 scrittori e produttori dei Simpson.\nTrama.\nMarty DePolo \u00e8 il migliore amico di Steve Beauchamp, ma un giorno, per una stupida scommessa, mangia un hamburger vecchio di 6 mesi trovato sotto il letto di Steve e muore. Marty viene per\u00f2 rimandato sulla Terra come angelo custode per stare vicino all'amico Steve (unico in grado di vederlo) per aiutarlo con la famiglia e gli amici ed ogni volta deve compiere un ordine de \"Il Capo\" per aiutare appunto l'amico."}
{"id": "907347", "revid": "30704", "url": "https://it.wikipedia.org/wiki?curid=907347", "title": "Presbiteriano", "text": ""}
{"id": "907348", "revid": "2194416", "url": "https://it.wikipedia.org/wiki?curid=907348", "title": "Wafer (elettronica)", "text": "Un wafer, in microelettronica, \u00e8 una sottile fetta di materiale semiconduttore, come ad esempio un cristallo di silicio, sulla quale vengono realizzati dei \"chip\" o \"die\" con circuiti integrati attraverso drogaggi (con diffusione o impiantazione ionica), la deposizione di sottili strati di vari materiali, conduttori, semiconduttori o isolanti, e la loro incisione fotolitografica.\nSono fabbricati in diverse misure, che vanno da 25,4 a 300\u00a0mm, con uno spessore dell'ordine di 0,5\u00a0mm. Generalmente sono ricavati da un lingotto di materiale semiconduttore utilizzando una sega a filo; segue poi la lucidatura di una o entrambe le facce del wafer.\nSotto i 200\u00a0mm presentano \"flat\" (bordi piatti) o indentature che indicano i piani cristallografici e che, nei wafer di pi\u00f9 antica costruzione, indicano l'orientamento e il tipo di drogaggio. I wafer moderni utilizzano una tacca per fornire questa informazione, sprecando meno materiale.\nL'orientamento \u00e8 importante, dato che alcune propriet\u00e0 elettroniche e strutturali di un singolo cristallo possono essere anisotropiche. Ad esempio, la sfaldatura di un wafer avviene tipicamente in poche direzioni ben definite."}
{"id": "907350", "revid": "30704", "url": "https://it.wikipedia.org/wiki?curid=907350", "title": "Anglicano", "text": ""}
{"id": "907354", "revid": "339392", "url": "https://it.wikipedia.org/wiki?curid=907354", "title": "Ali Muhammad Ghedi", "text": ""}
{"id": "907361", "revid": "31465", "url": "https://it.wikipedia.org/wiki?curid=907361", "title": "Enantiornite", "text": ""}
{"id": "907362", "revid": "17351", "url": "https://it.wikipedia.org/wiki?curid=907362", "title": "M.7", "text": ""}
{"id": "907368", "revid": "628767", "url": "https://it.wikipedia.org/wiki?curid=907368", "title": "Regno di Polonia (1138-1320)", "text": "Il Regno di Polonia durante il periodo della frammentazione fu lo stato polacco esistito negli anni compresi tra la morte di Boleslao III nel 1138 e l'incoronazione di Ladislao I nel 1320. Diversi duchi delle regioni polacche si contendevano il potere.\nDopo la morte di Boleslao III, il potere monarchico in Polonia declin\u00f2: una caratteristica di questo periodo risulta inoltre la progressiva frammentazione dello stato polacco in potenze territoriali sempre pi\u00f9 piccole e largamente indipendenti. Tale processo era legato all'espansione della dinastia dei Piast, ogni membro della quale, secondo il diritto consuetudinario polacco, doveva ricevere una parte dei territori facenti capo al padre. Processi simili avevano gi\u00e0 avuto luogo in precedenza nella storia dello stato dei Piast, ma l'eventualit\u00e0 di dare vita a un'eccessiva frammentazione venne sempre scongiurata.\nLa lunga durata della disgregazione del Regno contribu\u00ec a far emergere regionalismi, oltre ad accrescere il ruolo della szlachta (nobilt\u00e0) nelle corti e dell'alto clero negli affari di stato. La mancanza di un forte centro decisionale in grado di concentrare nelle sue mani le forze dell'intero regno, nonch\u00e9 la frequente mancanza di cooperazione tra i singoli principi contribuirono all'indebolimento dello stato: di conseguenza, sfum\u00f2 qualsiasi ipotesi di dare vita a campagne espansionistiche, anzi diversi territori andarono perduti in alcuni casi per sempre. I principati della Pomerania divennero indipendenti (quelli occidentali furono influenzati dai margravi di Brandeburgo, mentre il ducato di Pomerelia, localizzato all'estremo oriente, pass\u00f2 allo Stato monastico dei Cavalieri Teutonici nel XIV secolo), il Brandeburgo acquis\u00ec la terra di Lebus e i ducati della Slesia finirono in gran parte nella sfera di influenza dal regno ceco. La disaggregazione distrettuale di fatto ingener\u00f2 la trasformazione della Polonia in una confederazione di principati uniti solo da un capo di stato comune che, in teoria, si imponeva solo in tema di politica estera. Nelle fasi pi\u00f9 critiche, non vi fu nemmeno tale unit\u00e0 di intenti e i distretti agirono in maniera autonoma e a proprio piacimento.\nStoria.\nAntefatti.\nIn base alle disposizioni testamentarie di Boleslao III Boccatorta, il Ducato di Polonia risult\u00f2 diviso in distretti. Il primogenito, Ladislao II l'Esiliato, che avrebbe dovuto esercitare il ruolo di autorit\u00e0 suprema, ricevette la Slesia e la terra di Lebus. La Masovia venne assegnata a Boleslao IV il Ricciuto e la Grande Polonia occidentale a Miecislao III il Vecchio. Dopo la morte di Boleslao III, la terra di Sandomierz and\u00f2 a Enrico detto di Sandomierz e la vedova Salomea si affianc\u00f2 alle altre vedove gi\u00e0 feudatarie presso \u0141\u0119czyca e Sieradz.\nAl primogenito tocc\u00f2 il ducato di Cracovia, il quale includeva, oltre alla citt\u00e0 stessa, pure la terra di Sandomierz, di Kalisz e la Pomerelia: una striscia sottile che si estendeva longitudinalmente collegava l'asse Cracovia-Kalisz-Gniezno-Danzica e i feudi adiacenti.\nI secoli della crisi.\nDopo la morte di Salomea, Ladislao II detto l'Esiliato assunse il dominio del distretto contro la volont\u00e0 dei fratelli. A seguito della lotta che avvenne tra lui e suoi congiunti, Ladislao II abbandon\u00f2 il paese nel 1146 e si rec\u00f2 nel Sacro Romano Impero per chiedere aiuto al sovrano. Il ducato di Cracovia pass\u00f2 dunque a Boleslao il Ricciuto, ma questi non riusc\u00ec a mantenere la sovranit\u00e0 statale a seguito di dissidi interni e, in seguito alla spedizione imperiale del 1157, dovette rendere omaggio all'imperatore Federico Barbarossa. Questi prese possesso di un feudo situato a ovest della Polonia e lo annesse ai suoi territori, oltre ad accettare che, alla morte di Ladislao II l'Esiliato, i suoi figli (Boleslao l'Alto e Miecislao Gambe Storte) potessero tornare nel proprio distretto ereditario, ossia la Slesia.\nNel 1173, dopo la morte di Boleslao III di Polonia, il ruolo di principe e signore di Cracovia trasl\u00f2 in capo al terzo figlio di Boleslao Boccatorta, Miecislao III. Quattro anni dopo, si verific\u00f2 una nuova lotta per il trono: Miecislao perse la scontro e dovette abbandonare Cracovia, la quale fin\u00ec in mano al fratello pi\u00f9 giovane, il figlio postumo di Boleslao Boccatorta di nome Casimiro (detto il Giusto). Una simile scelta infranse il principio di anzianit\u00e0 (ovvero l'autorit\u00e0 suprema per il primogenito della famiglia). Casimiro, a differenza di Miecislao, evit\u00f2 di opporsi alla nobilt\u00e0 e alla Chiesa.\nDopo la morte del tutto sommato sereno mandato di Casimiro, suo figlio Leszek il Bianco regn\u00f2 a Cracovia in maniera intermittente. Quando questi per\u00ec a G\u0105sawa nel 1227, l'autorit\u00e0 centrale, il cosiddetto principato, scomparve definitivamente. A poco a poco, la frammentazione delle terre polacche progred\u00ec ancora, in contemporanea con il rafforzamento del separatismo dei principati distrettuali: forse uno dei fattori che acceler\u00f2 un simile processo risult\u00f2 l'assenza di uffici amministrativi o leggi distrettuali come presenti in altre realt\u00e0 dell'Europa occidentale.\nIntorno alla met\u00e0 del XIII secolo, la Polonia fin\u00ec per essere composta da una dozzina di principati senza alcuna autorit\u00e0 centrale. Da quel momento in poi, oltre alla frammentazione, si unirono frequenti lotte di potere interne che ridussero ancor di pi\u00f9 il peso politico della nazione agli osservatori esterni, tanto che non mancarono attacchi di potenze straniere tra cui, in primis, il Sacro Romano Impero. Come se non bastasse, a ledere ancor di pi\u00f9 la stabilit\u00e0 della Polonia furono i mongoli i quali, impegnati nel raggiungere l'Ungheria, decisero di scagliare alcuni distaccamenti in Polonia alla fine del 1240 e all'inizio del 1241. Malgrado si trattasse di unit\u00e0 in numero assolutamente ridotto rispetto all'armata principale (10.000 uomini circa), i danni arrecati furono enormi e l'ipotesi di vedere una Polonia vassallo dell'Impero mongolo fu scongiurata solo dalla morte del Gran Khan \u00d6g\u00f6dei, il quale costrinse gli asiatici a far ritorno in patria per eleggere un nuovo capo. I mongoli tornarono a farsi sentire in Polonia con un altro paio di incursioni, avvenute rispettivamente nel 1259-1260 e nel 1287-1288, con effetti dirompenti ma un po' minori rispetto alla prima ondata.\nLa girandola di sovrani che amministr\u00f2 la Polonia in maniera tutto sommato effimera (eccezion fatta per Boleslao V il Timido) cess\u00f2 solo quando Ladislao I detto il Breve sal\u00ec al potere e vi rimase dal 1306 al 1333, avviando una nuova stagione storica per il suo paese, nonostante la grave perdita rappresentata da Danzica, passata nel 1308 ai cavalieri teutonici. La sua incoronazione avvenne nel 1320.\nCultura e societ\u00e0.\nDurante questo periodo, il paese dovette affrontare forti minacce esterne e la separazione interna comport\u00f2, tra le innumerevoli difficolt\u00e0, anche una maggiore debolezza in campo militare; la pressione dei principi e dei margravi tedeschi verso le terre occidentali e le terre ceche alle porte della Slesia si intensific\u00f2. La Pomerania Occidentale e la Grande Polonia, oggetto di aspra contesa, finirono presto accorpate alla Marca di Brandeburgo, una potenza in grande crescita.\nMalgrado ogni avversit\u00e0, la stagione della frammentazione interna corrispose a un intenso sviluppo economico e a significativi cambiamenti sociali. Nel campo dell'agricoltura, la rotazione triennale delle colture e l'impiego della maggese nelle terre da pascolo divenne un'usanza comune. A ci\u00f2 si aggiunga lo sfruttamento da parte dei contadini di pi\u00f9 innovativi attrezzi agricoli rispetto a quelli adoperati nei secoli precedenti. Si decise per la prima volta in campo economico di ricorrere alle \"immunit\u00e0\", ovvero all'esenzione da dazi e tributi vari di svariate merci, avvenimento che miglior\u00f2 la condizione di parecchi polacchi. In citt\u00e0 prolifer\u00f2 l'utilizzo del pi\u00f9 moderno diritto tedesco (nella specie, il diritto di Magdeburgo) e iniziarono anche ad essere realizzate le prime disposizioni legislative nella storia giuridica della Polonia: ne \u00e8 un esempio la legge \u015aredzkie, volta a conferire agli insediamenti il titolo di citt\u00e0 come accadeva in maniera simile in Germania. Si svilupparono autogoverno rurali e un insieme generale di regole feudali.\nLa divisione in distretti avvenne in concomitanza con le trasformazioni del sistema feudale: il processo, tuttavia, non avvenne contemporaneamente in tutte le realt\u00e0 a causa delle divergenze presenti in campo socio-economico tra le varie entit\u00e0 locali.\nNonostante le divisioni distrettuali, il sentimento di unit\u00e0 nella comunit\u00e0 polacca non scomparve del tutto. Il concetto di nazionalit\u00e0 polacca (\"gens polonica\") compare sia in autori locali che in cronisti stranieri, forse anche con la complicit\u00e0 dall'unit\u00e0 organizzativa della chiesa cattolica. Il termine \"Regnum Poloniae\" continu\u00f2 ad essere impegnato anche nei secoli delle scissioni interne.\nPrincipi e re polacchi durante il periodo di disintegrazione regionale.\nI duchi menzionati di seguito furono quelli che assunsero il potere a Cracovia. Dal 1138 al 1227, il trono di Cracovia fu associato all'autorit\u00e0 suprema in Polonia."}
{"id": "907369", "revid": "88740", "url": "https://it.wikipedia.org/wiki?curid=907369", "title": "Tennyson", "text": ""}
{"id": "907372", "revid": "123279529", "url": "https://it.wikipedia.org/wiki?curid=907372", "title": "Cavaliere ereditario", "text": "Cavaliere ereditario \u00e8 un titolo nobiliare molto peculiare, concesso nell\u2019Impero austriaco, in Spagna, Portogallo, in Italia nei territori soggetti a dominazione austriaca o spagnola (in particolare in Lombardia, Trentino, S\u00fcdtirol, Veneto, Friuli Venezia Giulia, Sicilia e Sardegna), prevalentemente in favore di tutti i maschi di una famiglia.\nIn base al regolamento della Consulta Araldica Italiana il titolo di Cavaliere ereditario \u00e8 il pi\u00f9 basso della gerarchia, posto ad un livello immediatamente inferiore a quello di Nobile cittadino. Al contrario, nei paesi di lingua tedesca che hanno fatto parte del Sacro Romano Impero (ovvero Austria, Ungheria, Cechia, Slovacchia, Paesi Bassi) il titolo di Cavaliere ereditario (Edelfrei) \u00e8 superiore a quello di Nobile e si colloca per rango ad un livello immediatamente inferiore a quello di Barone, perch\u00e9 di diretta concessione imperiale. Stessa cosa vale per Spagna e Portogallo, in cui il Cavalierato ereditario ha rango inferiore a quello di Barone, ma superiore a quello di Patrizio e Nobile cittadino.\nIn Sicilia.\nIn Sicilia gli attuali cavalieri ereditari discendono dai militi regi, titolo che fino al XV secolo fu usato per designare una dignit\u00e0 feudale di grado inferiore rispetto al barone e, successivamente, divenne riconoscimento puramente onorifico. Dall'inizio del XVI secolo invalse l'uso di appellare cavalieri gli ultrogeniti di famiglie che godevano di titoli maggiori. In Sicilia i cavalieri derivano dall'Ordine del Cingolo perch\u00e9 investiti direttamente dal re. La trasmissione del cavalierato era diretta a tutti i discendenti, talvolta agli eredi di ambo i sessi. Successivamente il titolo fu abbandonato con l'introduzione del titolo di marchese, duca, principe. I pochi che non si elevarono a tali titoli mantennero il cavalierato. Tra queste famiglie della piccola aristocrazia feudataria, poi latifondista, si ritrovano i Natoli, Tripoli, Patern\u00f2 e gli Zito \nAlla famiglia Natoli venne concesso il cingolo Militare, con il titolo di Cavaliere, dal re Carlo V, Cavaliere del Sacro Romano Impero, poich\u00e9 a proprie spese il 4 maggio 1523 arm\u00f2 due galee per fronteggiare nel mar Adriatico i nemici che attaccavano il Vaticano.\nGuido Roberti Tripoli partecipa alla quinta crociata tra il 1219 e il 1222 venendo nominato vescovo di Tripoli. I suoi discendenti assumono la denominazione da Tripoli, poi semplicemente Tripoli. Nel 1420 un Alberto Tripoli si allontana da Reggio nell'Emilia in seguito agli sconvolgimenti che dilaniano la citt\u00e0, assume feudi nel palermitano e nel messinese, ha inizio il ceppo siciliano della famiglia con il titolo di cavaliere ereditario.\nI membri della famiglia Patern\u00f2 ebbero importanti cariche nell'ambito del governo della Sicilia e furono insigniti dei seguenti ordini cavallereschi: Cavalieri del Cingolo Militare e dello Speron d'Oro, dell'Ordine di Santiago di San Giacomo della Spada, del Ordine Supremo della Santissima Annunziata, dell'Insigne e reale ordine di San Gennaro, dell'Ordine Imperiale di Santo Stanislao (Russia), dell Ordine di Sant'Anna). Furono di diritto Grandi di Spagna in quanto pretori di Palermo. Alla met\u00e0 del XV secolo entrarono a fare parte dell'ordine di Malta, cui diedero un Luogotenente del gran maestro dell'Ordine di Malta e tre Gran Priori.\nIn Sardegna.\nIl titolo di cavaliere \u00e8 diffusissimo in Sardegna, generalmente abbinato con la nobilt\u00e0 sarda; l'insignito di questi due titoli e ogni suo discendente maschio da maschio \u00e8 Cavaliere Nobile Don (seguito sempre dal nome di battesimo o dal nome e cognome, mai dal solo cognome). In epoca aragonese, infatti, oltre ai rari titoli di generoso e a quelli feudali di signore e di barone, altri non erano disponibili giacch\u00e9 gli aragonesi non conoscevano titolo superiore a quello di conte (titolo degli stessi Sovrani, con predicato di Barcellona) e il titolo di visconte veniva concesso o ai parenti della Casa Regnante o ad altissimi funzionari, in genere militari. Inoltre la creazione di cavalieri e nobili aveva anche la funzione di contrastare in sede parlamentare il potere della nobilt\u00e0 feudale.\nL'uso divenne tipico del Regno di Sardegna e fu continuato in epoca spagnola e sabauda, fino alla fusione perfetta del 1847.\nI due titoli di cavaliere e di nobile potevano essere concessi insieme o, pi\u00f9 spesso, separatamente, anche se in epoca sabauda solitamente i due diplomi erano concessi nella stessa data.\nL'ordinamento dello stato nobiliare italiano riconosceva il trattamento di \"don\" e \"donna\", fra gli altri, alle famiglie sarde decorate dei titoli di cavaliere ereditario e di nobile.\nLe donne appartenenti alle famiglie di cavalieri nobili per nascita o matrimonio sono indicate come \"Nobile Donna\" (e anche qui il nome di battesimo o nome e cognome, mai il cognome da solo), poich\u00e9 il titolo di \"cavaliere\" spettava solo ai maschi.\nPrima del secolo XVII con il titolo di cavaliere - posposto al nome - era indicato solo colui che, insignito di tale qualifica, era stato \"armato\" cavaliere in un'apposita cerimonia; i suoi discendenti (in linea maschile) invece posponevano al nome (preceduto dall'appellativo corrispondente alla loro condizione) il titolo di \"donzell\" o \"donzella\".\nIn Lombardia.\nPer l'articolo 3 del Regio Decreto (7 giugno 1943) secondo comma il titolo di cavaliere ereditario non poteva essere pi\u00f9 concesso ma soltanto riconosciuto agli aventi diritto se derivante da antiche concessioni. In effetti i titoli di Signore e Cavaliere Ereditario (come anche quello di Visconte), non vennero mai conferiti dai re d'Italia dopo l'unificazione italiana.\nIn Piemonte.\nCome in Sicilia anche in Piemonte \u00e8 invalso l'uso di appellare cavalieri gli ultrogeniti di famiglie che godono di titoli feudali: per i nobili piemontesi questa consuetudine fu espressamente autorizzata dalla consulta araldica.\nAraldica.\nIn araldica questo titolo viene indicato da una corona sormontata da quattro perle (tre visibili).\nIl \"Cavaliere Nobile Don\" sardo ha una corona sormontata da sette perle o sette punte con perle (in uso anche come corona baronale).\nBibliografia.\nCon particolare riferimento alla nobilt\u00e0 sarda:"}
{"id": "907373", "revid": "775372", "url": "https://it.wikipedia.org/wiki?curid=907373", "title": "Universit\u00e0 in Florida", "text": "Lista delle Universit\u00e0 e College della Florida (USA):"}
{"id": "907374", "revid": "1272592", "url": "https://it.wikipedia.org/wiki?curid=907374", "title": "Poveglia", "text": "Poveglia \u00e8 un'isola della laguna di Venezia posta a sud, di fronte a Malamocco lungo il Canal Orfano, che collega la bocca di porto di Malamocco con Venezia. La sua superficie \u00e8 di 7,25 ettari, \u00e8 quindi un'isola abbastanza grande nel contesto lagunare. Conta 11 fabbricati.\nStoria.\nAnticamente era denominata \"Popilia\", probabilmente per la sua vegetazione (dal latino \"populus\" \"pioppo\") o in relazione alla vicina via Popilia-Annia, fatta costruire dal console romano Publio Popilio Lenate. Nelle antiche mappe cinquecentesche l'isola appare nominata anche nella forma \"Poveggia\".\nA seguito dell'invasione longobarda del VI secolo e della distruzione delle citt\u00e0 dell'entroterra (in particolare Padova ed Este), divenne uno dei centri di reinsediamento delle popolazioni in fuga verso le coste. Divenuta borgo e sede di un castello, il centro contribu\u00ec efficacemente, tra l'809 e l'810, alla resistenza di \"Metamauco\", l'antica capitale del ducato di Venezia, assediata dai Franchi. Gli abitanti di Popilia, per l'attiva parte avuta nella difesa dall'invasione franca, ricevettero una serie di privilegi, quali l'esenzione dalle tasse, dal servizio militare e dal remare nelle galee.\nNell'864 vi si insediarono le famiglie dei 200 fedelissimi servi di Pietro Tradonico che, in seguito alle rivolte scaturite dall'uccisore del doge, qui avevano ottenuto dal successore Orso I Partecipazio la concessione di terre e valli, con l'obbligo di censimento annuale e di atto d'omaggio da compiersi il secondo giorno di Pasqua, ed il diritto ad avere come governatore un castaldo ducale, affiancato da 27 consiglieri locali.\nPoveglia era un centro florido, sia dal punto di vista economico, sia demografico. Le famiglie locali (Musso, Boyso, Barbalongolo ecc.) erano impegnate nella pesca e nella salinatura, con interessi anche a Chioggia e a Pellestrina. A livello ecclesiastico, faceva capo alla pieve di San Vitale. La prosperit\u00e0 del centro \u00e8 pure testimoniata dall'insediamento, durante il dogado di Bartolomeo Gradenigo, di un podest\u00e0, la cui giurisdizione si estendeva anche sulle vicine Malamocco e Pellestrina.\nLa decadenza di Poveglia coincise con la guerra di Chioggia, allorch\u00e9 si decise di evacuarne la popolazione a Venezia. Nonostante la costruzione di una fortificazione (ottagono Poveglia), l'isola fu ugualmente occupata dall'ammiraglio genovese Pietro Doria, che da qui bombard\u00f2 il monastero di Santo Spirito. Al termine del conflitto Poveglia era completamente devastata e i suoi abitanti, in origine diverse centinaia, erano ridotti a poche decine.\nI povegliotti, tuttavia, mantennero per secoli la propria identit\u00e0, anche se ormai residenti a Venezia. Tradizionalmente impiegati nella pesca, furono fra i pochi a poter anche commercializzare i loro prodotti svolgendo la professione di \"compravendi pesce\". Assieme a quelli dei Nicolotti e Arsenalotti, il loro rappresentante aveva il privilegio di sedere sul Bucintoro accanto doge nel corso della festa della Sensa. Ebbero, inoltre, una propria confraternita (intitolata, non a caso, a San Vitale) con sede nella chiesa di San Trovaso e poi in quella di Sant'Agnese, nella cui parrocchia si concentrava la gran parte dei Povegliotti.\nLa repubblica si interess\u00f2 pi\u00f9 volte al recupero dell'isola, offrendola ora ai camaldolesi (1527), ora agli stessi povegliotti (1661), ma ottenne sempre dei rifiuti. Solo pi\u00f9 tardi si decise di sfruttarne la vicinanza al porto di Malamocco (allora unico accesso alla laguna adatto alle grandi navi), adibendola a stazione per il rimessaggio e la sosta delle imbarcazioni e per l'immagazzinamento di attrezzature di bordo. In seguito le sue funzioni si orientarono sempre pi\u00f9 verso fini sanitari: assegnata al Magistrato alla Sanit\u00e0, dal 1782 le sue strutture servirono al controllo di uomini e merci e, all'occorrenza, da lazzaretto (le isole del Lazzaretto Vecchio e del Lazzaretto Nuovo erano divenute inadeguate). In due occasioni, nel 1793 e nel 1798, ospit\u00f2 gli equipaggi di due imbarcazioni ammalati di peste (furono probabilmente le ultime manifestazioni della malattia a Venezia).\nUna targa marmorea, rinvenuta nella costa ovest, riporta la seguente dicitura: \"ne fodias vita functi contagio requescunt MDCCXCIII\", ossia \"non scavate (disturbate) i morti per contagio in vita, riposano 1793\".\nMantenne le funzioni di stazione per la quarantena marittima per tutto l'Ottocento e fino al secondo dopoguerra. Nell'ultimo periodo gli edifici furono in parte adibiti a convalescenziario geriatrico, ma dal 1968 anche questo utilizzo venne dismesso e l'isola fu ceduta al Demanio.\nPer un periodo i suoi terreni furono assegnati ad un agricoltore, mentre gli edifici andavano progressivamente in rovina. Da allora l'isola \u00e8 stata oggetto di vari progetti di recupero, che tuttavia non sono mai stati attuati.\nNel 1997 il Centro Turistico Studentesco e Giovanile present\u00f2 un piano per la realizzazione di un ostello della giovent\u00f9; nel 1999, di conseguenza, il Ministero del Tesoro escluse Poveglia dai beni da vendere ai privati e la riconsegn\u00f2 al demanio perch\u00e9 venisse concessa al CTS, ma l'iniziativa non and\u00f2 in porto.\nDal 2003 l'isola \u00e8 gestita, come altre, da Arsenale di Venezia spa, compartecipata dal Comune di Venezia e dall'Agenzia del Demanio. Nel 2013, assieme a San Giacomo in Paludo, Poveglia \u00e8 stata messa in vendita per essere recuperata a fini turistici; il 6 marzo 2014 l'Agenzia del Demanio inserisce l'isola in un elenco di beni in un \"invito pubblico ad offrire\", cio\u00e8 tramite asta con riserva di valutazione della convenienza economica a vendere da parte di una Commissione istituita all'uopo.\nNell'aprile del 2014 \u00e8 nata un'associazione senza fini di lucro, \"Poveglia - Poveglia per tutti\", con lo scopo di partecipare al bando del Demanio per aggiudicarsi il possesso dell'isola per 99 anni e permetterne l'uso pubblico. Il 13 maggio 2014, giorno dei rilanci dell'invito pubblico ad offrire per Poveglia del Demanio, Luigi Brugnaro, patron di Umana, ha fatto l'offerta migliore di 513\u00a0000 euro. La Commissione del Demanio ha per\u00f2 ritenuto incongrua l'offerta e l'imprenditore, di conseguenza, si \u00e8 opposto a questa decisione annunciando il proprio ricorso al TAR.\nMonumenti e luoghi d'interesse.\nDell'antica pieve di San Vitale resta solo il campanile, risparmiato dalle soppressioni napoleoniche perch\u00e9 adibito a faro. L'orologio della torre, risalente al 1745 e oggi privo delle lancette, \u00e8 opera di Bartolomeo Ferracina.\nLa chiesa di Poveglia fu un luogo di culto di una certa importanza, in quanto vi si conservava un crocifisso in gesso e stucco del XV secolo, ritenuto miracoloso; si trova oggi nella parrocchiale di Malamocco. Sono andate perdute, invece, le tele raffiguranti \"Cristo condotto al Calvario\", di Giulia Lama, e il \"Miracolo del Crocifisso\", di Giovanni Battista Piazzetta.\nDiverse fonti indicano in Poveglia il luogo ove, nel 1510, fu seppellito il celebre pittore Giorgione, ma non c'\u00e8 certezza. Un'altra fonte indica ad esempio l'isola del Lazzaretto Nuovo quale luogo di sepoltura."}
{"id": "907375", "revid": "7521118", "url": "https://it.wikipedia.org/wiki?curid=907375", "title": "Caretta Caretta", "text": ""}
{"id": "907376", "revid": "2519", "url": "https://it.wikipedia.org/wiki?curid=907376", "title": "Generale Andrea Ferrari", "text": ""}
{"id": "907377", "revid": "339392", "url": "https://it.wikipedia.org/wiki?curid=907377", "title": "Douch", "text": ""}
{"id": "907379", "revid": "339392", "url": "https://it.wikipedia.org/wiki?curid=907379", "title": "Deuch", "text": ""}
{"id": "907381", "revid": "339392", "url": "https://it.wikipedia.org/wiki?curid=907381", "title": "Duch", "text": ""}
{"id": "907382", "revid": "17351", "url": "https://it.wikipedia.org/wiki?curid=907382", "title": "S.25 Sunderland", "text": ""}
{"id": "907383", "revid": "57342", "url": "https://it.wikipedia.org/wiki?curid=907383", "title": "X-Men le origini - Wolverine", "text": "X-Men le origini - Wolverine (\"X-Men Origins: Wolverine\") \u00e8 un film del 2009 diretto da Gavin Hood, dedicato a Wolverine, supereroe dei fumetti della Marvel Comics. \u00c8 il primo film dedicato alla serie spin-off su Wolverine, nonch\u00e9 il quarto film della saga cinematografica degli \"X-Men\".\nHugh Jackman torna nel ruolo del protagonista (che, per la prima volta, pronuncia la sua peculiare frase dei fumetti \u00abSono il migliore in quello che faccio, ma quello che faccio non \u00e8 piacevole\u00bb) e viene affiancato da Liev Schreiber nel ruolo di Victor Creed; insieme a loro Danny Huston, Lynn Collins, Will.i.am, Taylor Kitsch e Kevin Durand.\nIl film \u00e8 uscito nelle sale in molti paesi del mondo il 1\u00ba maggio 2009, mentre in Italia il 29 aprile 2009. Ad accompagnare il film \u00e8 uscito l'omonimo videogioco pubblicato da Activision per Xbox 360, Nintendo DS, Wii, PlayStation 3, PlayStation Portable, PlayStation 2 e PC.\nTrama.\nCanada, 1845. James Howlett \u00e8 un ricco bambino dalla salute cagionevole, con la sola compagnia di Victor, il figlio adolescente del giardiniere della villa di famiglia: una notte quest'ultimo irrompe ubriaco in casa litigando con Elizabeth Howlett, la madre di James; il padre John va a vedere che succede e si sente una fucilata. James corre gi\u00f9 e trova il padre morto. Lo shock innesca l'apparizione dei suoi poteri mutanti e per la prima volta estrae degli artigli ossei. Il giovane si getta contro il giardiniere e lo trafigge; quest'ultimo muore rivelando al giovane James che, in realt\u00e0, \u00e8 suo figlio e che l'uomo morto a terra \u00e8 sempre stato un impostore. La madre \u00e8 terrorizzata e disgustata dai poteri del figlio e questi \u00e8 costretto a fuggire. Durante la fuga viene raggiunto da Victor, il quale gli spiega che ormai loro sono fratelli e, come tali, dovranno proteggersi a vicenda per sempre. James e Victor attraversano indenni molti luoghi di furenti battaglie del XIX e del XX secolo: dalla guerra di secessione americana alle trincee europee della prima e seconda guerra mondiale, dallo sbarco in Normandia alle foreste della guerra del Vietnam; durante questi avvenimenti Victor d\u00e0 sempre pi\u00f9 libero sfogo ai suoi istinti omicidi, mentre Jim si sforza di mantenerli entro un limite.\nCondannati per la morte di un ufficiale superiore, i due sono giustiziati senza risultato. Il giorno stesso ricevono la visita del maggiore William Stryker, che sta reclutando mutanti abili a combattere per una squadra speciale con privilegi particolari: i due accettano. La squadra di Stryker, oltre ai due, \u00e8 composta da: Wade Wilson, un mercenario incapace di chiudere la bocca, specialista nell'uso delle katane; Fred Dukes, muscoloso e capace di assorbire qualunque impatto; John Wraith, un teleporta; Zero, specialista nelle armi da fuoco e abituato a sparare senza fare domande; Bolt, capace di interagire con tutto ci\u00f2 che funziona a elettricit\u00e0. Durante una missione in Nigeria per cercare un meteorite a cui Stryker \u00e8 interessato, l'ennesima dimostrazione di bestialit\u00e0 da parte di Victor convince James a voltare pagina e lasciare per sempre il gruppo.\nSei anni dopo, nel 1979,James che adesso si fa chiamare \"Jimmy Logan\" \u00e8 tornato a casa, in Canada, sulle Montagne Rocciose; lavora come boscaiolo ed ha una relazione con Kayla \"Silver Fox\", una maestra di scuola. \u00c8 proprio la sua amata a raccontargli una leggenda sullo spirito della Luna e sul suo compagno Kuekuatsheu (in inglese Wolverine, cio\u00e8 \"ghiottone\"), da cui fu separata con l'inganno: una leggenda che rimarr\u00e0 impressa nella mente di Logan. Un giorno Stryker, ora colonnello, viene a trovarlo sostenendo che qualcuno sta uccidendo i vecchi componenti della squadra: Wade Wilson e Bolt sono gi\u00e0 morti. Stryker chiede aiuto a Logan per trovare l'assassino ma questo rifiuta. Il giorno seguente Kayla viene uccisa da Victor, ma Logan, avvertendo la presenza del fratello nei paraggi, interviene in ritardo; non pu\u00f2 far altro che trovare il corpo privo di vita della donna e capire che l'assassino di mutanti non \u00e8 altro che il fratello Victor. Logan si scontra con Victor in un bar, ma ha la peggio e quest'ultimo gli spezza gli artigli ossei. Ricoverato in ospedale, Logan incrocia Stryker accusandolo di non avergli detto subito che l'assassino dei mutanti fosse Victor, causando cos\u00ec anche la morte dell'amata. Stryker convince Logan che lo aiuter\u00e0 a trovare Victor e ad appagare la sua sete di vendetta, fornendogli delle armi indistruttibili con cui sconfiggerlo.\nNella base segreta di Alkali Lake, Logan viene sottoposto ad un dolorosissimo esperimento che ricopre il suo scheletro con adamantio, una lega metallica indistruttibile ricavata dal meteorite che, anni prima, Stryker cercava in Africa. La procedura riesce perfettamente con grande gioia di Stryker, che considera Logan l'Arma X. Ma quando il colonnello, credendolo in coma, manifesta l'idea di cancellargli la memoria per controllarlo, Logan - ora autonominatosi \"Wolverine\" - estrae i suoi nuovi artigli di adamantio e fugge dalla base. Wolverine trova rifugio nella vecchia casa degli anziani Hudson, i quali gli concedono vitto e alloggio. Purtroppo l'Agente Zero \u00e8 sulle sue tracce e uccide i due vecchi innocenti, incolpando Wolverine che riesce a fuggire e ingaggia una lotta furibonda contro l'esercito che Stryker gli ha scagliato contro. Una volta ucciso l'Agente Zero, Wolverine riparte con l'obiettivo di trovare non solo Victor ma, ora, anche Stryker.\nWolverine rintraccia Wraith, ora gestore di una palestra di boxe a Las Vegas, nella quale combatte Fred \"Blob\" Dukes, ormai diventato estremamente obeso e quasi imbattibile. Dopo un incontro di boxe, \"Blob\" rivela a Wolverine che Stryker e Victor lavorano ancora insieme su un'isola dove rapiscono mutanti e fanno degli esperimenti su di loro. Nel frattempo Victor giunge ad un liceo e rapisce la sua ultima preda, un ragazzo di nome Scott Summers (successivamente conosciuto come Ciclope), mutante in grado di sparare raggi ottici dai suoi occhi, e lo consegna a Stryker. Blob non pu\u00f2 aiutare Wolverine in quanto ignaro di dove si trovi l'isola, ma gli rivela che l'unico che potrebbe dirglielo \u00e8 un mutante che era prigioniero di Stryker e, fortunatamente, \u00e8 riuscito a fuggire: il suo nome \u00e8 Remy LeBeau, un giocatore d'azzardo di New Orleans detto Gambit. Logan si reca, in compagnia di Wraith, a Las Vegas e incontra Gambit. Intanto Victor e Wraith si scontrano e quest'ultimo ha la peggio: Victor lo uccide e ne preleva il DNA (in questa occasione gli rivela che ha gi\u00e0 ucciso Blob). Quando Logan scopre che Victor ha ucciso Wraith ormai \u00e8 troppo tardi: furioso, Logan si batte con Victor. Purtroppo Gambit, che ha frainteso Logan e lo ha scambiato per qualcuno che lavora con Stryker e che vuole riportarlo nell'isola, inizia a combattere con Logan cos\u00ec da favorire la fuga di Victor. Dopo un breve scontro, Logan fa capire a Gambit di non essere un agente e che ha bisogno del suo aiuto per arrivare all'isola e uccidere Stryker. Nel frattempo Stryker sta creando un essere chiamato \"Arma XI\", usando per crearlo il corpo di Wade Wilson e unendo insieme diversi poteri di mutanti nonostante la riluttanza del generale Munson, che gli rivela di essere a conoscenza del suo passato (il figlio, un mutante di nome Jason che ora \u00e8 tenuto sotto ghiaccio da Stryker, ha ucciso sua moglie) e di voler chiudere i suoi esperimenti: Stryker non accetta il pensiero del generale e lo uccide.\nGambit conduce Wolverine sull'isola (Three Mile Island) con il suo aereo e riesce a entrare nella base. Qui Stryker spiega che \u00e8 stato prelevato il DNA dai mutanti che sono stati uccisi e quelli presi come prigionieri per combinarli insieme e creare un solo supermutante, detto l'Arma XI. Stryker rivela che l'ultimo pezzo del puzzle era il DNA di Logan e che ha dovuto spingerlo a vendicarsi per ottenerlo. Non a caso Logan scopre che Kayla Silverfox \u00e8 ancora viva e che la sua morte \u00e8 stata inscenata solo per portare Wolverine a subire l'esperimento. Stryker inoltre svela a Wolverine che anche Kayla \u00e8 una mutante in grado di manipolare i pensieri delle persone semplicemente toccandole e gli fa credere che la ragazza, ormai sotto minaccia di Stryker, lo abbia imbrogliato; sentitosi tradito, Wolverine scappa dalla base. Victor comunica a Stryker che la sua missione di cattura dei mutanti \u00e8 terminata e che ora vorrebbe ottenere la sua ricompensa promessa a lungo da Stryker: subire un esperimento per divenire invincibile. Stryker, per\u00f2, spiega a Victor che non potr\u00e0 subire alcun esperimento in quanto \u00e8 pi\u00f9 debole del fratello e non sopravviverebbe all'operazione. Nello stesso momento Kayla gli chiede di poter liberare sua sorella Emma, mutante in grado di poter cambiare pelle in diamante: anche nel suo caso Stryker non mantiene la promessa. \u00c8 chiaro che Stryker li abbia solo usati per i suoi scopi e questo porta Victor ad avere un attacco di rabbia nei confronti di Kayla la quale urla e attira l'attenzione di Logan che torna alla base e si scontra con Victor. Ormai con la vittoria in pugno, Wolverine decide di non uccidere Victor bens\u00ec solo di stordirlo poi, convinto da Kayla, decide di liberare tutti i giovani mutanti, compresi la sorella Emma e il giovane Scott Summers.\nDeciso ad abbattere Wolverine, Stryker attiva Arma XI (chiamato \"Deadpool\") comandandolo a distanza e facendolo scontrare con il mutante dagli artigli di adamantio. Intanto i giovani mutanti fuggono insieme a Kayla ma un attacco improvviso da parte delle guardie di Stryker costringe Kayla, ferita, a rimanere a terra. I mutanti fuggono trovando la via d'uscita grazie al giovane Scott Summers il quale \u00e8 guidato da una voce entrata nella sua testa.\nWolverine si batte con Arma XI, il quale sembra avere la meglio, ma Victor arriva in soccorso del fratello e insieme riescono ad abbattere Arma XI, decapitato da Wolverine. La torre di raffreddamento sulla quale hanno combattuto \u00e8 rimasta danneggiata e sta per crollare; Victor riesce a fuggire, non prima di aver detto a Wolverine che il loro cammino s'incrocer\u00e0 nuovamente in futuro e di avergli giurato che lo protegger\u00e0 sempre (\u00absiamo fratelli e i fratelli si proteggono sempre\u00bb). Wolverine viene salvato da Gambit e i due si dividono nuovamente con dei compiti ben precisi: trovare Stryker e portare in salvo i giovani mutanti prigionieri. Wolverine trova Kayla ferita a terra e cerca di portarla in salvo ma viene fermato da Stryker, il quale gli spara dei proiettili di adamantio che lo abbattono momentaneamente e gli fanno perdere la memoria. Kayla riesce, grazie al suo potere, a far andare via Stryker, dopodich\u00e9 muore.\nIntanto i giovani mutanti riescono a fuggire e incrociano Charles Xavier, il quale rivela a Scott di essere stato lui la voce nella sua testa a guidarli ad uscire. I giovani mutanti si uniscono a Xavier e scappano. Gambit, assicuratosi che i mutanti siano in salvo, torna da Wolverine che, una volta rinvenuto, non ricorda pi\u00f9 nulla del suo passato: Gambit gli rivela che lui \u00e8 \"Logan\" e lo convince a scappare dall'isola.\nNella fuga i due trovano il corpo privo di vita di Kayla e Wolverine si ferma ad osservarla, ma ammette di non conoscerla. Gambit intravede dei carri armati avvicinarsi, Wolverine decide di trovare da solo la propria strada e Gambit fugge augurandogli buona fortuna.\nA met\u00e0 dei titoli di coda un'altra scena vede Stryker raggiunto da alcuni militari che lo arrestano per essere uno dei probabili responsabili della morte del generale Munson.\nDopo i titoli di coda Wolverine \u00e8 in Giappone a bere. La cameriera gli chiede se sta bevendo per dimenticare e il mutante risponde che, in realt\u00e0, beve per ricordare.\nEsiste anche una scena alternativa dopo i titoli di coda, che mostra il braccio di Arma XI cercare qualcosa a terra, che si rivela essere la sua stessa testa. La afferra, si sveglia e con la bocca non pi\u00f9 cucita sussurra \u00abShhh!\u00bb.\nProduzione.\nDavid Benioff \u00e8 stato chiamato per lavorare alla sceneggiatura del film nel 2004; Jackman ha costantemente lavorato con lui alla stesura, oltre ad aver assunto anche i panni di produttore. La sceneggiatura \u00e8 stata conclusa nell'ottobre del 2006, quando Jackman ha dichiarato che sarebbe stato necessario almeno un anno prima dell'uscita; ad essa collabor\u00f2 anche David Ayer.\nPer la regia inizialmente la produzione pens\u00f2 a Zack Snyder, che aveva stupito i produttori dopo la direzione di \"300\". Tuttavia Snyder era gi\u00e0 impegnato con \"Watchmen\", trasposizione cinematografica dell'omonima miniserie a fumetti di Alan Moore e Dave Gibbons.\nLa produzione pens\u00f2, allora, a Len Wiseman e a Bryan Singer, quest'ultimo gi\u00e0 regista di \"X-Men\" e \"X-Men 2\". Brett Ratner era in trattativa con gli studios per assumere le redini del progetto, dopo aver girato \"X-Men - Conflitto finale\", ma non si raggiunse un accordo.\nNel luglio del 2007 venne infine scelto il premio Oscar Gavin Hood, grazie ai parallelismi individuati da Hugh Jackman con il protagonista del precedente film di Hood, \"Il suo nome \u00e8 Tsotsi\".\nDopo la scelta di Hood come regista, Skip Woods fu ingaggiato per revisionare e riscrivere la sceneggiatura di Benioff.\nLe riprese del film sono iniziate il 18 gennaio 2008 e si sono concluse il 23 maggio. Gran parte di esse si sono svolte ai Fox Studios Australia di Sydney e solo alcune in Nuova Zelanda. Il 14 febbraio 2008 la 20th Century Fox ha pubblicato in rete la prima foto del set. Il budget del film \u00e8 stato di circa 150.000.000 $.\nIn seguito ad alcuni problemi di produzione nel gennaio 2009 sono state predisposte delle riprese aggiuntive, realizzate negli studi Fox di Vancouver.\nAccoglienza.\nIncassi.\n\"X-Men le origini - Wolverine\" ha ottenuto un incasso pari a $ in Nord America e $ nel resto del mondo, di cui $ in Italia, per un incasso totale di $.\nCritica.\nIl film ha ricevuto recensioni miste dalla critica cinematografica. L'aggregatore di recensioni Rotten Tomatoes riporta una percentuale di gradimento del 38% con un voto medio di 5.1 su 10, basandosi su 252 recensioni, mentre il sito Metacritic attribuisce al film un punteggio di 40 su 100 in base a 39 recensioni."}
{"id": "907384", "revid": "17351", "url": "https://it.wikipedia.org/wiki?curid=907384", "title": "Short S.25", "text": ""}
{"id": "907388", "revid": "834", "url": "https://it.wikipedia.org/wiki?curid=907388", "title": "S.25", "text": ""}
{"id": "907389", "revid": "287204", "url": "https://it.wikipedia.org/wiki?curid=907389", "title": "Wolverine (disambigua)", "text": "Il termine Wolverine, che in inglese significa \"ghiottone\", si pu\u00f2 riferire a:"}
{"id": "907395", "revid": "365223", "url": "https://it.wikipedia.org/wiki?curid=907395", "title": "Guerra anti-sottomarina", "text": ""}
{"id": "907396", "revid": "438678", "url": "https://it.wikipedia.org/wiki?curid=907396", "title": "Il 7 e l'8", "text": "Il 7 e l'8 \u00e8 un film del 2007, diretto da Salvatore Ficarra, Valentino Picone e Giambattista Avellino e interpretato dal duo comico Ficarra e Picone. Insieme ai due comici, nella pellicola fa il suo debutto cinematografico la ballerina Eleonora Abbagnato.\nIl film ha ottenuto nel 2007 una candidatura ai David di Donatello e ai Nastri d'argento per il miglior regista esordiente.\nTrama.\nPalermo, 6 gennaio 1975. Nel reparto maternit\u00e0 di una clinica, l'infermiere Gino La Monica, per rivalersi sul destino che gli ha fatto perdere l'opportunit\u00e0 di aggiudicarsi il primo premio della lotteria di Capodanno, poich\u00e9 il suo biglietto differisce di un solo numero rispetto a quello vincente (il 7 al posto dell'8), decide di scambiare i neonati delle culle 7 e 8.\nI due bambini crescono cos\u00ec l'uno nella famiglia dell'altro, ignari dello scambio. Tommaso diventa un piccolo delinquente che vive a casa della madre, vedova, insieme alla sorella Eleonora; mentre Daniele \u00e8 un fuoricorso alla facolt\u00e0 di giurisprudenza, figlio di un oppressivo colonnello dei Carabinieri e fidanzato con un'assistente universitaria, Marcella. Tommaso e Daniele sono due individui profondamente diversi, per temperamento, storia personale e livello sociale. Una trentina di anni dopo, avviene tra di loro un incontro casuale, anzi, uno scontro: l'uno di corsa perch\u00e9 in ritardo a un colloquio con il relatore della tesi in universit\u00e0, l'altro mentre scappa dai poliziotti che lo inseguono per contrabbando.\nIl destino li riunisce, e una serie di elementi li porta a rendersi conto dello scambio che li ha visti protagonisti da neonati. Da quel momento, la consapevolezza di essere l'uno al posto dell'altro innesca una serie di equivoci che sembra non avere mai fine. Quando finalmente risalgono al La Monica, che gli rivela tutto, subentra un nuovo colpo di scena, poich\u00e9 mentre Daniele cerca di rivelare alla madre che in realt\u00e0 lui non \u00e8 suo figlio, viene alla luce l'esistenza di un terzo padre, quello naturale di Tommaso, tale Mimmo Barresi, che era stato condannato a una lunga pena per omicidio.\nIndagando, l'unico indizio che Tommaso e Daniele scoprono su Barresi \u00e8 una cartolina arrivata qualche settimana prima da un misterioso paese calabrese, San Giovanni in Calice. I due partono quindi alla volta della regione insieme a Eleonora, la quale intanto si era invaghita di Daniele; questo, prima che Tommaso le riveli la verit\u00e0. Giunti a un convento francescano, qui fanno la conoscenza di frate Antonio, dal quale vengono a sapere che Barresi \u00e8 morto un paio di anni prima. Delusi, i tre tornano a Palermo dove scocca il colpo di fulmine tra Tommaso e Marcella, mentre Eleonora e Daniele imparano a volersi bene come fratello e sorella, aspettando il tempo propizio per svelare la verit\u00e0 ai propri genitori i quali, da par loro, non sospettano nulla pur essendosi nel frattempo conosciuti meglio in seguito alle peripezie dei loro figli.\nIn realt\u00e0, il frate incontrato a San Giovanni in Calice \u00e8 Mimmo Barresi, preda di rimorsi per la sua vecchia vita, il quale, dopo essersi confrontato con il suo superiore, lascia il convento deciso ad assumersi le sue responsabilit\u00e0 paterne nei confronti del figlio.\nProduzione.\nFicarra &amp; Picone, lanciati dal piccolo schermo in trasmissioni cabarettistiche quali \"Zelig\" e \"L'ottavo nano\", dopo aver esordito al cinema nel 2002 come attori in \"Nati stanchi\" provano il grande salto di qualit\u00e0 passando alla regia. Girato con la collaborazione di Giambattista Avellino.\nRiprese.\nIl film \u00e8 stato girato principalmente a Palermo (provincia e Altavilla Milicia) e Messina (provincia e nel borgo medievale di Santa Lucia del Mela, quest'ultimo ambientazione del fittizio paese di San Giovanni in Calice), oltre ad alcune sequenze a Villa San Giovanni, nella provincia calabrese.\nDistribuzione e incassi.\nIl film \u00e8 uscito in Italia il 16 marzo 2007. Ha incassato nel primo weekend circa euro, e totalmente circa euro. Quindi un buon successo di pubblico, al quale si \u00e8 accompagnato anche il gradimento della critica. Il DVD \u00e8 stato messo in commercio il 5 settembre 2007, mentre la colonna sonora il 13 aprile 2007.\nScene eliminate.\n\u00c8 stata eliminata la scena in cui viene spiegato il motivo che spingeva Tommaso a rubare i cartelli stradali, e cio\u00e8 perch\u00e9 aveva intenzione di rivenderli in stock a prezzo scontato ai sindaci dei paesini siciliani. La scena \u00e8 presente nei contenuti speciali dell'edizione home video."}
{"id": "907401", "revid": "2056951", "url": "https://it.wikipedia.org/wiki?curid=907401", "title": "Promissione ducale", "text": "La promissione ducale (in latino \"promissio domini ducis\") era il giuramento costituzionale pronunciato da ciascun Doge della Repubblica di Venezia all'atto dell'assunzione della carica: in essa veniva promessa fedelt\u00e0 alla \"Repubblica\" ed erano riconosciute le limitazioni ai propri poteri.\nIstituito per la prima volta nel 1148, il testo della \"promissio\", continuamente aggiornato e modificato ad ogni nuova elezione, veniva redatto da un'apposita commissione di \"Promissori ducali\": fondamentale per la forma repubblicana e consiliare dello Stato, esso costituiva l'atto con cui il Doge, effettivamente sovrano eletto (formalmente la carica corrispondeva all'antico \"Dux\" della \"Venetia\"), si privava dell'esercizio del potere e del diritto di successione in favore del sistema oligarchico.\nCollegamenti esterni.\nhttp://www.treccani.it/enciclopedia/promissione-ducale_%28Enciclopedia_Italiana%29/"}
{"id": "907402", "revid": "2146488", "url": "https://it.wikipedia.org/wiki?curid=907402", "title": "Salvatore Ficarra", "text": "Biografia.\nDal 1993 al 1996 partecipa alla serie televisiva \"Grand Hotel Cabaret\". Nell'estate 1997 \u00e8 tra i comici della trasmissione di Raiuno \"Va ora in onda\".\nAssieme a Valentino Picone, conosciuto nel 1993 in un villaggio turistico, ha creato il duo \"Ficarra e Picone\", con il quale ha partecipato alle trasmissioni \"Zelig\", \"Zelig Circus\", \"Gnu\", \"L'ottavo nano\" e dal 2005 al 2020 ha condotto numerose edizioni di \"Striscia la notizia\".\nHa fatto il suo debutto cinematografico a 29 anni come comparsa nel film \"Chiedimi se sono felice\" di Aldo Giovanni e Giacomo nella scena finale tra il pubblico urlando \"Pirandello sei un poeta\" ad Aldo.\nHa recitato anche come protagonista insieme a Picone nei film \"Nati stanchi\" del 2002, \"il 7 e l'8\" del 2007, \"La matassa\" del 2009, \"Anche se \u00e8 amore non si vede\" del 2011, \"Andiamo a quel paese\" del 2014, \"L'ora legale\" del 2017 e \"Il primo Natale\" del 2019. I due hanno anche recitato nel film \"Baar\u00eca\" di Giuseppe Tornatore. L'1 gennaio 2022, dopo mesi lontani dalle scene, esce su Netflix la loro prima serie dal titolo Incastrati.\nVita privata.\nNel 2006 ha sposato Rossella Leone con cui ha avuto due figli. \u00c8 un grande tifoso del Palermo, ha composto l\u2019inno ufficiale dei rosanero insieme ai Tinturia."}
{"id": "907405", "revid": "287204", "url": "https://it.wikipedia.org/wiki?curid=907405", "title": "Ustept", "text": ""}
{"id": "907406", "revid": "110157", "url": "https://it.wikipedia.org/wiki?curid=907406", "title": "Quadrato unitario", "text": "Un quadrato unitario \u00e8 un quadrato con lati di lunghezza 1. Spesso con \"il\" quadrato unitario si intende il particolare quadrato con vertici (0, 0), (1, 0), (0, 1) e (1, 1).\nNel piano reale.\nIn un sistema di riferimento cartesiano di coordinate (x, y) il quadrato unitario \u00e8 definito come il quadrato formato dai punti del piano in cui sia x che y sono compresi tra 0 e 1. In altre parole, il quadrato unitario \u00e8 il prodotto cartesiano I \u00d7 I, dove I denota l'intervallo unitario. La scelta di considerare l'intervallo unitario aperto o chiuso, cos\u00ec come quella di a quali estremi far terminare l'intervallo, non \u00e8 univoca e dipende dall'utilizzatore, ma solitamente si sceglie come I l'intervallo chiuso [0,1].\nNel piano complesso.\nNel piano complesso, i vertici del quadrato unitario sono in 0, 1, i, e 1 + i."}
{"id": "907413", "revid": "484362", "url": "https://it.wikipedia.org/wiki?curid=907413", "title": "Corno ducale", "text": "Il corno ducale \u00e8 il copricapo indossato dai dogi di Venezia e portato al disopra di una cuffia candida, simile al camauro papale, dono annuale delle monache di San Zaccaria. Composto di una corona circolare e di un berretto appuntito nella parte posteriore, il corno ducale richiamava nella forma il berretto frigio indossato dai soldati bizantini e dal dux veneziano nei tempi pi\u00f9 antichi. Era portato, ma in forma pi\u00f9 piccola rispetto a quello del doge, anche a coronamento del velo dorato della dogaressa, sua consorte.\nNel tempo i vari corni ducali si sono andati impreziosendo di inserti in damasco, perle e pietre preziose. Andato in disuso con la caduta della Repubblica, tuttora campeggia nello stemma della \"Citt\u00e0 di Venezia\" sostituendo, per concessione presidenziale, la tradizionale corona muraria della citt\u00e0."}
{"id": "907415", "revid": "1272592", "url": "https://it.wikipedia.org/wiki?curid=907415", "title": "Lisa Cuddy", "text": "Lisa Cuddy \u00e8 un personaggio fittizio della serie televisiva statunitense \"Dr. House - Medical Division\". La dottoressa Lisa Cuddy, interpretata da Lisa Edelstein e doppiata da Roberta Pellini nella versione italiana, \u00e8 capo dell'ospedale Princeton-Plainsboro Teaching Hospital, l'ospedale dove lavora House, in cui \u00e8 primaria di medicina, anche se pratica ormai raramente la professione medica diretta, essendo amministratrice del complesso sanitario del Princeton-Plainsboro.\nBiografia.\nLa storia personale di Cuddy (chiamata abitualmente \"la Cuddy\") \u00e8 finora per lo pi\u00f9 sconosciuta. L'episodio \"Il caso House\" rivela che ha curato House quando ha avuto un infarto alla gamba destra. Cuddy \u00e8 ebrea (come lo \u00e8 il Dott. James Wilson): infatti si pu\u00f2 vedere una menorah sulla sua scrivania. In numerosi episodi viene menzionato il fatto che ha studiato in scuole ebree, anche se non \u00e8 chiaro se segua o no i precetti religiosi dell'ebraismo tranne in una puntata quando fa battezzare la figlia con quella che potrebbe essere una cerimonia di battezzamento ebraica.\nMolto di ci\u00f2 che \u00e8 noto circa la dottoressa Cuddy \u00e8 stato rivelato nell'episodio \"Sensi di colpa\". Ha fatto gli studi universitari all'Universit\u00e0 del Michigan nello stesso periodo di House: non era ancora laureata e House era gi\u00e0 una \"leggenda\". Durante la conversazione con Stacy Warner nello stesso episodio, ha accennato di desiderare di essere una dottoressa gi\u00e0 dall'et\u00e0 di 12 anni, che si \u00e8 laureata alla scuola di medicina a 25 anni e che \u00e8 diventata la prima e la pi\u00f9 giovane donna a capo di un reparto a 32 anni (mentendo all'anagrafe ospedaliera, poich\u00e9 in realt\u00e0 ne aveva solo 29). E se nell'episodio \"Dalle 5 alle 9\" potremo seguire una giornata tipo di Cuddy, sar\u00e0 durante il corso della settima stagione che scopriremo molto altro sulla sua vita; sia sul trascorso lavorativo che, soprattutto, su quel che concerne la sfera del privato. La specializzazione della dottoressa Cuddy \u00e8 l'endocrinologia.\nRachel.\nNella terza stagione, House continua a fare osservazioni che si concludono con la conclusione che Cuddy \u00e8 incinta. Ma in \"Pazzi d'amore\" Cuddy non \u00e8 ancora incinta, come provato da un test di gravidanza negativo che lei getta via. Nell'episodio \"Aspettando Giuda\" le \u00e8 affidata la procura medica provvisoria di una giovane paziente, ma ha moltissima difficolt\u00e0 nel curarla ed involontariamente prende una decisione medica che induce al peggioramento della bambina. Cuddy riconosce che suoi tentativi di inseminazione artificiale sono falliti dopo che House le dice assai aspramente che \u00ab\u00e8 una buona cosa che non tu non sia riuscita a diventare madre\u00bb.\nSembra, cos\u00ec, che lei abbia perso la maggior parte della speranza di essere madre, dicendo che non ha \u00abil manuale di maternit\u00e0 nei suoi geni\u00bb. Cuddy poi confessa a Wilson di aver fatto tre tentativi di inseminazione, una delle quali ha portato ad un aborto spontaneo.\nNell'episodio \"Joy\" della quinta stagione, annuncia a Wilson e a House di essere riuscita ad adottare una bambina. La madre naturale per\u00f2, prima di partorire la piccola, viene ricoverata al Plainsboro per delle complicazioni. Cuddy riesce a salvare sia la madre che la figlia (che ha intenzione di chiamare Joy). Tuttavia la madre, desiderosa di dare un senso alla propria vita attraverso l'affetto per la figlia, rifiuta alla fine dell'episodio di lasciare la bambina in adozione a Cuddy, causando la disperazione di quest'ultima.\nNello stesso episodio, Cuddy bacia House.\nDurante l'episodio \"Gioia al Mondo\", viene ricoverata nel Princeton-Plainsboro Teaching Hospital un'adolescente, Natalie. Il caso si presenta molto difficile, ed \u00e8 proprio Cuddy a formulare la giusta diagnosi, cio\u00e8 eclampsia, una malattia che pu\u00f2 insorgere in gravidanza: la ragazza confessa allora di aver partorito di nascosto una bambina asfittica, e di averla abbandonata credendola morta. I danni sono per\u00f2 troppo gravi e Natalie non pu\u00f2 essere salvata. Cuddy, che si \u00e8 fatta coinvolgere molto dalla storia della ragazza, si reca nell'edificio abbandonato dove questa avrebbe partorito: l\u00ec trova una coppia di senzatetto che ha trovato la neonata, in realt\u00e0 ancora viva, e dopo una breve discussione preleva la bambina e la porta in ospedale. Dopo la morte di Natalie, i parenti decidono di dare la piccola in adozione; Cuddy se la fa affidare e la ribattezza Rachel.\nPochi giorni dopo, la casa della dottoressa, straordinariamente disordinata, viene visitata da un assistente sociale, e la neomamma \u00e8 terrorizzata dall'idea di perdere la figlia, ma l'assistente sociale si mostra comprensivo: le spiega che lei \u00e8 proprio il genere di donna pi\u00f9 adatto all'adozione.\nProprio a causa di Rachel in \"Bimba dentro\" Cuddy decide di affidare i suoi compiti amministrativi alla dottoressa Allison Cameron, che per\u00f2 alla fine dell'episodio si dimette, dicendo che autorizzava House ad esami troppo rischiosi; per vendicarsi, ella gioca al diagnosta dei dispetti, anche fisici, ma si riappacifica presto.\nI primi problemi materni di Cuddy risalgono proprio a questo episodio: valuta seriamente di ripudiare Rachel, perch\u00e9 afferma di non provare felicit\u00e0 con lei; Wilson cerca in ogni modo di convincerla a tenere la bambina. In seguito, in preda ad un moto di crisi, urla a Rachel di smettere di piangere e il pianto di questa termina: crede perci\u00f2 di essere riuscita a stabilire un contatto con la bambina, e decide di tenerla.\nRapporti coi colleghi.\nCon House.\nLa dottoressa Cuddy \u00e8 l'unica a riuscire a tenere testa a House (ci\u00f2 \u00e8 favorito dalla sua posizione come capo di House, ma lo stesso Wilson afferma che Cuddy \u00e8 l'unica di cui House abbia fiducia, come professionista e come persona), deve spesso assecondare le particolari richieste di House e solitamente \u00e8 da lui derisa per le gravi conseguenze del suo comportamento difettoso, tuttavia Lisa Cuddy riesce a controllare House e a far s\u00ec che il suo comportamento quasi paranoide sia funzionale alla cura dei pazienti e al buon andamento degli affari ospedalieri. Cuddy si configura come una delle due \"coscienze\" di House, insieme a Wilson, e come un pilastro al quale fare riferimento. Cuddy deve anche forzare House per completare il suo dovere settimanale richiesto alla clinica, imponendogli, spesso con forza, stratagemmi, ricatti, ore di ambulatorio. La sua posizione la obbliga spesso a prendere delle decisioni morali ed etiche estremamente difficili per quanto riguarda la cura dei pazienti (specialmente nelle situazioni in cui House insiste sul fatto che procedure altamente pericolose e spesso illegali siano l'unica possibilit\u00e0 di sopravvivenza del paziente).\nCuddy ammira molto il diagnosta ed \u00e8 disposta a rischiare molto per lui (per esempio in \"Il minore dei mali\" arriva mettere in gioco la propria carriera e 100 milioni di dollari di finanziamento all'ospedale per non licenziarlo), dicendo che apprezza ci\u00f2 che fa per l'ospedale e per i pazienti ed \u00e8 per questo che non lo caccia. House, d'altra parte, afferma esplicitamente di essere attratto dalla direttrice (o meglio, come specifica House \"da alcune sue parti\"). \nC'\u00e8 spesso un certo grado di tensione sessuale nel rapporto tra Cuddy e House, con cui in \"Dolci chili di troppo\" arriva a condividere l'ufficio. Sebbene dalle prime puntate sembrasse implicito che i due avessero avuto un rapporto sessuale o romantico trascorso, niente era stato confermato fino al sedicesimo episodio della terza stagione \"Top Secret\". In \"Joy\" i due arrivano a baciarsi, senza per\u00f2 sviluppare un vero e proprio rapporto. Nel finale della sesta stagione, \"Aiutami\", Cuddy ammette di non essere riuscita a scordarsi di House durante la sua relazione con Lucas, che lo ama e che per questo l'ha lasciato. Dopo questa dichiarazione House la bacia e la stagione si chiude con loro che continuano a baciarsi mano nella mano nel bagno della casa di House. L'apertura della settima stagione ci rivela un lato diverso di Cuddy e, insieme di House. In \"E adesso?\" infatti, ci viene mostrato uno squarcio delle prime ore della loro relazione. Questo aspetto rester\u00e0 al centro di tutta la stagione, nonostante la storia tra i due si chiuda, alla fine dell'episodio \"Hollywood, Hollywood\", in cui oltre ad aver assistito ad un ricovero della stessa Cuddy, potremo vedere una versione del tutto inedita di Gegory House e del suo team. Nell'episodio, House, preoccupato per la sua fidanzata, non trova il coraggio di starle vicino durante il ricovero, ma successivamente le rimane accanto, purtroppo Lisa scopre che Gregory aveva preso delle pillole per trovare il coraggio di assisterla, dunque chiude con lui capendo che non cambier\u00e0 mai, nonostante lo ami. Il personaggio di Lisa Cuddy chiude drammaticamente e drasticamente ogni rapporto con House, nell'episodio \"Andare avanti\" (finale di stagione) in cui, in maniera del tutto scioccante, House trova un modo tutto suo per \"fare i conti\" con la fine della relazione con Cuddy, infatti sfonda con un'auto il salotto della casa di Lisa, dopo averla vista a pranzo con un uomo presentatole dalla sorella di lei. Interrogata dalla polizia per quanto accaduto, Lisa richiede che House sia arrestato non appena trovato o se si fosse mai avvicinato a lei o a un qualsiasi membro della sua famiglia. All'inizio dell'ottava stagione, la spiegazione sulla scelta di Lisa Cuddy di abbandonare il Princeton Plainsboro viene solamente sfiorata da House nei primi minuti di \"Venti Vicodin per la vita\". Cuddy non apparir\u00e0 neanche nell'ultimo episodio, n\u00e9 come allucinazione n\u00e9 al funerale di House, lasciando intendere che tra i due ogni rapporto \u00e8 definitivamente concluso.\nCon Lucas.\nNella sesta stagione, Cuddy si fidanza con Lucas, un investigatore privato che tempo prima lavorava per House e che aveva conosciuto casualmente, mentre quest'ultimo investigava di nascosto nel suo ufficio. Alla fine dell'ultima puntata lei dice ad House di aver rotto con Lucas e lo bacia.\nCon Wilson.\nVerso la fine della seconda stagione, nell'episodio \"La forza \u00e8 dentro di noi\" Cuddy ha chiesto al dottor Wilson un appuntamento. Credendo che Cuddy potesse essere interessata a lui per un consulto oncologico, Wilson, essendo impaurito a chiederglielo, rub\u00f2 il suo cucchiaio per esaminare la sua saliva cercando degli indicatori del cancro, ma il risultato fu negativo. Il risultato inoltre ha rivelato che i suoi livelli ormonali erano estremamente alti e questo incurios\u00ec House. Una volta interrogata da House, Cuddy ammise che desiderava un bambino e stava decidendo se chiedere a Wilson il suo sperma per una fecondazione in vitro. Cos\u00ec House acconsent\u00ec a mantenere il suo segreto e l'aiut\u00f2 con le iniezioni per la fertilit\u00e0, cos\u00ec come l'aiut\u00f2 anche nella scelta dei suoi donatori potenziali di sperma; alla fine della terza stagione ha avuto alcuni appuntamenti con l'oncologo, che per\u00f2 non hanno portato a nulla; comunque, Wilson la incoraggia spesso in momenti di difficolt\u00e0, come quando voleva adottare un bambino. Quando Cuddy riesce ad adottare Rachel ma comincia ad avere inevitabilmente i primi problemi a gestire sia lei che l'ospedale, Wilson la sprona ad accettare aiuto e a non tentare di gestire tutto da sola."}
{"id": "907418", "revid": "484362", "url": "https://it.wikipedia.org/wiki?curid=907418", "title": "Kaniv", "text": "Kaniv () \u00e8 una citt\u00e0 dell'Ucraina sita lungo le rive del fiume Dnepr nell'oblast' di \u010cerkasy, Ucraina centrale. \u00c8 uno dei porti sul fiume Dnepr posizionati pi\u00f9 nell'entroterra. La popolazione stimata al proprio interno ammonta a 26.426 unit\u00e0.\nTaras \u0160ev\u010denko, considerato il fondatore della letteratura ucraina, \u00e8 sepolto in una collina poco distante dall'abitato. La citt\u00e0 ospita inoltre un museo interamente dedicatogli.\nStoria.\nLa prima menzione di Kaniv in un documento risale al 1149, anche se vi \u00e8 chi pensa che la citt\u00e0 fosse stata fondata nel X secolo. Nel medioevo ricopriva un'importante funzione strategica in quanto era posizionata lungo la Via variago-greca. Da principio facente parte della Rus' di Kiev nel XIV secolo fu annessa al Granducato di Lituania. Fu saccheggiata dai Turchi nel 1458.\nNel 1569 Kaniv entr\u00f2 a far parte del Regno polacco e divent\u00f2 presto uno dei pi\u00f9 importanti centri cosacchi in Ucraina. Nel 1556 secolo le fu concesso il Diritto di Magdeburgo, ma l'espansione economica della cittadina fu arrestato da epidemie, incendi e rivolte cosacche. Durante il Diluvio fu occupata dalle forze di Bohdan Chmel'nyc'kyj (in polacco: Bohdan Chmielnicki) nel 1648. Nel 1768 fu conquistata da uno dei capi della Koli\u00efv\u0161\u010dyna, Maksym Zalizniak. A causa di un pogrom verificatosi in tale periodo, molti tra ebrei ed esponenti della szlachta furono uccisi. Dopo la Seconda Spartizione della Polonia il paese cos\u00ec come gran parte dei territori vicini cadde sotto il dominio dell'Impero russo. Nel 1787 Kaniv fu visitata dalla zarina Caterina II che qui incontr\u00f2 il Re polacco Stanislao II di Polonia.\nDurante l'ultimo periodo della Prima guerra mondiale, l'11 maggio 1918, nei pressi della citt\u00e0 si combatt\u00e9 la Battaglia di Kaniv, nella quale le forze del II Corpo polacco e le legioni polacche guidate da J\u00f3zef Haller de Hallenburg fallirono nello sfondare le linee austro-tedesche assestate sul fronte russo. Kaniv fu inoltre campo di battaglia in altre due occasioni: la prima nel 1920 durante la Guerra civile russa quando la citt\u00e0 fu pi\u00f9 volte teatro degli scontri tra le truppe nazionaliste ucraine e quelle bolsceviche, successivamente, durante la Seconda guerra mondiale la citt\u00e0 fu inoltre il sito di uno spettacolare quanto fallimentare lancio di paracadutisti sovietici.\nEconomia.\nTra le attivit\u00e0 economiche presenti si possono enumerare la centrale idroelettrica sul Dnepr, e numerose industrie per la produzione e l'inscatolamento di frutta, verdura e condimenti. \u00c8 inoltre presente una grande industria produttrice di latte e formaggio.\nAmministrazione.\nGemellaggi.\nKaniv \u00e8 gemellata con:"}
{"id": "907420", "revid": "110157", "url": "https://it.wikipedia.org/wiki?curid=907420", "title": "Kitchen sink", "text": "In informatica, l'espressione kitchen sink (letteralmente, \"lavello della cucina\"), noto anche come \"swiss army knife\" (\"coltellino svizzero\"), denota un \"anti-pattern\" che ricorre frequentemente nella progettazione e lo sviluppo di programmi per calcolatore.\nUn kitchen sink \u00e8 un'interfaccia eccessivamente complessa, contenente un numero di operazioni eccessivo e molto eterogeneo. Le principali conseguenze di questo anti-pattern, tutte derivate dalla complessit\u00e0, sono la difficolt\u00e0 di utilizzo, manutenzione, debugging e documentazione. Esempi di interfacce eccessivamente complesse sono comuni soprattutto tra i programmi commerciali.\nGeneralmente si risolve o si minimizza questo problema in diversi modi:\nL'espressione si richiama alla frase inglese \u00abeverything but the kitchen sink\u00bb, usata nel senso ironico di \"una quantit\u00e0 di cose per la maggior parte inutili\"; in italiano si potrebbe rendere con \"[si \u00e8 portato dietro] tutto tranne il lavello della cucina\"."}
{"id": "907432", "revid": "80339", "url": "https://it.wikipedia.org/wiki?curid=907432", "title": "Idrolisi acida", "text": ""}
{"id": "907433", "revid": "80339", "url": "https://it.wikipedia.org/wiki?curid=907433", "title": "Idrolisi basica", "text": ""}
{"id": "907437", "revid": "115423650", "url": "https://it.wikipedia.org/wiki?curid=907437", "title": "Monte Arv\u00e8nis", "text": "Il monte Arv\u00e8nis (\"Norv\u00e8nas\" in friulano) \u00e8 una montagna delle Alpi Carniche, alta 1.968\u00a0m s.l.m., in provincia di Udine: nonostante l'altezza non particolarmente elevata, \u00e8 una delle montagne pi\u00f9 conosciute della Carnia, tanto che durante la prima guerra mondiale in seno all'8\u00ba Reggimento alpini venne creato il \"battaglione Monte Arv\u00e8nis\", decorato con la medaglia di bronzo al valor militare.\nAscensione.\nLa via normale alle vetta \u00e8 un percorso di tipo escursionistico: da Ovaro si sale alla frazione di Lenzone a 600\u00a0m, quindi per carreggiabile si arriva alla Malga Arven\u00f9tis a 1.515\u00a0m.; da qui si prende la mulattiera a destra che sale alla Malga Cl\u00e0upa a 1.646\u00a0m, poi per un costone si giunge alla vetta; si pu\u00f2 raggiungere in breve la forcella a 1.840\u00a0m che divide l'Arv\u00e8nis dal Tamai (1.970\u00a0m)."}
{"id": "907438", "revid": "729019", "url": "https://it.wikipedia.org/wiki?curid=907438", "title": "Luigi Ferdinando di Prussia (1772-1806)", "text": "Biografia.\nTerzo figlio del principe Augusto Ferdinando di Prussia e della moglie principessa Anna Elisabetta Luisa di Brandeburgo-Schwedt, quindi nipote di Federico il Grande.Il nome Ferdinando (dal padre) fu adottato per distinguerlo dal quasi coetaneo cugino di secondo grado Luigi, figlio del re Federico Guglielmo II.\nIl principe Luigi Ferdinando imbocc\u00f2 subito la carriera militare e combatt\u00e9 nella guerra della Prima Coalizione ricevendo subito il grado di generale. Prese parte alla campagna del duca di Brunswick contro la Repubblica Francese e fu ferito nell'Assedio di Magonza del 1793.\nEgli appartenne al cerchio delle persone che nel 1805 si strinsero attorno alla regina Luisa nella convinzione di dover affrontare Napoleone Bonaparte e che cerc\u00f2 con l'aiuto del barone di Stein di convincere in proposito il re di Prussia. Nel maggio di quell'anno consegn\u00f2 con il barone Stein al re un rapporto relativo. Il re in un primo tempo rifiut\u00f2 ma infine cedette ed ordin\u00f2 la mobilitazione.\nScoppiata la guerra, mosse contro Napoleone con il suo Corpo d'Armata ed il 10 ottobre 1806 attacc\u00f2 l'avanguardia dell'ala sinistra della \"Grande Arm\u00e9e\", comandata dal Maresciallo di Francia Jean Lannes, durante la battaglia di Saalfeld con truppe numericamente superiori a quelle del generale francese. Nel tentativo di sventare una manovra di accerchiamento da parte dei francesi, si impegn\u00f2 personalmente per arginare l'arretramento dei suoi ma fu ucciso in un corpo a corpo con un sottufficiale degli ussari francesi, certo Jean-Baptiste Guindey, di Laruns.\nParticolarmente dotato si segnal\u00f2 come musicista, filosofo e politico. Lasci\u00f2 molte composizioni musicali e scritti politici.\nDal matrimonio morganatico con la contessa cattolica francese Maria Adelaide de la Grange, nel 1797 nacque a Magdeburg il figlio Teodoro Klitsche de la Grange (Theodor Friedrich Klitsche de la Grange).\nTramite il figlio illegittimo Luigi di Wildenbruch fu il nonno dello scrittore Ernesto di Widenbruch e trisavolo del combattente della Resistenza tedesca Peter Yorck von Wartenburg. In periodo romantico, la sua precoce morte in battaglia, unitamente alla sua notoriet\u00e0, lo rese assai popolare."}
{"id": "907440", "revid": "287204", "url": "https://it.wikipedia.org/wiki?curid=907440", "title": "Contea di Chattooga", "text": "La contea di Chattooga, in inglese Chattooga County, \u00e8 una contea dello Stato della Georgia, negli Stati Uniti. La popolazione al censimento del 2000 era di 25.470 abitanti. Il capoluogo di contea \u00e8 Summerville.\nGeografia fisica.\nLo United States Census Bureau certifica che l'estensione della contea \u00e8 di 812 km\u00b2, di cui 812 km\u00b2 composti da terra e 0 km\u00b2 composti di acqua.\nStoria.\nLa contea venne costituita il 28 dicembre 1838."}
{"id": "907442", "revid": "363629", "url": "https://it.wikipedia.org/wiki?curid=907442", "title": "ACIS (software)", "text": "ACIS \u00e8 un software del genere dei kernel per la modellazione geometrica. ACIS \u00e8 usato da molti sviluppatori del software in parecchie industrie per il \"Computer-Aided Design\", cio\u00e8 come strumento per la Progettazione Assistita da Calcolatore (l'acronimo inglese CAD), \"Computer-Aided Manufacturing\", cio\u00e8 Fabbricazione Assistita da Calcolatore (l'acronimo inglese CAM), e CAE (dall'inglese Computer-Aided Engineering), cio\u00e8 \"Ingegneria assistita dal computer\".\nACIS si \u00e8 sviluppato interamente in C++, con un'architettura di OOP che fornisce un'architettura molto robusta per la modellazione 3D.\nIl formato file \u00e8 .sat."}
{"id": "907453", "revid": "253269", "url": "https://it.wikipedia.org/wiki?curid=907453", "title": "George Peppard", "text": "Biografia.\nNacque a Detroit, nel Michigan, nel 1928, figlio di un costruttore edile della zona, George Peppard Sr., e della cantante d'opera Vernelle Rohrer. Dopo il diploma a Dearborn (Michigan) e una laurea in ingegneria alla Purdue University, decise di tentare la carriera artistica e nel 1949 esord\u00ec sulle scene teatrali a Pittsburgh. Successivamente, negli anni 1950 si trasfer\u00ec a New York per studiare all'Actors Studio, dove segu\u00ec i corsi del maestro Lee Strasberg, esordendo poi a Broadway a met\u00e0 del decennio e lavorando anche nelle prime serie televisive, tra cui \"The United States Steel Hour\" (1956), ove conobbe Paul Newman.\nBiondo, dotato di presenza fisica e di un sorriso radioso, nel 1957 Peppard debutt\u00f2 nel cinema con \"Un uomo sbagliato\" di Jack Garfein, con protagonista Ben Gazzara, cui fece seguito la partecipazione al film \"\" (1959) di Lewis Milestone, mentre in televisione comparve in un episodio della popolare serie \"Alfred Hitchcock presenta\", esperienze che gli permisero, poco dopo, di essere scelto per il ruolo del figlio illegittimo di Robert Mitchum in \"A casa dopo l'uragano\" (1960) di Vincente Minnelli, film interpretato anche da Eleanor Parker e che riscosse un ottimo successo. Contemporaneamente continu\u00f2 a lavorare a Broadway, dove nel 1958 recit\u00f2 in \"The Pleasure of His Company\", che lo port\u00f2 a firmare un contratto in esclusiva con la MGM. \nDopo aver rinunciato nel 1960 al ruolo di Vin nel film \"I magnifici sette\" (poi interpretato da Steve McQueen) di John Sturges, nel 1961 fu l'indimenticabile coprotagonista di Audrey Hepburn in \"Colazione da Tiffany\" di Blake Edwards, film che consacr\u00f2 definitivamente il talento di Peppard. Negli anni seguenti recit\u00f2 in film di vario genere, tra cui \"La conquista del West\" (1962) di registi vari, \"L'uomo che non sapeva amare\" (1964) di Edward Dmytryk, accanto a Carroll Baker, \"Operazione Crossbow\" (1965) di Michael Anderson, con Sophia Loren, \"La caduta delle aquile\" di (1966) di John Guillermin, in cui interpret\u00f2 il ruolo di un pilota di aerei da guerra tedesco, \"Tobruk\" (1967) di Arthur Hiller, \"Due stelle nella polvere\" (1967) di Arnold Laven, \"Il castello di carte\" (1968) di John Guillermin, ove lavor\u00f2 al fianco di Orson Welles ed Inger Stevens, e \"4 per Cordoba\" (1970) di Paul Wendkos, accanto a Giovanna Ralli, tutte pellicole che dopo il capolavoro di Edwards del 1961 dettero ulteriore smalto alla carriera dell'attore. Nel 1968 interpret\u00f2 il suo ultimo ruolo brillante, accanto a Mary Tyler Moore, nella commedia \"Una meravigliosa realt\u00e0\" di George Seaton. Tuttavia, dopo i grandi successi degli anni sessanta, la parabola artistica di Peppard inizi\u00f2 lentamente a decadere, con frequenti partecipazioni a film minori e in genere di scarso successo.\nNon riuscendo pi\u00f9 a trovare ruoli soddisfacenti al cinema, Peppard si dedic\u00f2 al piccolo schermo, lavorando in diverse serie televisive, tra cui \"Banacek\" (1972-1974), e \"Doctors Hospital\" (1975). Nel 1978 decise di produrre, dirigere e interpretare una pellicola tutta sua, \"Cinque giorni da casa\"; i risultati per\u00f2 furono deludenti e . L'insuccesso della pellicola e proprio a causa dell'alcol, nei successivi anni gli furono offerti ruoli in pellicole spesso mediocri.\nNel 1981 gli venne offerto il ruolo di Blake Carrington nella serie \"Dynasty\": Peppard gir\u00f2 l'episodio pilota con Linda Evans e Bo Hopkins, ma rifiut\u00f2 pi\u00f9 tardi la parte a causa di disaccordi con gli autori della serie, cosicch\u00e9 venne rimpiazzato nella serie regolare da John Forsythe. Nel 1983, dopo il rifiuto di James Coburn, accett\u00f2 invece di interpretare la parte del colonnello John \"Hannibal\" Smith nella serie televisiva \"A-Team,\" che fino al 1987 riscosse grande successo di pubblico sia negli Stati Uniti sia all'estero. La sua ultima apparizione al cinema risale al 1992.\nVita privata.\nPeppard si spos\u00f2 cinque volte:\nSmise di bere alla fine degli anni settanta e successivamente si adoper\u00f2, negli ultimi anni della sua vita, per aiutare le persone vittime della dipendenza da alcol.\nNel 1992, dopo aver conosciuto e subito sposato la sua quinta moglie, Laura Taylor, gli venne diagnosticato un cancro ai polmoni. La Taylor gli rimase vicino, assistendolo negli ultimi 18 mesi di vita. Nonostante la malattia, Peppard continu\u00f2 a lavorare, completando - poco prima di morire - l'episodio pilota per una nuova serie televisiva, derivata dal telefilm \"Matlock\". \nPeppard mor\u00ec nel 1994, all'et\u00e0 di 65 anni, di polmonite per complicazioni causate dalle cure a cui era sottoposto per combattere il cancro ai polmoni, nella sua casa di Los Angeles. \u00c8 sepolto nella tomba di famiglia nel Northview Cemetery di Dearborn, nella contea di Wayne, in Michigan.\nDoppiatori italiani.\nNelle versioni in italiano dei suoi film, George Peppard \u00e8 stato doppiato da:"}
{"id": "907461", "revid": "110157", "url": "https://it.wikipedia.org/wiki?curid=907461", "title": "Crioturbazione", "text": "Nei gelisol (suoli di permafrost), la crioturbazione si riferisce alla mescolanza di materiali compresi nei vari livelli del suolo fino alla roccia in posto a causa del processo ripetuto di gelo e disgelo.\nLa crioturbazione si verifica in misura variabile nella maggior parte dei gelisol. L'origine della crioturbazione risiede nel modo in cui, durante l'autunno, il congelamento ripetuto del suolo provoca la formazione di cunei di ghiaccio nelle parti pi\u00f9 facilmente erodibili della roccia madre. Se questa \u00e8 dura, pu\u00f2 causare un'erosione abbastanza profonda della roccia nel corso di molti anni. Nel corso di questo processo continuo, durante l'estate, quando uno \"strato attivo\" si forma nel suolo, questo materiale eroso pu\u00f2 facilmente muoversi sia dalla superficie del suolo verso il basso che dal piano del permafrost verso l'alto.\nQuando questo processo succede, il materiale del suolo superiore gradualmente si essicca (dato che l'umidit\u00e0 del suolo si muove dalla strato superficiale caldo a quello pi\u00f9 freddo nella parte superiore del permafrost) in modo da formare una struttura granulare con molte caratteristiche forme cristalline (come le lenti di ghiaccio). La separazione dei materiali con grana fine da quelli grossolani produce \"conformazioni\" peculiari nei diversi tipi di suolo.\nL'estensione della crioturbazione nei gelisol varia in modo considerevole, molto pi\u00f9 nei siti esposti (dove i turbel dominano dappertutto) che in quelli al riparo come le valli (dove gli orthel non sono influenzati in modo significativo dalla crioturbazione)."}
{"id": "907462", "revid": "2163589", "url": "https://it.wikipedia.org/wiki?curid=907462", "title": "Episodi di Lost (terza stagione)", "text": "La terza stagione della serie televisiva Lost \u00e8 stata trasmessa per la prima volta negli Stati Uniti dall'emittente ABC dal 4 ottobre 2006 al 23 maggio 2007.\nIn Italia \u00e8 stata trasmessa in prima visione dal canale satellitare Fox dal 1\u00ba ottobre al 3 dicembre 2007 e in chiaro su Rai 2 a partire dal 3 dicembre 2007.\n\u00c8 la prima stagione in cui J. J. Abrams non lavora come scrittore. La trama \u00e8 divisa in due filoni narrativi: il gruppo sulla spiaggia e il gruppo catturato dagli Altri, di cui finalmente vengono svelati molti misteri.\nStoria di due citt\u00e0.\nTrama.\nNei vari flashback si rivede la dura relazione tra Jack e il padre, che diventa ancora pi\u00f9 difficile per via di Sarah. Jack infatti \u00e8 molto geloso del nuovo ragazzo di Sarah e cerca in tutti i modi di scoprire chi sia. Chiamando i numeri della rubrica di Sarah scopre che uno appartiene al padre e per questo discutono, e Jack lo aggredisce finendo in prigione, ma Sarah gli paga la cauzione.\nJack, Kate e Sawyer si ritrovano prigionieri nel villaggio degli Altri e proveranno in tutti i modi ad ottenere risposte dai loro sequestratori. I tre si trovano in celle diverse: Kate \u00e8 in uno spogliatoio, Sawyer in una gabbia per gli orsi, Jack in una prigione sott'acqua.\nSawyer cerca di scappare grazie all'aiuto di un altro prigioniero di nome Carl, ma entrambi verranno catturati di nuovo. Kate viene costretta ad indossare un abito elegante e a fare colazione con Ben, che le dir\u00e0 che le prossime due settimane saranno molto impegnative; subito dopo verr\u00e0 trasferita nella cella di fronte a quella di Sawyer.\nJuliet va da Jack portandogli del cibo e trattandolo con affetto e comprensione, ma lui va fuori di testa perch\u00e9 vuole sapere dove sono i suoi amici e la prende prigioniera minacciando di ucciderla. Ben gli dice che non importa se la uccider\u00e0 quindi Jack apre una porta e lui e Juliet vengono travolti da un'ondata d'acqua, ma si salvano. Tornati nella prigione, Juliet dice a Jack di sapere tutto sul suo passato; allora il dottore le domanda se Sarah \u00e8 felice, e lei risponde che ora Sarah \u00e8 molto felice.\nL'episodio termina con Ben che dice a Juliet che ha fatto un ottimo lavoro.\nLa ballerina di vetro.\nTrama.\nMentre a Kate e Sawyer viene assegnato il compito di spaccare pietre e raccoglierle all'interno del villaggio degli Altri, Sayid insieme a Sun e Jin organizzano un'imboscata contro un gruppo degli Altri. Sayid ha capito che qualcosa \u00e8 andato storto a Jack e non ha nessuna intenzione di ritornare indietro: \u00e8 deciso ad accendere un enorme fuoco sulla spiaggia in corrispondenza del punto in cui hanno attraccato la barca, per attirare gli Altri e tendere un agguato dal bosco. Mentre si organizzano, Sayid e Jin decidono che \u00e8 meglio che Sun stia sulla barca, comunicandole dove pu\u00f2 trovare la terza pistola. Il gruppo degli Altri per\u00f2 arriva direttamente sulla barca, senza passare dalla spiaggia e Sun per difendersi spara ad una donna per poi buttarsi in acqua per non essere rapita. Nei vari flashback viene descritta la storia del tradimento di Sun con il suo maestro d'inglese che le dice di voler andare in America insieme a lei, poco prima che suo padre li sorprenda insieme Sun gli dice che non pu\u00f2 perch\u00e9 \u00e8 una donna sposata. Poco dopo il padre di Sun convoca Jin e gli mostra la foto dell'insegnante di inglese di Sun dicendogli di portargli il messaggio e lui esegue portando Jae al suicidio. Sull'isola intanto, durante i lavori Sawyer decide di baciare Kate per vedere che cosa succede e la sera, tornati alle celle, Sawyer afferma che secondo lui nessuno di quei ragazzi di guardia \u00e8 preparato e fa sul serio mentre Juliet ucciderebbe senza problemi. Propone inoltre di aspettare che abbassino la guardia per tentare la fuga, ma poi si vede Ben che attraverso una serie di telecamere e microfoni sente che cosa si stanno dicendo i due nelle gabbie. L'episodio si conclude con un dialogo tra Ben e Jack: il primo dice al dottore che \u00e8 il 29 novembre 2004 e gli racconta tre fatti di attualit\u00e0; dopodich\u00e9 gli fa vedere la televisione, confermando che loro hanno rapporti con il resto del mondo, dicendogli che lui pu\u00f2 portarlo a casa.\nUlteriori istruzioni.\nTrama.\nLocke si sveglia senza voce dopo l'esplosione del bunker e decide di ottenere risposte dall'isola per capire cosa fare e, per fare ci\u00f2, entra in una capanna sudorifera: il suo prossimo compito sar\u00e0 di portare in salvo Eko. Nei flashback viene descritta la storia di John quando faceva parte di un misterioso gruppo di cacciatori e raccoglitori.\nOgnuno pensi per s\u00e9.\nTrama.\nSawyer escogita un piano per la fuga, ma il capo degli Altri lo rende mansueto rivelandogli che con un'operazione chirurgica gli hanno impiantato un pacemaker e se si agitasse il suo cuore potrebbe esplodere. E' tenuto inoltre a non dire nulla a Kate perch\u00e9 altrimenti lo metterebbero pure a lei . Questo rende tutto pi\u00f9 difficile per Sawyer. Intanto Jack prova a salvare la vita alla donna ferita durante il sequestro della barca di Desmond. Nei flashback viene descritta la storia di Sawyer in carcere e di come abbia fatto ad ottenere la riduzione della pena e uscire anzitempo.\nIl prezzo della vita.\nTrama.\nMr. Eko inizia ad avere ripetute visioni di suo fratello che gli suggerisce di cercarlo nella foresta e di confessarsi. Intanto Locke e alcuni volontari si recano nel bunker della stazione di monitoraggio \"Perla\" con i vari schermi di controllo e cercano di mettersi in contatto con qualche altro bunker dell'isola. In uno degli schermi compare un uomo con una benda sull'occhio (Mikhail), che si rende conto di essere osservato e che spegne subito la telecamera. Il gruppo decide di cercarlo. Nei flashback di Mr. Eko viene descritta la sua storia quando dovette sostituire suo fratello come prete nella sua comunit\u00e0.\nDopo aver trovato il fratello e dopo avergli confessato di non essere pentito delle proprie azioni, Mr. Eko si inoltra di nuovo nella giungla e si trova di fronte al mostro misterioso che aveva in precedenza attaccato Locke: il mostro si presenta sotto forma di violento fumo nero, che lo afferra e lo scaraventa contro gli alberi e il terreno. Proprio quando Locke e gli altri accorrono, il fumo scompare, e Mr. Eko muore tra le braccia di Locke, raccontandogli che i prossimi saranno loro.\nNel frattempo, presso il campo degli Altri, Jack riferisce a Ben di essere a conoscenza del tumore alla colonna vertebrale che lo sta uccidendo. La guida degli Altri ammette di averlo rapito proprio per farsi curare, e gli chiede di accettare di compiere l'operazione. Juliet, una degli Altri entrata in confidenza con Jack, gli confessa, con un abile stratagemma, che lei e alcuni suoi compagni desiderano che Jack non guarisca Ben, che considerano malvagio e pericoloso. Gli suggerisce quindi di accettare di operarlo, ma di commettere un errore fatale in modo da ucciderlo.\nLo voglio.\nTrama.\nDopo aver visto Kate e Sawyer insieme nella gabbia di quest'ultimo (nella quale la ragazza \u00e8 riuscita a entrare e dove hanno passato la notte assieme), Jack si convince a operare Benjamin per salvargli la vita a patto che lui lo aiuti a lasciare l'isola. Benjamin \u00e8 pronto per l'intervento quando due degli altri, per paura che il dottore faccia del male al loro capo, si recano alle gabbie con l'intento di uccidere Sawyer, per far rigare dritto sia Jack che Kate. I due si ribellano fino a quando Kate non viene minacciata da uno dei due aguzzini: a questo punto, per impedire che muoia anche lei, Sawyer decide di farsi uccidere, ma proprio quando l'uomo sta per premere il grilletto, viene chiamato attraverso il walkie talkie: Jack ha inciso la sacca renale di Ben, il quale ha al massimo un'ora di vita se non verr\u00e0 curato.\nJack quindi minaccia di lasciarlo morire se ai suoi amici non verr\u00e0 permesso di fuggire.\nNei flashback viene descritta la storia del matrimonio di Kate con un poliziotto che non sapeva nulla della sua vera identit\u00e0 di ricercata.\nNon a Portland.\nTrama.\nMentre Jack espone le sue condizioni, Sawyer e Kate riescono a fuggire raggiungendo la spiaggia e ricordandosi che, per\u00f2, non possono scappare: l'isola sulla quale sono tenuti prigionieri dista due miglia dall'isola sulla quale sono precipitati. Essi vengono raggiunti poco dopo da alcuni membri degli Altri che cercano di ucciderli (a causa anche degli ordini che hanno ricevuto da Juliet). Grazie ad Alex riescono a salvarsi: la ragazza \u00e8 disposta a prestar loro una barca per andarsene a patto che l'aiutino a liberare Karl, il suo fidanzato, che Ben ha imprigionato. Kate e Sawyer riescono nella missione.\nNel frattempo Ben si sveglia, durante l'intervento, e parla con Juliet. Dopo il dialogo la donna decide di aiutare Sawyer e Kate a scappare: li raggiunge sulla spiaggia e uccide l'uomo che sta per sparare a Sawyer, poi comunica a Alex che, nonostante lo desideri, non pu\u00f2 seguire Karl perch\u00e9 suo padre non approverebbe, cos\u00ec mentre Kate, Sawyer e il ragazzo scappano, la figlia della Rousseau resta a guardarli insieme a Juliet.\nJack, grazie a Juliet e al suo walkie talkie, ricomincia a operare Ben e riesce a salvargli la vita.\nNel flashback si racconta di come Juliet abbia deciso di andare sull'isola e della sua vita precedente.\nD\u00e9j\u00e0 vu.\nTrama.\nJohn e Sayid incontrano Desmond, Hurley e Charlie nella giungla per raccontar loro la verit\u00e0 sulla morte di Mr. Eko: solo loro dovranno essere a conoscenza del segreto che potrebbe spaventare tutti gli abitanti dell'isola. Mentre parlano Desmond fugge via, raggiunge la spiaggia e si tuffa in mare, ritornando in spiaggia dopo pochi minuti tenendo tra le braccia Claire che dopo poco riprende conoscenza.\nHurley e Charlie si chiedono come facesse Desmond a sapere che Claire fosse in pericolo e dato che lui si rifiuta di parlarne, lo fanno ubriacare con una bottiglia di whisky trovato nella tenda di Sawyer per cercare di farsi dire la verit\u00e0.\nAttraverso un flashback vengono descritte le visioni che Desmond ha avuto dopo aver girato la chiave. Si \u00e8 ritrovato a casa sua e ha rivissuto la sua vita con Penny fino al momento in cui le voleva chiederle di sposarlo, ma in quel momento ricorda che non lo avrebbe fatto, che il suo destino era arrivare sull'isola e girare la chiave, e cos\u00ec lascia Penny, e si ritrova nudo nella giungla. Racconta poi a Charlie che ha costruito il parafulmine e soccorso Claire per salvargli la vita: sia in un caso, sia nell'altro, lui avrebbe dovuto compiere quelle azioni restando ucciso.\n\u00abL'universo trova sempre il modo per correggere la rotta.\u00bb\nStraniero in terra straniera.\nTrama.\nJack \u00e8 rinchiuso nella gabbia che era stata di Sawyer perch\u00e9 ora la sua cella \u00e8 occupata da Juliet.\nAlex va a fargli visita per sapere il motivo che lo ha spinto a salvare Benjamin nonostante tutto quello che gli ha fatto e da lei Jack apprende che Juliet \u00e8 in pericolo di vita: sta per essere enunciato il verdetto che la condanner\u00e0 a morte per aver ucciso uno degli altri.\nAvendo saputo proprio da Juliet che Benjamin ha una grave infezione in seguito all'operazione, Jack si fa portare da lui e lo ricatta: gli fornir\u00e0 le cure necessarie affinch\u00e9 guarisca completamente a patto che lui impedisca l'uccisione di Juliet. Benjamin accetta.\nJack salva cos\u00ec Juliet che gli porta il pranzo subito dopo l'udienza. Jack cerca di darle sollievo con una foglia di aloe per la punizione che la donna ha comunque ricevuto, un'ustione sulla schiena a forma di stella, e i due si mettono d'accordo per essere sicuri che entrambi possano lasciare l'isola, come promesso da Ben.\nAlla fine dell'episodio il gruppo degli Altri torna a trasferirsi sull'altra isola: ora Sawyer e Kate sanno dove si trova il loro rifugio e potrebbero portarvici tutti i sopravvissuti allo schianto aereo per liberare Jack.\nNei flashback viene descritta la storia di Jack durante un suo soggiorno nell'isola di Phuket e del significato del suo tatuaggio: cammina tra noi ma non \u00e8 uno di noi.\nTricia Tanaka \u00e8 morta.\nTrama.\nSawyer e Kate tornano all'accampamento ed Hurley trova un furgoncino nella foresta che si intestardisce a voler far partire. Nei flashback viene descritta la storia di Hugo dopo la vittoria alla lotteria e del rapporto con suo padre, che l'aveva abbandonato da piccolo e si era ripresentato dopo la vincita. Gli aveva detto che per spezzare la maledizione doveva dare via tutti i soldi ma Hugo non l'aveva ascoltato ed era poi partito per l'Australia.\nDigitare 77.\nTrama.\nMentre Sawyer sfida Hurley a ping pong in spiaggia e perde, Kate, Sayid, John e Danielle - sulle tracce di Jack - trovano una stazione Dharma nella giungla. Il suo abitante \u00e8 un russo, Mikhail Bakunin, che spara e ferisce Sayid, ma poi finge di essere l'ultimo sopravvissuto del Dharma e lo cura. Il comportamento dell'uomo tuttavia insospettisce i naufraghi e scoppia un conflitto a fuoco. Al termine, Mikhail viene fatto prigioniero e Locke, dopo aver visto sul computer un filmato che indica di digitare 77 se la stazione \u00e8 stata attaccata dai nemici lo fa, ma essendo minata la stazione salta in aria. Era un avamposto per le telecomunicazioni (era la stazione denominata \"Fiamma\").\nFlashback: a Parigi, Sayid si guadagna da vivere facendo il cuoco, ma riceve una proposta di un altro lavoro in un ristorante arabo. Quando si presenta al colloquio, viene fatto prigioniero: il mandante \u00e8 una donna, che Sayid aveva torturato durante la guerra.\nPer via aerea.\nTrama.\nKate, Sayid, John e Danielle, assieme a Mikhail Bakunin fatto prigioniero, si avviano verso il campo degli Altri per liberare Jack.\nNel frattempo sulla spiaggia Desmond convince Charlie a non seguire le intenzioni di Claire che sono quelle di catturare dei gabbiani per affidare loro un messaggio.\nLa ragazza litiga con Charlie, senza sapere che Desmond sta tentando di salvargli la vita: nelle visioni di Desmond infatti, Charlie sarebbe precipitato da uno strapiombo per cercare di catturare un gabbiano. Sar\u00e0 Desmond a catturare il gabbiano, cos\u00ec da affidare un messaggio a chiunque lo catturi.\nFlashback: Claire ha un incidente con la madre, che finisce in coma. All'ospedale, mentre sta vegliando sulla donna, riceve la visita di Christian, che si rivela essere suo padre. Claire e Jack sono quindi fratellastri.\nL'uomo di Tallahassee.\nTrama.\nLocke, Kate e Sayid trovano il campo base degli Altri nella speranza di liberare Jack, ma scoprono che quest'ultimo stava per lasciare l'isola grazie ad un patto fatto con Ben. Per raggiungere il campo devono passare attraverso una recinzione ad onde soniche: Mikhail rivela che la recinzione non funziona ma per accertare che sia vero Locke lo spinge oltre i pali e l'uomo, in preda a convulsioni, muore. I tre tagliano quindi degli alberi e scavalcano la recinzione. Vedono Jack contento che gioca con alcuni degli Altri e vengono scoperti. Locke riesce ad entrate nella casa di Ben e a farsi dire dove \u00e8 il sottomarino per farlo esplodere: egli infatti non \u00e8 intenzionato a lasciare l'isola e vuole fare di tutto per impedire che qualcuno riesca a raggiungere la terraferma. Locke teme che, una volta tornato a casa, il miracolo che gli ha ridato l'uso delle gambe cessi di avere effetto e lui sia nuovamente costretto alla sedia a rotelle. Nel frattempo, Sayid (fatto prigioniero) riesce a comunicare con Alex e le dice che sua madre \u00e8 viva. Si intende chiaramente che gli Altri, a partire da Ben che si spaccia per suo padre, l'hanno ingannata dalla nascita.\nNei flashback viene narrato il passato di John e di come si sia rotto la schiena: il padre, dopo avergli rubato un rene, lo lancia dall'ottavo piano di un palazzo, scappando poi in Messico.\nLa puntata termina con Ben che mostra a Locke una stanza blindata, dentro la quale si trova prigioniero proprio suo padre.\nExpos\u00e9.\nTrama.\nNikki nasconde sottoterra qualcosa e sviene poco dopo sulla spiaggia accanto Sawyer e Hurley: i due si accorgono che la ragazza \u00e8 morta. I sopravvissuti scopriranno poco dopo anche Paulo, il ragazzo di Nikki, privo di sensi nella giungla. Sawyer riesce a trovare l'oggetto dissotterrato dalla ragazza e lo mostra ai suoi compagni: erano diamanti del valore inestimabile che i fidanzati stavano portando in America, dopo aver avvelenato il miliardario che li possedeva.\nNei flashback viene spiegata la storia di Nikki e Paulo da prima di naufragare a pochi momenti prima della loro morte. Dopo essere atterrati sull'isola, i due si danno alla ricerca disperata del loro bagaglio e un giorno Paulo lo trova sul fondo del laghetto dove Kate ha trovato la valigetta con le armi dello sceriffo. Il ragazzo decide di non rivelare che ha trovato i diamanti per paura che a Nikki importi soltanto di quelli e non pi\u00f9 di lui. Quando Nikki e Paulo prendono parte alla spedizione diretta alla stazione Perla, il giovane recupera nel bagno i diamanti che aveva nascosto precedentemente. Infatti, durante la loro ricerca, i ragazzi avevano trovato l'aereo dove muore Boone e la botola che conduceva alla stazione. Quando trova i diamanti, Paulo si reca da solo nella botola e nasconde in bagno il tesoro. Proprio in quel momento sente entrare qualcuno all'interno del bunker: sono Ben e Juliet, che osservano Jack attraverso gli schermi e discutono su come rapirlo. Paulo, quindi, era a conoscenza di ogni cosa molto prima di tutti i suoi compagni.\nNei flashback viene narrato come Nikki scopre che il ragazzo ha i diamanti e di come se ne impossessa: fa mordere Paulo da un ragno velenoso, che al momento del morso immobilizza un essere umano per otto ore, tanto da farlo sembrare morto anche ad un medico. Il morso per\u00f2 attira immediatamente centinaia di esemplari, che circondano i due ragazzi. Anche Nikki viene morsa, ma riesce a fuggire dalle migliaia di ragni e a sotterrare i diamanti.\nNikki e Paulo vengono dunque seppelliti vivi.\nAbbandonate.\nTrama.\nHurley avverte Sawyer che ci sar\u00e0 una votazione per espellerlo dalla comunit\u00e0, cos\u00ec quest'ultimo si impegna ad essere pi\u00f9 disponibile con le persone. Intanto gli Altri lasciano il loro villaggio e abbandonano narcotizzati Sayid, Jack, Kate e anche Juliet. Nei flashback viene descritta la storia di Kate quando incontr\u00f2 Cassidy Phillips e venne aiutata da lei a incontrare sua madre senza essere presa dall'ispettore di polizia che le era sempre alle costole. Kate e Juliet ammanettate insieme cercano di raggiungere la spiaggia e devono anche difendersi dal mostro di fumo, ma prima decidono di tornare alla base degli Altri e liberare Jack e Sayid. Jack torna con loro alla spiaggia portando per\u00f2 anche Juliet.\nUna di noi.\nTrama.\nJack, Kate e Sayid tornano al loro accampamento insieme a Juliet, che per\u00f2 non ispira fiducia ai sopravvissuti. La fiducia riesce a guadagnarsela quando Claire si ammala e lei riesce a curarla con dei farmaci che trova nella giungla.\nAlla fine si scopre che il suo abbandono e il suo intervento a Claire erano gi\u00e0 stati pianificati da lei e Ben.\nNei flashback viene descritta la storia di Juliet dalla sua partenza per l'isola fino al giorno dell'incidente aereo.\nPiovuta dal cielo.\nTrama.\nKate prova emozioni inaspettate quando vede Jack e Juliet insieme. Desmond guida una missione nella giungla dopo un'altra delle sue visioni, ma potrebbero esserci conseguenze impreviste per Charlie. Infatti invita lui Jin e Hugo a seguirlo dopo aver visto in una visione un elicottero cadere in mare e una donna paracadutarsi sull'isola, pensando che sia Penny. I tre trovano veramente una donna che per\u00f2 non \u00e9 Penny. \nIn un flashback, Desmond lascia la sua futura sposa per rispondere ad una chiamata pi\u00f9 importante, e si chiude in convento. Il padre superiore per\u00f2 gli dice che non \u00e8 quello il suo destino e lo manda via. In quel momento incontra per la prima volta Penny.\nData del concepimento.\nTrama.\nDopo aver compreso il destino delle altre donne incinte sull'isola prima di lei, Sun permette a Juliet di visitarla e scopre che il padre del bimbo che ancora deve nascere \u00e8 Jin, e dunque il concepimento \u00e8 avvenuto nell'isola. Nei flashback, Sun \u00e8 ricattata da una donna che conosce il passato di Jin e la minaccia di raccontarlo in giro, facendo cos\u00ec cadere vergogna su Jin.\nNel frattempo, si scopre che Mikhail \u00e8 ancora vivo e insieme a Desmond, Charlie, Hurley e Jin cura Naomi ma poi fugge. Nel finale dell'episodio, la donna si risveglia e dice ad Hugo che non stava cercando qualcuno del volo 815, perch\u00e9 avevano gi\u00e0 trovato l'aereo e non c'erano sopravvissuti.\nIl brigantino.\nTrama.\nJohn torna al campo e convince Sawyer a seguirlo alla Roccia Nera dicendogli di avere rapito Ben e invitandolo a ucciderlo; nella nave, per\u00f2, trover\u00e0, Anthony Cooper, il padre di John, che gli rivela che in passato tra i tanti nomi che ha usato durante le sue truffe, c'era anche Tom Sawyer, rivelandosi appunto come l'uomo che ha truffato la sua famiglia quando lui era piccolo. Dopo essere stato costretto da Sawyer a leggere la lettera che conservava per quando si fosse presentata l'occasione di incontrare il vero Sawyer, viene strangolato con la catena con cui era imprigionato. Uscito dalla Roccia Nera Locke consegna a Sawyer un registratore in cui si capisce che Juliet lavora per Ben, ma non torner\u00e0 alla spiaggia con lui, deve andare per la sua strada. Prende il corpo di suo padre e ritorna da Ben facendogli vedere che \u00e8 riuscito ad uccidere suo padre ed \u00e8 qui di pronto ad impegnarsi per l'isola. Ben infatti gli aveva detto che se voleva stare con loro doveva dare prova di essere speciale e per esserlo doveva liberarsi della persona di cui ancora aveva paura: suo padre. Ben era sicuro che non ci sarebbe riuscito e cos\u00ec Richard gli aveva dato un fascicolo su Sawyer e gli aveva suggerito i far uccidere suo padre da lui.\nNel flashback viene descritto il periodo di John al seguito degli Altri nel loro accampamento provvisorio.\nL'uomo dietro le quinte.\nTrama.\nJohn obbliga Ben a portarlo dal suo superiore, tale Jacob. Arrivati alla capanna di Jacob, Ben gli parla ma per John \u00e8 solo una sedia vuota e minaccia di uccidere Ben perch\u00e9 lo sta prendendo in giro. Poi Locke sente una voce e intravede Jacob che distrugge quasi la capanna. sconvolto esce dalla capanna. Ben lo porta fino ad una fossa piena di scheletri e poi gli spara. Locke cade nella fossa e Ben gli chiede cosa gli aveva detto Jacob: \"Ha detto aiutami\". Intanto Sawyer fa sapere agli amici il progetto di Juliet, che per\u00f2 era gi\u00e0 a noto a Jack. Nei flashback viene descritta la storia di Ben, dal suo arrivo sull'isola fino all'epurazione di tutto il personale Dharma. Ben era arrivato sull'isola con suo padre da piccolo al seguito del progetto Dharma. Il padre per\u00f2 continuava ad incolparlo della morte di sua madre (morta di parto), cos\u00ec un giorno Ben era scappato nella giungla ed aveva trovato Richard Alpert uno degli indigeni dell'isola. Ben aveva dichiarato di non voler tornare da suo padre e Richard gli aveva detto che l'avrebbe preso con s\u00e9 se avesse avuto pazienza. Anni dopo Ben, sul furgoncino che poi avrebbe trovato Hugo, in compagnia di suo padre, indossa una maschera antigas e lo uccide, mentre gli Altri uccidono tutti i componenti del gruppo Dharma e si impossessano del loro accampamento facendo entrare Ben nel gruppo.\nGreatest Hits.\nTrama.\nJack studia un piano per distruggere gli \"Altri\" una volta per tutte. Grazie a Juliet che ha rivelato le intenzioni di Ben di rapire le donne sulla spiaggia, decidono di minare le tende e prendere gli Altri di sorpresa. Desmond ha una visione della morte di Charlie. Sayid scopre una possibile via per scappare dall'isola, ma chieder\u00e0 a Charlie di compiere un compito pericoloso che potrebbe avverare le premonizioni di Desmond. In un flashback, Charlie si ricorda dei \"momenti migliori\" della sua vita. Intanto arriva sulla spiaggia Carl, il ragazzo di Alex, e avverte tutti che Ben li attaccher\u00e0 un giorno in anticipo perch\u00e9 ha saputo che Juliet li ha traditi. Non c'\u00e8 quindi pi\u00f9 tempo per minare le tende e si decide di ammassare la dinamite in tre tende e farle saltare dalla spiaggia mentre tutti andranno verso la torre radio e provare a spegnere il messaggio della Rousseau che interferisce con tutte le comunicazioni che partono dall'isola.\nAl termine dell'episodio, Charlie raggiunge la stazione Specchio della Dharma, la stazione subacquea che \"collega\" l'Isola al mondo esterno. Charlie scopre che questa stazione \u00e8 abitata.\nAttraverso lo specchio.\nTrama.\nSulla spiaggia Sayid, Jin e Bernard sono pronti a far saltare la dinamite mentre Ben che sa che sono stati avvertiti da Karl chiama la stazione Specchio e parla con le due donne che la sorvegliano. Le due hanno legato Charlie e da lui vengono a sapere che \u00e8 stata Juliet a rivelare l'esistenza della stazione subacquea. Ben sa quindi che Jack vuole arrivare alla stazione radio e interrompere il blocco che lo Specchio sta facendo verso tutte le comunicazioni che arrivano dall'esterno e provare a contattare la nave di Penny. Si incammina subito verso la torre radio dove trova Jack e tutti i sopravvissuti e cerca un accordo dicendo che la nave non \u00e8 venuta a salvarli ma a cercare l'isola. Intanto sulla spiaggia Sayid e gli altri fanno scoppiare solo due tende e poi vengono presi, ma Tom all'ordine di Ben di ucciderli non obbedisce e spara sulla sabbia. Arriva intanto Hugo con il furgone, Sawyer e Juliet e liberano i tre uomini uccidendo Tom e gli altri.\nDesmond si sveglia e viene preso di mira da Mikhail, perci\u00f2 si tuffa ed entra nella stazione Specchio. Arriva anche Mikhail e discute con le due donne. Ben gli ordina di uccidere le due donne e poi Charlie per evitare che spenga l'interruttore, ma in quel momento esce Desmond al suo nascondiglio e lo ferisce. Una delle due donne non \u00e8 morta e Charlie riesce a farsi dire il codice per spegnere tutto. Lo fa e riceve subito una chiamata dall'esterno: \u00e8 Penny, che per\u00f2 non ha mandato nessuna nave. In quel momento nell'obl\u00f2 all'esterno vede Mikhail con una granata in mano. Per evitare che Desmond muoia si chiude nella camera stagna, si scrive sulla mano le parole \"non \u00e8 la nave di Penny\", annega e con il suo sacrificio apre il canale delle comunicazioni. Jack chiama quindi la nave di Naomi e chiede aiuto. Intanto Locke nella fossa vede Walt che gli dice di alzarsi e di fare il suo lavoro. Raggiunge Jack e uccide Naomi dicendo che non \u00e8 chi dice di essere. In un flashback che si rivela alla fine essere un flashforward si vede Jack a Los Angeles che parla con Kate della morte di uno di loro e del fatto che dovrebbero tornare indietro, perch\u00e9 non era destino lasciare l'isola."}
{"id": "907501", "revid": "327773", "url": "https://it.wikipedia.org/wiki?curid=907501", "title": "Crioturbazioni", "text": ""}
{"id": "907502", "revid": "287204", "url": "https://it.wikipedia.org/wiki?curid=907502", "title": "Contea di Floyd (Georgia)", "text": "La contea di Floyd, in inglese Floyd County, \u00e8 una contea dello Stato della Georgia, negli Stati Uniti. La popolazione al censimento del 2000 era di 90.565 abitanti. Il capoluogo di contea \u00e8 Rome. Il nome le \u00e8 stato dato in onore al generale John Floyd. La contea fa parte dell'area metropolitana statistica di Rome.\nGeografia fisica.\nLo United States Census Bureau certifica che l'estensione della contea \u00e8 di 1.343 km\u00b2, di cui 1.329 km\u00b2 composti da terra e i rimanenti 14 km\u00b2 composti di acqua.\nStoria.\nLa contea venne costituita il 3 dicembre 1832 da parte del territorio della contea di Cherokee."}
{"id": "907506", "revid": "729019", "url": "https://it.wikipedia.org/wiki?curid=907506", "title": "Battaglia di Bentonville", "text": "La battaglia di Bentonville si svolse tra il 19 e il 21 marzo 1865 a Bentonville, nella Carolina del Nord, vicino all'attuale Four Oaks nella Contea di Johnston. Fu la battaglia finale della Campagna delle Carolina combattuta durante la Guerra civile americana. Fu anche l'ultima grande battaglia che coinvolse le armate del maggior generale William T. Sherman e del generale Joseph E. Johnston. A causa del grande divario numerico tra le due forze e delle pesanti perdite subite durante la battaglia. Johnston si arrese a Sherman poco pi\u00f9 di un mese pi\u00f9 tardi a Bennett Place, nei pressi della stazione di Durham. Associata alla resa di Robert E. Lee avvenuta ai primi di aprile, la resa di Johnston rappresent\u00f2 l'effettiva fine della guerra.\nAntefatti.\nDurante l'ultimo inverno e all'inizio della primavera del 1865, l'armata dell'Unione al comando di Sherman, attravers\u00f2 la Carolina del Sud, distruggendo tutto ci\u00f2 che poteva essere fondamentale per i Confederati, in continuazione con quello che era stata la Marcia verso il mare. L'8 marzo l'esercito dell'Unione entr\u00f2 nella Carolina del Nord mentre alcune unit\u00e0 Confederate si apprestavano ad impedirgli di proseguire. Sherman divise il suo comando in due parti: l'ala sinistra, al comando del maggior generale Henry W. Slocum e l'ala destra comandata dal maggior generale Oliver O. Howard. All'inizio del 13 marzo le due ali marciarono separate verso Goldsboro. Le vedette Confederate scoprirono questo piano e Johnston tent\u00f2 di concentrare la sua intera armata contro l'ala di Slocum, prima che questa si riunisse con il resto della colonna dell'Unione. Il 19 marzo inizi\u00f2 l'attacco dei Confederati mentre gli uomini di Slocum marciavano verso Goldsboro a due miglia a sud da Bentonville.\nLa battaglia.\nSlocum era convinto di avere di fronte solo la cavalleria nemica e non l'intera armata. Quindi inizialmente avvis\u00f2 Sherman che stava affrontando solo una superficiale resistenza vicino a Bentonville e che non aveva bisogno di rinforzi. Ma, nel pomeriggio, la fanteria Confederata sbuc\u00f2 fuori dai boschi lungo la strada per Goldsboro, bloccando il fianco sinistro dell'Unione e facendoli arretrare. I Confederati, al comando del maggior generale Daniel Harvey Hill si infilarono nella parte sinistra, impedendo ai Federali la ritirata e travolgendo i soldati dell'Unione che erano rimasti al centro. Dopo un aspro combattimento, arrivarono i rinforzi dell'Unione, che interruppero l'attacco di Hill. I combattimenti continuarono anche dopo l'oscurit\u00e0 in quanto i Confederati cercarono, senza successo, di far arretrare la linea dell'Unione.\nSlocum aveva richiesto rinforzi da Sherman durante gli attacchi del pomeriggio, e Johnston, sapendo che sarebbe stato presto largamente superato in numero di uomini, rinforz\u00f2 il suo fianco sinistro per proteggere l'unica via possibile di ritirata attraverso Mill Creek. Nel pomeriggio del 20 marzo arriv\u00f2 l'ala destra di Howard, che si dispose a protezione del fianco destro di Slocum; per quel giorno non ci furono altri combattimenti degni di nota.\nIl 21 marzo il maggior generale dell'Unione Joseph A. Mower lanci\u00f2 un attacco non programmato contro il fianco sinistro dei Confederati che difendeva il ponte di Mill Creek; gli uomini di Mower riuscirono a penetrare per un miglio prima di essere ricacciati indietro; in quell'azione, tra le perdite Confederate, ci fu anche Willie, il figlio sedicenne del tenente generale William J. Hardee; Hardee aveva permesso con riluttanza a suo figlio di stare con lui nell'VIII reggimento Texas di cavalleria solo poche ore prima dell'attacco di Mower.\nDurante la notte Johnston fece ritirare la sua armata attraverso Mill Creek e rase al suolo il ponte dietro di lui. Sherman fu avvisato del fatto ma ordin\u00f2 di non inseguire i Confederati e continu\u00f2 la sua marcia verso Goldsboro. L'armata Confederata aveva fallito in quest'ultima chance di ottenere una vittoria decisiva contro le forze dell'Unione nella Carolina del Nord."}
{"id": "907508", "revid": "125484982", "url": "https://it.wikipedia.org/wiki?curid=907508", "title": "Missy Peregrym", "text": "Biografia.\nNata a Montr\u00e9al, in Qu\u00e9bec, Missy ha vissuto gran parte della sua vita a Surrey, nella Columbia Britannica, insieme al padre, un pastore, alla madre e alle due sorelle. Ha iniziato la sua carriera davanti alla macchina da presa all'et\u00e0 di 18 anni quando ha iniziato a fare la modella. Gli annunci stampa presto si trasformano in spot pubblicitari per Mercedes-Benz, Sprint Canada, e per le Olimpiadi. Si \u00e8 laureata nel 2004 presso il College Aurora.\nNel 2014 si sposa alle Hawaii con l'attore statunitense Zachary Levi, tuttavia la coppia divorzia l'anno seguente. Nel 2018 si risposa a Los Angeles con l'attore australiano Tom Oakley; la coppia ha un figlio, nato nel 2020.\nCarriera.\nLa sua prima apparizione come attrice \u00e8 avvenuta nella serie TV \"Dark Angel\" (2000). Ha fatto seguito il ruolo di Julia nella serie acclamata dalla critica \"The Chris Isaak Show\" (2001). \u00c8 poi comparsa come \"guest\" in diverse serie TV importanti: nel 2003 in un episodio di \"Tru Calling\", nel 2004 in un episodio di \"Smallville\", e nel 2007 in 6 episodi di \"Heroes\" nel ruolo di Candice Wilmer. Ha anche avuto ruoli da protagonista nelle serie TV \"Life As We Know It\" (2004) e \"Reaper\" (2007). Frattanto nel 2006 avviene il suo esordio al cinema con il film \"Stick it\". Dal 2010 al 2015 \u00e8 tra i protagonisti della serie TV \"Rookie Blue\", mentre nel 2018 entra nel cast della serie TV \"FBI\"."}
{"id": "907511", "revid": "76963", "url": "https://it.wikipedia.org/wiki?curid=907511", "title": "Danilo Sarugia", "text": "Biografia.\nHa cominciato la carriera giornalistica come inviato del Corriere Lombardo e del settimanale Milaninter, successivamente \u00e8 passato al periodico Nevesport.\n\u00c8 stato collaboratore dei quotidiani Roma, Il Mattino, Giornale di Sicilia.\nDal 1981 al 1985 \u00e8 stato il direttore responsabile della rivista \"Inter Football Club\" e capo ufficio stampa dell', mentre dal 1986 al 1995 \u00e8 stato redattore del giornale La Notte.\nNel corso degli anni novanta ha cominciato a seguire le partite di campionato dell'Inter presso emittenti regionali della Lombardia, prima ad Antennatre e poi a Telenova.\nLe sue capacit\u00e0 di telecronista sportivo lo hanno reso popolare nel corso del programma \nDiretta Stadio...ed \u00e8 subito goal, (1999-2002) un talk-show in onda su Italia 7 Gold condotto (in quel periodo) da Giorgio Micheletti;\noltre a commentare le partite di campionato, Sarugia \u00e8 stato telecronista delle partite di Coppa UEFA 2001-2002 Valencia-Inter e -Inter, trasmesse dall'emittente.\nLasciata \"Diretta Stadio...ed \u00e8 subito goal\", \u00e8 passato dal ruolo di telecronista al ruolo di opinionista tornando per un anno a Telenova (2003-2004) e poi a Italia 7 Gold (dal 2004) sempre a Diretta Stadio fino ad oggi. La sua frase pi\u00f9 famosa \u00e8 \"Il calcio \u00e8 una materia gi\u00e0 difficile per me. Figuriamoci per voi!\"\nAttualmente collabora con Il Gazzettino di Venezia e Metro."}
{"id": "907512", "revid": "923674", "url": "https://it.wikipedia.org/wiki?curid=907512", "title": "Ignazio Patern\u00f2 Castello", "text": "Apparteneva alla casa Patern\u00f2, fu principe di Biscari; il titolo gli proveniva dal capostipite del ramo dei Biscari, Agatino Patern\u00f2 Castello, I principe di Biscari (1594-1675).\nBiografia.\nFu tra i fautori della riscoperta dell'anfiteatro, del teatro, della vecchia curia e di alcune terme a Catania. Il suo palazzo si trova presso il porto (palazzo Biscari alla Marina), mentre era proprietario di un grande giardino \"extra moenia\", chiamato \"il Labirinto\", che avrebbe successivamente costituito il primo nucleo del giardino Bellini. Fece ristrutturare il palazzo Biscari, che adib\u00ec a museo e fu visitato da Brydone nel 1771, Goethe nel 1787 e da Vivant Denon.\nPromosse gli scavi a Camarina, Siracusa, Lentini e Taormina e anche la costruzione di un ponte sul Simeto. Descrisse le sue scoperte archeologiche in un volume intitolato \"Viaggio per tutte le antichit\u00e0 della Sicilia\", pubblicato a Napoli nel 1781.\nLa fama del Principe era molto vasta, e numerose accademie italiane ed estere procedevano a nominarlo loro socio: nel 1757 l'Accademia del Buon Gusto e quella degli Ereini di Palermo, nel 1762 la Societ\u00e0 degli antiquari di Londra, nel 1772 l'Accademia dei trasformati di Noto, nel 1773 la Societ\u00e0 dei Palladi di Catania, nel 1775 l'Accademia dei botanofili di Cortona, nel 1776 l'Accademia dei Georgofili e l'Accademia della Crusca di Firenze e quella Peloritana dei Pericolanti di Messina, nel 1777 l'Accademia degli Ereini-Hymerei di Caltanissetta, nel 1778 l'Acad\u00e9mie royale des sciences, belles-lettres et arts di Bordeaux, nella quale prese il posto del defunto Voltaire, nel 1778 la Reale Accademia di Scienze e Belle Lettere di Napoli, nel 1783 l'Accademia degli Speculatori di Lecce, e nel 1784 la Nuova Reale Accademia di Firenze.\nA Catania fond\u00f2 e finanzi\u00f2 l'Accademia degli Etnei.\nMassone, fu Maestro venerabile della loggia dell'Ardore, di Rito scozzese rettificato, e membro del Capitolo Prefettuale partenopeo dei Cavalieri Benefici della Citt\u00e0 Santa, col nome d'ordine di \"a Fortitudine\"."}
{"id": "907515", "revid": "27723", "url": "https://it.wikipedia.org/wiki?curid=907515", "title": "Skathi", "text": ""}
{"id": "907535", "revid": "834", "url": "https://it.wikipedia.org/wiki?curid=907535", "title": "Heap Overflow", "text": ""}
{"id": "907536", "revid": "580", "url": "https://it.wikipedia.org/wiki?curid=907536", "title": "Stemma della Terra d'Otranto", "text": "Lo stemma della Terra d'Otranto fu l'arme adottata per rappresentare l'antica provincia di Terra d'Otranto. Quest'insegna si compone di tre elementi araldici \u2013 le barre d'Aragona in campo d'oro, il delfino e la mezzaluna \u2013 i quali elementi trovano la propria genesi nella storia e nella mitologia legate al territorio.\nDescrizione.\nLo stemma presenta un delfino d'argento, che viene definito \"stizzoso\", dallo storico napolitano Scipione Mazzella. Il delfino tiene in bocca una mezzaluna, pure questa d'argento, ed \u00e8 verticalmente disposto sui pali vermigli d'Aragona, anch'essi, ovviamente, verticali in campo d'oro.\nOrigine.\nLo stemma trae la sua origine dalla funzione di \"baluardo\" che la Terra d'Otranto ebbe contro le incursioni turche del XV e del XVI secolo. In particolare, il Mazzella associa la nascita dell'arme della provincia idruntina a un preciso evento storico: la battaglia di Otranto. Nell'estate del 1480, infatti, ebbe luogo la cruenta invasione e occupazione di Otranto da parte delle truppe ottomane di Maometto II. La riconquista della citt\u00e0, nel frattempo divenuta base dalla quale muovevano le navi turche per compiere scorrerie lungo le coste salentine, ebbe luogo solo l'anno successivo e fu condotta da Alfonso d'Aragona, duca di Calabria e figlio del Re Ferdinando I di Napoli. Mazzella, quindi, colloca l'introduzione dello stemma nell'anno 1481.\nElementi.\nI pali d'Aragona.\nI quattro pali vermigli in campo d'oro costituiscono l'antica insegna della Corona d'Aragona. Presenti anche nello stemma del Regno di Sicilia, nello stemma del Regno di Napoli \u2013 a partire, proprio, dal regno di Ferdinando I - e nello stemma della provincia di Calabria Ulteriore, le barre d'Aragona sarebbero state scelte, riferisce sempre il Mazzella, come segno di gratitudine verso il sovrano per aver \"discacciato\" gli ottomani.\nIl crescente.\nLa mezzaluna o, meglio, il crescente tenuto in bocca dal delfino simboleggia la vittoria sugli ottomani. La mezzaluna, infatti, in quanto simbolo dell'Islam e, quindi, dell'Impero ottomano, viene collocata stretta tra i denti del cetaceo proprio a voler indicare la sconfitta patita dall'invasore a opera del Duca di Calabria.\nIl delfino.\nLa presenza nello stemma delle barre d'Aragona e del crescente, dunque, trova la propria origine in un evento storico; la presenza del delfino, invece, si rif\u00e0 sia alla storia, sia alla mitologia legata al territorio: il delfino, infatti, \u00e8 uno degli antichi simboli connessi ai Messapi e, in particolare, al mito di fondazione della citt\u00e0 di Taranto.\nSempre il Mazzella, infatti, riferisce che:\nI salentini, attraverso varie leggende e tradizioni, erano ritenuti discendenti di Poseidone, tramite loro diversi eroi, il pi\u00f9 celebre dei quali fu Messapo.\nIl delfino, per\u00f2, si lega alla tradizione messapica in seguito alla fusione con l'elemento greco. Nello specifico, il mito fondativo di Taras pu\u00f2 essere fatto risalire alla leggenda di Arione, salvato da un delfino, dalla quale deriverebbero o sarebbero stati influenzati il mito di Falanto e il mito di Taras. Falanto, secondo la leggenda, fu il fondatore di Taranto. Sebbene la sua figura non sia comunemente associata al delfino, nella \"Descrizione della Grecia\" di Pausania, si ritrova una versione del mito di fondazione di Taranto dove si racconta che l'eroe, figlio di Nettuno, prima di giungere sulle coste pugliesi fu vittima di un naufragio e venne tratto in salvo da un delfino che lo condusse sulla terraferma.\nQuanto a Taras, che secondo la leggenda sarebbe il fondatore di Saturo e, sempre secondo la leggenda, in onore di costui i Parteni avrebbero chiamato Taras la colonia magnogreca fondata in territorio messapico, nell\"'Onomastik\u00f2n\", Giulio Polluce, riporta un riferimento numismatico, imputato ad Aristotele, in cui si afferma che la figura d'uomo trasportata da un delfino presente sulla moneta battuta dalla \"repubblica tarentina\" \u00e8 Taras, figlio del dio del mare. La monetazione tarantina, infatti, offre un'ampia serie di evidenze di quanto fosse radicata la figura del delfino nella societ\u00e0 dell'epoca; allo stesso tempo, nella figura d'uomo posta sul dorso del cetaceo che lo ha tratto in salvo, consentendogli di dar vita a una nuova comunit\u00e0, pu\u00f2 essere riconosciuto l'eroe celebrato, seppur con diversi nomi e con differenti accadimenti, nelle varie leggende riconducibili al medesimo archetipo.\nUso moderno.\nLo stemma della provincia di Terra d'Otranto \u00e8 stato ereditato dall'odierna provincia di Lecce, ma compare anche nel terzo interzato dello stemma del 47\u00ba Reggimento addestramento volontari di Capua."}
{"id": "907537", "revid": "944090", "url": "https://it.wikipedia.org/wiki?curid=907537", "title": "Swati (popolo)", "text": "Gli swati o swatey (in urdu: \u0633\u0648\u0627\u062a\u06cc, in pashtu: \u0633\u0648\u0627\u062a\u06cc\u0627\u0646) sono una trib\u00f9 pashtun. \nLa maggioranza della popolazione swati vive nella Provincia della frontiera di Nordovest del Pakistan: l'etnia \u00e8 prevalente nei distretti di Mansehra e Batagram. \nLa popolazione parla la variante settentrionale del \"pukhtu\", col fonema duro \"kh\" che rimpiazza il fonema \"sh\" delle trib\u00f9 pashtun del sud. \nUna delle caratteristiche dell'etnia, oltre al linguaggio, \u00e8 il rispetto di una variante del Pashtunwali (da loro chiamato a volte \"swatiwali\"), un codice d'onore e culturale pre-islamico di origine indigena. La religione prevalente fra gli swati \u00e8 l'Islam sunnita.\nLa popolazione \u00e8 presente anche in altre zone, come il Dir settentrionale e il Sama Swat. Alcune trib\u00f9 pashtun che vivono a stretto contatto con loro, nei distretti di Abbottabad e Haripur, sono i Tanoli, i Jadoon, i Tareen e i Mashwani."}
{"id": "907540", "revid": "729019", "url": "https://it.wikipedia.org/wiki?curid=907540", "title": "Guerra d'indipendenza del Messico", "text": "La guerra d'indipendenza del Messico (1810-1821), che ebbe inizio il 16 settembre 1810, fu la lotta del Messico per l'indipendenza dal dominio coloniale spagnolo. Incominci\u00f2 come un'idealistica rivoluzione contadina contro i propri signori coloniali, ma termin\u00f2 con un'improbabile alleanza tra \"liberales\" e \"conservadores\".\nQuadro storico.\nIl processo verso l'indipendenza del Messico fu uno dei pi\u00f9 lunghi e sofferti dell'America Latina.\nLa Nuova Spagna rimase sotto la Corona spagnola per tre secoli. Tuttavia alla fine del XVIII secolo, mutamenti nella sua struttura sociale, economica e politica portarono l\"\u00e9lite\" colta del Messico a riflettere sulle relazioni con la Spagna. L'evento scatenante fu l'occupazione francese della Spagna nel 1808. Carlo IV e Ferdinando VII di Spagna abdicarono a favore di Giuseppe Bonaparte e la Spagna divenne un protettorato francese.\nNelle colonie americane si formarono varie giunte con lo scopo di conservare la sovranit\u00e0 spagnola fino al ritorno sul trono di Ferdinando VII di Spagna. La Nuova Spagna (sotto il comando di Francisco Primo de Verdad y Ramos) non fece eccezione, salvo che in Messico si destitu\u00ec il vicer\u00e9 spagnolo e si cre\u00f2 una \"Comune del Messico\". Ci\u00f2 port\u00f2 i creoli a radicalizzare le loro posizioni. La guerra d'Indipendenza ebbe inizio a Dolores Hidalgo, in seguito alla scoperta della Cospirazione di Quer\u00e9taro. Il 16 settembre 1810 padre Miguel Hidalgo y Costilla si lanci\u00f2 in guerra appoggiato da truppe indigene e contadine al grido di \u00ab\"Viva la Virgen de Guadalupe, muerte al mal gobierno abajo los gachupines\" (Viva la Vergine di Guadalupe, a morte il malgoverno degli spagnoli)\u00bb, la rivoluzione si trasform\u00f2 in guerra indipendentista.\nIl conflitto dur\u00f2 undici anni e il movimento era tutt'altro che omogeneo. All'inizio si rivendicava la sovranit\u00e0 di Ferdinando VII sulla Spagna e le sue colonie, ma con il passare del tempo prese sempre pi\u00f9 una matrice repubblicana. Nel 1813 il Congresso di Chilpancingo (protetto dal generalissimo Jos\u00e9 Mar\u00eda Morelos y Pav\u00f3n) dichiar\u00f2 costituzionalmente l'Indipendenza dell'America Messicana. La sconfitta di Morelos nel 1815 ridusse il movimento a guerriglia. Verso il 1820 erano rimasti solo alcuni nuclei ribelli, specie nella Sierra Madre del Sud e a Veracruz. Agust\u00edn de Iturbide strinse alleanze con quasi tutte le fazioni (incluso il governo spagnolo), e grazie a questo il 27 settembre 1821 si conquist\u00f2 l'indipendenza.\nLa Spagna non la riconobbe fino al 28 aprile 1836 e cerc\u00f2 di riconquistare il Messico, invano. Il Messico divenne un'effimera monarchia costituzionale cattolica, chiamata Primo Impero messicano. Dissoltasi questa nel 1823, dopo vari scontri interni e separazioni di alcune province, si trasform\u00f2 in repubblica federale.\nPrecedenti.\nSituazione economica e sociale del Vicereame della Nuova Spagna.\nIl pilastro dell'economia coloniale erano le miniere. Durante la seconda met\u00e0 del XVIII secolo il reparto minerario visse probabilmente la sua miglior epoca. La produzione di oro e argento (i due metalli pi\u00f9 importanti per le miniere spagnole) si triplic\u00f2 nel periodo compreso tra il 1740 e il 1803.\nAssieme a questa importante attivit\u00e0, esisteva un complesso sistema economico che si vide beneficiato per lo splendore dell'industria mineraria.\nI principali centri minerari del paese erano:\nSenza dubbio, con le riforme borboniche, si svilupparono nuovi rami economici nella Nuova Spagna.\nQueste riforme erano il primo segnale di cambiamento in tre secoli di continuit\u00e0 nella societ\u00e0 coloniale, ma i benefici non furono per tutti:\nCon la liberalizzazione del commercio tra le colonie e l'abolizione del monopolio veracruzano, crebbe il potere e il numero delle camere di commercio degli altri porti della Nuova Spagna. Cos\u00ec le famiglie di commercianti investirono sempre di pi\u00f9 nell'industria mineraria. I creoli, nella societ\u00e0 del vicereame, occupavano una posizione inferiore rispetto agli spagnoli di nascita. Ma comunque i creoli non erano del tutto senza potere, per esempio a Guanajuato le miniere pi\u00f9 importanti della regione si trovavano in mano a famiglie creole.\nRivoluzioni borghesi: Francia e Stati Uniti.\nSenza dubbio i due movimenti che segnarono la storia della fine del XVIII secolo furono la rivoluzione francese e la guerra d'indipendenza americana. Tutte e due nascevano dalle idee illuministe. Al loro trionfo Francia e Stati Uniti proclamarono l'uguaglianza degli uomini davanti alla legge e diedero ampie libert\u00e0 ai cittadini: una categoria nata dall'Illuminismo francese. Queste idee non erano del tutto sconosciute nelle colonie spagnole. Si sa, per esempio, che padre Miguel Hidalgo y Costilla era un simpatizzante illuminista e che molti uomini di quelli che parteciparono alla guerra d'indipendenza conoscevano pi\u00f9 o meno approfonditamente le idee liberali.\nInvasione francese in Spagna.\nL'invasione francese fu un fatto determinante per l'inizio della guerra d'indipendenza del Messico. Il clero spagnolo era del tutto consapevole che se Napoleone Bonaparte avesse preso il potere in Spagna, il cattolicesimo avrebbe perso il proprio potere sul popolo; fu questa la primissima ragione che convinse il curato Miguel Hidalgo y Costilla e il padre Jos\u00e9 Mar\u00eda Morelos y Pav\u00f3n a iniziare la lotta armata.\nL'invasione del Portogallo da parte delle truppe di Napoleone nel 1807 obblig\u00f2 la fuga dei membri della casa di Braganza in Brasile. In Spagna, questo successo provoc\u00f2 la divisione della famiglia reale spagnola. Istigato da Manuel Godoy, il principe delle Asturie aveva pianificato un complotto per destituire suo padre. Alla fine riusc\u00ec a far abdicare Carlo IV in suo favore, il 19 marzo 1808. Napoleone condusse Ferdinando VII di Spagna con l'inganno a Bayonne e qui lo obblig\u00f2 a abdicare in favore del padre in modo che quest'ultimo consegnasse la corona in mano francese.\nI domini spagnoli delle Americhe.\nAnche se apparentemente non ci fu nessun cambio d'organizzazione e dei vincoli tra la Spagna e i suoi domini transoceanici in America, in verit\u00e0 in ognuna delle colonie c'era una discussione su chi fosse il legittimo sovrano delle terre americane. Il problema era che, nominalmente, la sovranit\u00e0 dei domini spagnoli apparteneva al re di Spagna e non c'era chiarezza sulla posizione da prendersi nei riguardi dell'occupazione di Madrid.\nPer qualcuno, l'opzione migliore era riconoscere il governo francese di occupazione, mentre altri, che riconoscevano la sovranit\u00e0 in Ferdinando VII, non erano disposti ad accettare Bonaparte come sovrano. C'era anche un terzo gruppo, influenzato dalle idee illuministe e dalla recente guerra d'indipendenza americana, che pensava alla separazione delle colonie dalla Spagna. Bisogna per\u00f2 dire che questo gruppo era formato soprattutto dalle classi medie, da creoli e da qualche meticcio: pochi di quelli che erano arrivati a occupare un posto di potere dentro la struttura coloniale.\nPer la maggior parte della popolazione americana, ci\u00f2 che avvenne in Spagna non ebbe nessun significato nella vita quotidiana.\nIn varie citt\u00e0 americane si formarono giunte provvisorie, il cui fine era quello di conservare la sovranit\u00e0 in sostituzione del legittimo re di Spagna, fino a che Ferdinando VII non fosse stato rimesso sul trono. Le giunte si formarono in citt\u00e0 come: Montevideo (1808), Tuitiva de La Paz (1808), Quito (1809), Caracas (1810), Valledupar (1810) o Lima. Quasi tutte le giunte avevano la loro origine nelle strutture municipali, una delle istituzioni di governo pi\u00f9 riuscite nel mondo ispanico. Quasi tutte le giunte furono governate da creoli illuminati, giacch\u00e9 gli spagnoli in maggioranza si opponevano alla formazione di governi sovrani.\nGiunta del Messico.\nConoscendo la situazione in Spagna, l\"\u00e9lite\" messicana non vedeva di buon occhio la sottomissione al governo francese e l'arresto del sovrano spagnolo. Prima dell'abdicazione di Bayonne, questa \"\u00e9lite\" di letterati si era divisa nettamente in due partiti. Per alcuni, di cui portavoce si fece la Reale Udienza del Messico, il potere in Nuova Spagna continuava a essere affidato a Ferdinando VII di Spagna, anche se momentaneamente assente. Pertanto la struttura sociale della Nuova Spagna non doveva cambiare.\nPer gli altri la situazione era pi\u00f9 complessa. La Comune del Messico, capitanata da un gruppo di creoli che avevano beneficiato della riforma dei re borbonici del XVIII secolo, vedeva nella crisi politica spagnola un'opportunit\u00e0 per riformare il vicereame.\nIl 5 agosto 1808 la Comune del Messico propose al vicer\u00e9 Jos\u00e9 de Iturrigaray di convocare una giunta di cittadini per governare in nome di Ferdinando VII. I pensatori della Comune del Messico erano favorevoli pure a un governo indipendente nella Nuova Spagna, anche se non appoggiavano apertamente la separazione della colonia. Senza dubbio questa idea non era appoggiata dall'altro partito dei creoli spagnoli.\nPer loro la formazione di una giunta del Messico era una minaccia contro la permanenza del sistema coloniale, dal quale loro traevano grandi vantaggi.\nLe tesi della sovranit\u00e0 popolare fu condannata come un anatema dall'inquisitore Prado y Objero; della stessa idea si era pronunciata la Reale Udienza per bocca di Guillermo Aguirre. Finalmente, la disputa tra la Reale Udienza e la Comune port\u00f2 a un \"golpe\" contro il vicer\u00e9 Jos\u00e9 de Iturrigaray.\nCapitanati da Gabriel de Yermo, gli oppositori della giunta destituirono Iturrigaray e lo arrestarono il 15 settembre 1808. La reale Udienza impose come vicer\u00e9 Pedro de Garibay. Tutti i \"leader\" della Comune furono arrestati o uccisi.\nPrima fase: inizio (1810-1811).\nLa prima fase della guerra d'indipendenza del Messico corrisponde al periodo compreso tra il Grido di Dolores, con il quale padre Hidalgo incit\u00f2 alla ribellione contro il malgoverno del Vicereame, e la cattura del \"General\u00edsimo de America\" (titolo che venne concesso a Hidalgo dalle sue truppe) a Noria de Acatita de Bajan, mentre tentava di sfuggire all'esercito reale.\nPreludio al \"Grito de Dolores\".\nQuando la Giunta del Messico venne sciolta nell'anno 1808 dalla Reale Udienza del Messico, l\"\u00e9lite\" creola, che comandava il movimento indipendentista della Nuova Spagna, non ebbe altra opzione che passare alla clandestinit\u00e0.\nIn non poche citt\u00e0 si formarono gruppi di cospiratori che, comunque, vennero scoperti e denunciati alle autorit\u00e0 del Vicereame, che avevano inasprito la repressione dei gruppi ribelli.\nLa Congiura di Valladolid (oggi Morelia), i cui \"leader\" furono arrestati nel 1809, \u00e8 il caso pi\u00f9 noto di tale repressione. I cospiratori di Valladolid riuscirono, comunque, a stabilire contatti con altre citt\u00e0 del Baj\u00edo, da dove si sarebbe scatenata la guerra d'indipendenza.\nUna di queste citt\u00e0 fu Quer\u00e9taro, dove si era formato un gruppo di letterati, piccoli commercianti e militari dell'esercito coloniale che, con il pretesto di riunioni culturali, si riunivano in un'accademia della citt\u00e0.\nQuesto gruppo \u00e8 conosciuto nella storia del Messico come cospirazione di Quer\u00e9taro. Tra i suoi membri spiccavano tra gli altri: padre Miguel Hidalgo y Costilla, il militare Ignacio Allende, il piccolo industriale Juan Aldama, il \"corregidor\" della citt\u00e0 Jos\u00e9 Miguel Dom\u00ednguez e sua moglie Josefa Ortiz de Dominguez.\nLa cospirazione di Quer\u00e9taro fu scoperta dalle autorit\u00e0 coloniali della citt\u00e0 nel settembre del 1810, ma Josefa Ortiz de Dom\u00ednguez riusc\u00ec ad avvisare Juan Aldama del pericolo che correva il movimento indipendentista, e Aldama si mise in cammino verso Dolores Hidalgo, per comunicare la situazione a padre Hidalgo. Preoccupato per la situazione, il curato convoc\u00f2 la popolazione con la campana della parrocchia locale e, davanti a loro, Hidalgo lanci\u00f2 il \"Grito de Dolores\", che segna l'inizio della guerra d'indipendenza messicana.\nCampagna militare.\nNella mattinata del 16 settembre del 1810, al grido di \u00ab\u00a1Viva la Virgen de Guadalupe! \u00a1Muerte al mal gobierno! \u00a1Viva Fernando VII!\u00bb, Hidalgo si diresse al presidio di Dolores, accompagnato da un drappello di contadini mal armati e mal preparati. Mise in libert\u00e0 tutti quelli che erano nelle prigioni e arm\u00f2 il suo esercito con le scarse armi presenti nell'armeria locale. Contava per\u00f2 sui rinforzi di Allende e Mariano Abasolo, ufficiali dell'esercito. Accompagnato dal quell'esercito (le cui dimensioni reali sono sconosciute), si diresse prima ad Atotonilco el Grande, dove prese lo stendardo della Vergine di Guadalupe (chiamato \"Guadalupano\"), considerato la prima bandiera messicana.\nDa l\u00ec prosegu\u00ec verso San Miguel de Allende, dove arrivarono le truppe di Abasolo e Allende.\nUna volta lasciato San Miguel, l'esercito rivoluzionario continuava a essere soprattutto una legione di contadini. In ogni paese che si attraversava si aggiungevano contadini intenzionati a combattere. Ma la maggior parte dei creoli non vedeva di buon occhio la rivoluzione iniziata dai cospiratori di Quer\u00e9taro. Perfino Allende iniziava a provare verso Hidalgo un senso di invidia e pi\u00f9 tardi lo accuser\u00e0 di essersi fatto trasportare dalla furia del popolo.\nIn questa situazione l'esercito rivoluzionario s'incammin\u00f2 verso Celaya, dove ottenne la sua prima vittoria importante il 20 settembre 1810. L'esercito, una volta presa la citt\u00e0, la saccheggi\u00f2. In quella Miguel Hidalgo venne proclamato \"Generalisimo de America\", rimanendo alla testa dell'esercito, sopra Allende, che senza dubbio era pi\u00f9 abile di lui nella tattica militare. Da Celaya i rivoluzionari si diressero verso nord-est; nel cammino presero possesso di Salamanca, Irapuato e Silao. Arrivarono a Guanajuato il 29 settembre 1810.\nIl sovrintendente Ria\u00f1o si barric\u00f2 nella Alh\u00f3ndiga de Granaditas, uno degli edifici pi\u00f9 solidi, resistenti e grandi della citt\u00e0, credendo che l\u00ec sarebbe stato in salvo. Per\u00f2, essendo superati in numero dagli assedianti e morto il sovrintendente, gli spagnoli dovettero capitolare; la leggenda vuole che un indio, chiamato Jos\u00e9 Juan Mart\u00ednez, meglio conosciuto come \"il Pipila\", riusc\u00ec ad appiccare un incendio presso il portone, aprendo la strada ai rivoluzionari. Una volta presa l\"alh\u00f3ndiga\", l'esercito rivoluzionario assassin\u00f2 circa duecento soldati e altre centocinquanta persone che si erano rifugiate all'interno dell'edificio.\nL'occupazione della citt\u00e0 di Guanajuato da parte dei rivoluzionari fu l'inizio di una serie di vittorie che li port\u00f2 a occupare citt\u00e0 importanti come Valladolid (oggi Morelia), Toluca e ad arrivare alla periferia occidentale di Citt\u00e0 del Messico.\nQui si combatt\u00e9 la battaglia del monte delle Croci, dove l'esercito di Hidalgo inflisse agli spagnoli una delle pi\u00f9 grandi sconfitte del conflitto ma, per ragioni sconosciute, il generalissimo decise di tornare indietro verso Michoac\u00e1n.\nAl suo ritorno, i rivoluzionari furono attaccati dall'esercito spagnolo, comandato da F\u00e9lix Mar\u00eda Calleja del Rey presso Aculco. La battaglia di Aculco rese chiaro che i rivoluzionari non erano in condizione di affrontare l'esercito spagnolo. Le diserzioni furono numerose e circa seicento rivoluzionari vennero catturati, assieme a parte dell'artiglieria rivoluzionaria.\nRendendosi conto della situazione, i rivoluzionari si divisero: il grosso delle truppe segu\u00ec Allende verso Guanajuato, mentre solo una piccola parte segu\u00ec Hidalgo a Valladolid.\nHidalgo riusc\u00ec a ottenere l'appoggio finanziario della Chiesa e l'adesione di alcune centinaia di cavalieri e fanti, Allende non ebbe la stessa fortuna e dovette abbandonare Guanajuato e dirigersi verso il nord per riunirsi con Abasolo e Aldama a San Luis Potos\u00ed.\nIn questo periodo, i simpatizzanti rivoluzionari occupavano altre citt\u00e0 nel territorio della Nuova Spagna. Rafael Iriarte controllava Le\u00f3n, Aguascalientes e Zacatecas. Luis Herrera e Juan de Villerias occupavano San Luis Potos\u00ed. A Toluca e Zit\u00e1cuaro c'era Benedicto L\u00f3pez. Jos\u00e9 Mar\u00eda Morelos y Pav\u00f3n aveva unito i rivoluzionari di Michoac\u00e1n e di Citt\u00e0 del Messico per la guerra, mentre Miguel S\u00e1nchez e Juli\u00e1n Villagr\u00e1n controllavano la valle di Mezquital a nord.\nGuadalajara venne presa da Jos\u00e9 Antonio Torres l'11 novembre 1810, dopo aver occupato il sud di Jalisco e la regione di Colima. Le province settentrionali, come il Texas, Coahuila e Nuevo Le\u00f3n, si erano anche loro unite alla causa indipendentista.\nAvendo i rivoluzionari abbandonato le principali piazze prese pochi giorni dopo l'inizio della guerra, queste furono rapidamente riconquistate tra il novembre 1810 e i primi mesi del 1811 dall'esercito spagnolo.\nIl 17 gennaio 1811, i rivoluzionari subirono una nettissima sconfitta, ancora per mano di Calleja, nella battaglia di Puente de Calder\u00f3n, che li obblig\u00f2 a fuggire verso Zacatecas. Senza appoggio in quella citt\u00e0, i capi rivoluzionari dovettero dirigersi verso il nord, cercando appoggio nelle province pi\u00f9 settentrionali della Nuova Spagna.\nIngannati da falsi alleati, si diressero verso Monclova, anche se non sapevano che questa cittadina era il nucleo di un movimento antirivoluzionario. A Monclova si riunirono con Jos\u00e9 Mariano Jim\u00e9nez, che li doveva aiutare a fuggire verso gli Stati Uniti d'America. I restanti rivoluzionari furono affidati al comando di Ignacio L\u00f3pez Ray\u00f3n, che si diresse verso sud per rifugiarsi nelle montagne di Michoac\u00e1n. Alla fine, presso Acatita de Bajan, vicino a Monclova, i rivoluzionari vennero catturati da Ignacio Elizondo il 21 marzo 1811. Furono condotti a Chihuahua, dove gli spagnoli fucilarono ventidue membri delle truppe ribelli, tra questi Aldama, Allende e Jim\u00e9nez (26 giugno) e Hidalgo (30 luglio), mentre Abasolo fu esiliato in Spagna, dove mor\u00ec in prigione nel 1816. Le teste dei quattro capi furono appese ai quattro angoli della \"alhondiga de Granaditas\".\nAltri focolai rivoluzionari.\nIl movimento indipendentista iniziato a Dolores il 16 settembre 1810 ebbe seguiti in altre parti della Nuova Spagna. Agli inizi del novembre 1810 Jos\u00e9 Antonio Torres riusc\u00ec a imporsi sulla poca resistenza che offrivano le forze del viceregno a La Barca e nella battaglia di Zacoalco. Con una forza di ventimila uomini entr\u00f2 nella citt\u00e0 di Guadalajara l'11 novembre. Quasi immediatamente Jos\u00e9 Mar\u00eda Mercado fu indicato per prendere Tepic e San Blas, obbiettivi che riusc\u00ec a prendere senza sparare un solo colpo, rispettivamente il 28 novembre e il 1\u00ba dicembre. Per il dicembre del 1810 si era assicurata una parte importante delle Nueva Galicia.\nI simpatizzanti della rivolta avevano preso varie importanti citt\u00e0 prima della fine del 1810. Rafael Iriarte controllava Le\u00f3n, Aguascalientes e Zacatecas. Luis de Herrera e Juan Viller\u00edas occupavano San Luis Potos\u00ed. A Toluca e Zit\u00e1cuaro c'era Benedicto L\u00f3pez. Jos\u00e9 Mar\u00eda Morelos y Pav\u00f3n iniziava la sua campagna nel sud di Michoac\u00e1n e Messico, mentre Miguel S\u00e1nchez e Juli\u00e1n Villagr\u00e1n controllavano la valle di Mezquital nel nord del paese. Le province del nord, come il Texas, Coahuila e Nuevo Le\u00f3n, si erano anche loro unite alla causa indipendentista. Jos\u00e9 Mar\u00eda Gonz\u00e1lez Hermosillo inizi\u00f2 la rivolta con la battaglia de Real del Rosario nelle province interne di Occidente e Jos\u00e9 Mar\u00eda S\u00e1enz de Ontiveros a Durango, oltre a effettuare diverse rivolte spontanee comandate dai sacerdoti.\nLa persecuzione contro i \"leader\" regionali fu dura quanto quella contro i principali comandanti nazionali. Nel gennaio del 1811 Jos\u00e9 Mar\u00eda Mercado \u2014 che operava in Nueva Galicia - fu sconfitto a Maninalco e probabilmente si suicid\u00f2; il suo cadavere fu ritrovato nel fondo di un burrone il giorno successivo. Alcuni dei \"leader\" resistettero alle persecuzioni per poco tempo, come Jos\u00e9 Antonio Torres, che fu sconfitto da Pedro Celestino Negrete nel 1812 e strangolato lo stesso anno. Altri resistettero e divennero i protagonisti dei successi degli anni seguenti, come Villagr\u00e1n y Morelos.\nCaratteristiche del movimento indipendentista del 1810-1811.\nTra il 1785 e il 1786 in Nuova Spagna si era prodotta una crisi agricola senza precedenti, che aveva provocato la morte di circa 300.000 persone. Tra il 1808 e il 1809 una grave carestia nel Baj\u00edo aveva ridotto i raccolti e di conseguenza i prezzi erano quadruplicati. D'altra parte le guerre in Europa avevano provocato crisi e disoccupazione. Davanti a questa situazione i contadini videro in Hidalgo un \"leader\" che avrebbe potuto condurli a una vita migliore. Fu cos\u00ec che i rivoltosi riuscirono a trovare adepti tanto velocemente. Inoltre i rivoluzionari potevano contare sui rinforzi di Allende e Mariano Abasolo, ufficiali del reggimento dei Dragoni della Regina a San Miguel el Grande.\nSeconda tappa: organizzazione (1811-1815).\nQuella che viene chiamata \u00abtappa di organizzazione\u00bb della guerra d'indipendenza del Messico comprende i successi bellici e politici avvenuti tra il momento nel quale Ignacio L\u00f3pez Ray\u00f3n fu nominato capo delle forze rivoluzionarie a Saltillo (poco prima che Hidalgo e Allende assieme agli altri capi rivoluzionari fossero catturati e uccisi) e la fucilazione del \"Servo della Patria\" Jos\u00e9 Mar\u00eda Morelos y Pav\u00f3n, ovverosia tra il 16 marzo 1811 e il 22 dicembre 1815. Quattro anni nei quali si svolsero alcune delle pi\u00f9 brillanti azioni di guerra e di posizione ideologica del movimento d'indipendenza del Messico.\nComposizione sociale del movimento.\nIl movimento rivoluzionario fu appoggiato dalle classi inferiori, specialmente dai contadini. Gli uomini si trovavano in grandi gruppi armati con picche, pietre e lance. Si riunivano spontaneamente e casualmente con i capi rivoluzionari per opporsi all'esercito del vicer\u00e9; occasionalmente sorse anche qualche \"leader\" da questi gruppi. Nelle battaglie arrivarono a partecipare comanci, lipani e anche schiavi neri. Solo pochissimi schiavi rimasero fedeli ai propri padroni. Quasi tutte le forze sotto il comando di Ignacio L\u00f3pez Ray\u00f3n erano arcieri indigeni provenienti da El Bajio; quelle di Jos\u00e9 Mar\u00eda Morelos erano composte da neri e mulatti del sud che erano contadini, alcune volte erano soldati dell'esercito che erano stati catturati e per la maggior parte contadini malamente armati. Con l'avanzare del movimento, la classe media e i cittadini iniziarono a simpatizzare con i rivoluzionari, le idee della rivoluzione furono propagandate nell'ambiente cittadino tra i letterati, come Jos\u00e9 Joaqu\u00edn Fern\u00e1ndez de Lizardi e Carlos Mar\u00eda de Bustamante in Messico e il frate Servando Teresa de Mier a Londra.\nL\u00f3pez Ray\u00f3n e la Giunta di Zit\u00e1cuaro.\nCome si \u00e8 detto sopra, L\u00f3pez Ray\u00f3n fu nominato capo delle truppe rivoluzionarie a Saltillo, poco prima dell'arresto dei capi rivoluzionari della prima tappa della guerra d'indipendenza. L'incarico venne condiviso con Jos\u00e9 Mar\u00eda Liceaga. Al comando di circa mille uomini, che costituivano i resti del primo esercito rivoluzionario, s'incammin\u00f2 verso sud, verso Michoac\u00e1n, con un lungo cammino. Tutto il territorio che era stato preso inizialmente da movimenti regionali simpatizzanti rivoluzionari era stato recuperato dall'esercito spagnolo, facendo diventare cos\u00ec il viaggio verso sud ancora pi\u00f9 arduo.\nAlla fine, L\u00f3pez Ray\u00f3n fu capace di condurre questa piccola truppa fino a Zit\u00e1cuaro, una citt\u00e0 a est di Michoacan, dove il 19 agosto 1811, convoc\u00f2 la formazione della Giunta Nazionale di Zitacuaro, che doveva governare in nome di Ferdinando VII di Spagna, questo per conservare i suoi diritti di difesa della religione e della patria oppressa.\nLa giunta di Zit\u00e1cuaro riun\u00ec soprattutto l\"\u00e9lite\" creola del Messico centrale. Cont\u00f2 sull'appoggio di Morelos, capo della rivoluzione nella Sierra Madre del Sud. Grazie ad essa fu varato il primo progetto di costituzione nazionale (anche se non and\u00f2 a buon fine) e furono coniate le prime monete messicane. Sempre la giunta cerc\u00f2 di ottenere i primi riconoscimenti internazionali, iniziando dagli Stati Uniti.\nNei suoi intenti di legittimarsi di fronte ai capi regionali e di ottenere un maggior prestigio agli occhi dell'esercito spagnolo, la giunta di Zit\u00e1cuaro, o meglio L\u00f3pez Ray\u00f2n, come ministro universale della Nazione (in altre parole capo della giunta), inizi\u00f2 una serie di campagne militari che non diedero i risultati attesi. Anche con l'appoggio dei \"Guadalupanos\" (un gruppo di persone che servivano come \"intelligence\" alla giunta e la sostenevano finanziariamente; tra gli esponenti di maggior rilievo c'erano Leona Vicario e suo marito Andr\u00e9s Quintana Roo) e altri benefattori della causa rivoluzionaria, L\u00f3pez Ray\u00f3n fu incapace di impedire che la giunta fosse espulsa da Zit\u00e1cuaro, per mano di Calleja, nei primi giorni del 1812. A seguito di questo, coloro che facevano parte della giunta si divisero e ognuno segu\u00ec la strada che riteneva pi\u00f9 adeguata.\nReclamando ognuno per s\u00e9 la presidenza della giunta, i capi entrarono in una discussione che port\u00f2 allo scioglimento \"de facto\" di quest'organo di governo verso la prima met\u00e0 del 1813. La giunta di Zit\u00e1cuaro fu sostituita dal Congresso di Chilpancingo come massimo organo di governo del Messico. Durante il periodo in cui la giunta si trasfer\u00ec da Michoac\u00e1n a Sulpetec ebbe notevole importanza la produzione letteraria di Jos\u00e8 Maria de Cos, parroco di San Cosme. A lui si deve la creazione di un secondo organo informativo dei rivoluzionari, stampato in una tipografia da lui stesso costruita. La sua penna fu dura contro le autorit\u00e0 spagnole e in lui si nota la tendenza alla radicalizzazione politica del movimento rivoluzionario.\nMorelos e il Congresso di Chilpancingo.\nDa Car\u00e1cuaro a Chilpancingo.\nCome Ignacio L\u00f3pez Ray\u00f3n, Jos\u00e9 Mar\u00eda Morelos y Pav\u00f3n non era nuovo alle azioni belliche dei rivoluzionari. Come il capo della Giunta di Zit\u00e1cuaro, anche Morelos aveva partecipato all'attivit\u00e0 rivoluzionaria sin dall'inizio della guerra d'indipendenza, specialmente nella regione della \"Terra Calda\" di Michoac\u00e1n e Messico(la \"Terra Calda\" \u00e8 una regione divisa dagli Stati di Michoac\u00e1n, Guerrero e Messico).\nAnche se \u00e8 comunemente ritenuto che Morelos ricevette il comando delle truppe rivoluzionarie al momento della morte di Hidalgo, Allende e Aldama, egli era a tutti gli effetti un sottoposto di L\u00f3pez Ray\u00f3n.\nLa campagna di Morelos inizi\u00f2 a Caracuaro, una cittadina di Michoac\u00e1n. Ernesto Lemoine divide la campagna in due fasi, il cui spartiacque \u00e8 il disastro di Valladolid, dove venne nettamente sconfitto dall'esercito spagnolo. Prima di questo episodio (1813) Morelos aveva acquistato prestigio come stratega militare (anche se non aveva nessuna formazione come soldato). Ma, dopo la sconfitta nella sua terra natale, Morelos e il suo esercito furono sconfitti innumerevoli volte e tutti i capi del suo esercito vennero uccisi o imprigionati.\nUna volta iniziata la rivolta a Caracuaro, Morelos si avvi\u00f2 verso la depressione del Balsas e la Sierra Madre del Sud dove, uno dietro l'altro, un\u00ec alla lotta contro le autorit\u00e0 spagnole i paesi di Zacatula, Petatl\u00e1n e Tecpan del Galeana. Nel maggio del 1811 l'esercito di Morelos prese Chilpancingo de los Bravo.\nDopo essere penetrato nel territorio della sovrintendenza di Puebla, dove sconfisse gli spagnoli a Chiautla de Tapia, Morelos divise il suo esercito in tre colonne. Una era comandata da Nicol\u00e1s Bravo; avanzando verso Oaxaca, nel suo cammino verso sud-est, Bravo prese Acatl\u00e1n de Osorio e Huajuapan de Le\u00f3n. Un altro braccio, a capo del quale c'era Hermenegildo Galeana, ritorn\u00f2 a Taxco e prese Iz\u00facar de Matamoros, dove si un\u00ec a Mariano Matamoros e al figlio di quest'ultimo. Morelos non avanz\u00f2 verso Puebla ma, proseguendo verso occidente, il 24 dicembre 1811 riusc\u00ec a conquistare la citt\u00e0 di Cuautla.\nNel febbraio 1812, F\u00e9lix Mar\u00eda Calleja del Rey (soprannominato \u00abla miglior spada della Nuova Spagna\u00bb per le sue numerose vittorie), fu incaricato dal vicer\u00e9 Vanegas di sconfiggere una volta per tutte l'esercito di Morelos. Calleja sperava di vincere subito e con facilit\u00e0 l'esercito rivoluzionario, soprattutto grazie al vantaggio numerico, essendo i rivoluzionari un pugno di guerriglieri senza istruzione militare (per lo meno questa era l'idea di Calleja).\nDopo settantadue giorni di combattimento, tutti e due gli schieramenti furono incapaci di vincere. Gli spagnoli avevano fallito anche la presa di Iz\u00facar. Alla difesa finale di Cuautla parteciparono anche gli stessi abitanti della citt\u00e0 e tra questi si distinse un gruppo di ragazzi, chiamati \"Los Emulantes\".\nQuesto battaglione rivoluzionario infantile fu comandato dal figlio naturale di Morelos, Juan Nepomuceno Almonte; faceva parte di questo battaglione anche Narciso Mendoza, meglio conosciuto nella storia del Messico con il nome di \u00abBambino Artigliere\u00bb. Avendo perso Cuautla, i rivoluzionari si dispersero verso oriente, nei pressi di Iz\u00facar e Chuautla. Inseguiti dall'esercito spagnolo, i rivoluzionari si spostarono poi verso la parte orientale di Puebla, presero Villa de Orizaba e si scontrarono con l'esercito sul monte di Acultzingo, al confine tra Puebla e Veracruz. Ancora una volta lo scontro non diede la vittoria a nessuno dei due ma, come a Cuautla e a Iz\u00facar, i rivoluzionari dovettero disperdersi, questa volta verso sud. Dopo aver preso Tehuac\u00e1n, Morelos e il suo esercito occuparono la citt\u00e0 di Oaxaca, dove istituirono un governo autonomo. Il governo rivoluzionario della citt\u00e0 di Oaxaca dur\u00f2 dal 1812 fino al 1814, quando la citt\u00e0 fu presa dall'esercito spagnolo.\nA Oaxaca, Morelos decise di convocare un Congresso Nazionale con rappresentanti eletti per voto popolare. Questo avvenne per\u00f2 a Chilpancingo de los Bravo. Proprio con il proposito di arrivare a Chilpancingo per il Congresso Nazionale, l'esercito di Morelos si diresse verso la Costa Grande e, finalmente, nell'agosto del 1813, Acapulco e, quindi, anche, il controllo del Pacifico e dei contatti con le Filippine caddero in mano ai rivoluzionari.\nCongresso di Chilpancingo.\nLe numerose vittorie dell'esercito di Morelos avevano dato al curato di Caracuaro il prestigio del quale mancava L\u00f3pez Ray\u00f3n per i suoi sconclusionati scontri con gli spagnoli a Valladolid e Zitacuaro, da dove venne espulso con la Giunta nel 1812. Al contrario, verso la met\u00e0 del 1813, Morelos dominava gran parte del sud delle sovrintendenze del Messico, Puelba e Oaxaca. Grazie a quell'autorit\u00e0 militare, Morelos pot\u00e9 indirizzare la rivoluzione indipendentista verso una politica radicale. Per questo ottenne l'appoggio di numerosi personaggi che parteciparono al Congresso di Chilpancingo, convocato nel luglio del 1813 e svoltosi nel settembre dello stesso anno in seguito alla presa di Acapulco.\nGi\u00e0 a Chilpancingo, Morelos consegn\u00f2 ai congressisti un documento intitolato \"Sentimenti della Nazione\". Questo documento rifletteva la posizione politica di Morelos. I \"Sentimenti della Nazione\" includevano, inoltre, una serie di disposizioni economiche, politiche e sociali che rompevano definitivamente con L\u00f2pez Ray\u00f3n e i suoi seguaci. Questi ultimi, catturato Hidalgo nel 1811, avevano inviato un documento a Calleja dove esponevano i loro argomenti a favore del movimento rivoluzionario, segnalando che il fine ultimo era quello di restituire la legittimit\u00e0 esistente prima della soppressione della Giunta del Messico e del colpo di Stato contro il vicer\u00e9 Itturigaray. Si giustificava il movimento con le stesse parole dei membri della giunta del Messico: l'America era una propriet\u00e0 del re di Spagna, ma non della Nazione spagnola e, quindi, l'indipendenza cercata non era nei confronti del re di Spagna, ma del governo illegittimo che si era riunito a Cadice.\nIn contrasto con la posizione della Giunta di Zitacuaro, il Congresso di Chilpancingo si diede il compito di definire giuridicamente le ragioni per le quali l'\u00abAmerica messicana\u00bb doveva essere libera dalla Spagna. D'altra parte, i deputati riuniti a Chilpancingo non erano gli unici pensatori che manifestavano a favore della lotta indipendentista radicalizzata da Morelos. Una delle penne pi\u00f9 rivoluzionarie fu quella di Servando Teresa de Mier. A differenza di Carlos Mar\u00eda Bustamante e Andr\u00e9s Quintana Roo, per i quali il problema si sarebbe risolto con il definire i comuni rappresentanti legittimi della nazione, Teresa de Mier svilupp\u00f2 le sue tesi influenzato dal liberalismo francese.\nAl momento di dichiarare l'indipendenza della Nuova nazione, i pensatori indipendentisti dichiaravano anche il distacco definitivo con il sistema sociale coloniale. Tra le altre cose, i \"Sentimenti della Nazione\" contemplavano la soppressione del sistema di caste, la sovranit\u00e0 del popolo e l'indipendenza della nazione di fronte a qualsiasi potenza straniera. Morelos si pronunciava a favore della conservazione del cattolicesimo come unica religione (di fatto religione di Stato) ed escludeva la presenza di stranieri nelle attivit\u00e0 economiche del paese. I punti principali di questo documento radicale sono raccolti dall'atto solenne di dichiarazione d'indipendenza dell'America Settentrionale, firmato il 6 novembre 1813, e dalla prima carta costituzionale del Messico, la Costituzione di Apatzing\u00e1n, riadattata dai costituenti di Anahuac in fuga dagli spagnoli e promulgata ad Apatzing\u00e1n, nel 1814. La carta di Apatzing\u00e1n non pot\u00e9 mai essere applicata, visto che i rivoluzionari furono sconfitti dall'esercito realista.\nGuerrero, Victoria e la guerra di guerriglia.\nDal 1815 al 1821, la guerra d'indipendenza si trasform\u00f2 in una guerra di guerriglie. Queste guerriglie crearono due illustri comandanti: Guadalupe Victoria a Puebla e Vicente Guerrero a Oaxaca. I due si guadagnarono la lealt\u00e0 e il rispetto delle truppe sul campo di battaglia. Il vicer\u00e9 comunque pens\u00f2 che la situazione fosse sotto controllo e dichiar\u00f2 un indulto generale a tutti i ribelli che avessero abbandonate le armi.\nDopo 10 anni di guerra civile e dopo la morte dei due \"leader\" pi\u00f9 importanti, il movimento indipendentista era incapace di agire e vicino alla totale disfatta. I ribelli si scontravano con la resistenza spagnola e con l'apatia dei creoli pi\u00f9 influenti della colonia. L'eccessiva violenza e la passione popolare degli eserciti irregolari di Hidalgo e Morelos avevano convinto molti creoli che questa fosse una guerra di classi e razze, e finirono con l'unirsi (di mala voglia) con il governo spagnolo, attendendo che la condotta degli indipendentisti diventasse meno sanguinaria e radicale. Fu a questo punto che i piani di un capo militare conservatore coincisero con una ribellione liberale in Spagna e resero possibile i cambi di alleanze a favore degli indipendentisti.\nIn quella che doveva essere l'ultima campagna militare spagnola contro i rivoluzionari, il vicer\u00e9 Juan Ruiz de Apodaca mand\u00f2 una forza comandata dal creolo Agust\u00edn de Iturbide per sconfiggere definitivamente l'esercito di Guerrero a Oaxaca. Iturbide, figlio nativo di Valladolid, divenne famoso per la passione con la quale perseguiva le forze armate di Hidalgo e Morelos durante i primi anni della lotta indipendentista.\nBen visto dalla gerarchia ecclesiastica messicana, Iturbide era l'incarnazione del creolo conservatore perfetto: pio, religioso e dedicato alla protezione della propriet\u00e0 privata e dei privilegi sociali. Ma senza dubbio, Iturbide era insoddisfatto: mancava di un alto rango militare e di ricchezza.\nIturbide e Ferdinando VII di Spagna.\nLa missione di Agust\u00edn de Iturbide a Oaxaca coincise con un colpo di Stato militare in Spagna contro il nuovo monarca Ferdinando VII di Spagna. I \"leader\" del \"golpe\", che si erano riuniti come una spedizione militare per sopprimere i movimenti indipendentisti delle Americhe, obbligarono il re Ferdinando a firmare la costituzione liberale del 1812. Quando la notizia arriv\u00f2 in Messico, Iturbide prese la notizia come un pericolo per lo \"status quo\" e una grande opportunit\u00e0 per i creoli di prendere il controllo del Messico. Ironicamente l'indipendenza del Messico fu consumata quando le forze conservatrici decisero di sollevarsi contro il breve regime liberale nella madrepatria. Dopo essersi scontrato con Guerrero, Iturbide cambi\u00f2 schieramento e invit\u00f2 il \"leader\" ribelle a una giunta per decidere i principi di un rigenerato movimento rivoluzionario.\nA Iguala, Iturbide proclam\u00f2 i tre principi (o garanzie) al Messico indipendente: il Messico sarebbe stata una nazione indipendente governata dal re Ferdinando o da un altro principe conservatore europeo; creoli e spagnoli avrebbero avuto gli stessi diritti e privilegi e la Chiesa cattolica avrebbe continuato ad avere i propri privilegi e il monopolio religioso del Messico. Dopo aver convinto le sue truppe ad accettare i principi del trattato Iturbide persuase Guerrero ad unire le proprie forze a favore del trattato, cos\u00ec sotto il comando di Iturbide venne alla luce un nuovo esercito: l'esercito delle tre garanzie.\nIl trattato soddisfaceva liberali e conservatori, cos\u00ec sotto la protezione della Chiesa cattolica, il movimento indipendentista si avvicinava al suo fine.\nLa conquista dell'indipendenza.\nIl 24 febbraio 1821, con l'appoggio di Guerrero, Iturbide firm\u00f2 un documento che invitava tutti gli abitanti della Nuova Spagna a dimenticare le divisioni e a unirsi per raggiungere l'indipendenza. Questo documento venne chiamato Piano di Iguala o delle Tre Garanzie. All'esercito di Iturbide si unirono le forze ribelli di tutto il Messico. Il 24 agosto 1821, il vicer\u00e9 Juan O'Donoj\u00fa e Iturbide firmarono il Trattato di Cordoba, che riconosceva il Messico come una nazione indipendente sotto i termini del Piano di Iguala. Iturbide incluse un articolo nel trattato che dava la possibilit\u00e0 al Congresso Messicano di scegliere un sovrano creolo nel caso in cui nessun membro delle famiglie reali europee avesse accettato il trono del Messico.\nIl vicer\u00e9 Juan O'Donoj\u00fa convinse il generale Novella a far smantellare l'esercito Reale tra il 13 e il 22 settembre del 1821. Il 27 settembre 1821 Iturbide entr\u00f2 trionfante a Citt\u00e0 del Messico a capo dell'esercito Trigarante, tutto il paese celebr\u00f2 la conquista dell'indipendenza. Il primo atto della Giunta provvisoria del governo, formato da 34 persone, incluso Juan O'Donoj\u00fa, consistette nel decretare l'Atto d'Indipendenza dell'Impero Messicano il 28 settembre 1821.\nIl 3 ottobre 1821, la Capitaneria Generale del Guatemala dichiar\u00f2 la propria indipendenza dalla Spagna e l'unione all'Impero Messicano. Il 18 maggio 1822 un gruppo di soldati uscirono per le strade a manifestare in favore di Iturbide come imperatore del Messico. Il giorno seguente fu pubblicato il decreto che ufficializzava la nomina a Imperatore. L'incoronazione di Agust\u00edn de Iturbide come primo imperatore costituzionale del Messico avvenne il 21 luglio del 1822. Il nascente impero si estendeva su circa 5 milioni di chilometri quadrati, dall'attuale Oregon fino all'istmo di Panama.\nEpilogo.\nCome reminiscenza del processo d'indipendenza, duecento anni dopo l'inizio della lotta rivoluzionaria, nel 2010, come parte dei festeggiamenti del Bicentenario dell'Indipendenza Messicana, il governo spagnolo e quello messicano hanno deciso di scambiarsi le bandiere catturate durante la guerra che port\u00f2 all'indipendenza messicana."}
{"id": "907542", "revid": "1655", "url": "https://it.wikipedia.org/wiki?curid=907542", "title": "Henry W. Slocum", "text": ""}
{"id": "907545", "revid": "104458", "url": "https://it.wikipedia.org/wiki?curid=907545", "title": "Swatey", "text": ""}
{"id": "907547", "revid": "767487", "url": "https://it.wikipedia.org/wiki?curid=907547", "title": "Antonio Zacco (artista)", "text": "Per molti anni lavor\u00f2 per la famiglia dei principi di Biscari, soprattutto al servizio di Ignazio II Patern\u00f2 Castello. Per lui realizz\u00f2 dei calchi dei reperti archeologici che servirono per la realizzazione dell'opera \"Viaggio per tutte le antichit\u00e0 della Sicilia\". Illustr\u00f2 anche \"Leges omni consilio...\" di V. Coco, pubblicato nel 1780. Tra le stampe e incisioni pi\u00f9 famose, si ricordano una del \"Sacro Cuore di Ges\u00f9\" e un ritratto di Ignazio Patern\u00f2 Castello. Una sua incisione raffigurante il Ritrovamento del Santissimo Sacramento \u00e8 conservata nella sagrestia della Chiesa del Santissimo Ritrovato a San Giovanni Montebello. Il figlio Giuseppe fu un apprezzato pittore."}
{"id": "907549", "revid": "228587", "url": "https://it.wikipedia.org/wiki?curid=907549", "title": "Penn", "text": ""}
{"id": "907550", "revid": "712828", "url": "https://it.wikipedia.org/wiki?curid=907550", "title": "Nargothrond", "text": ""}
{"id": "907551", "revid": "1073227", "url": "https://it.wikipedia.org/wiki?curid=907551", "title": "Zio Paperone e il ritorno a Testaquadra", "text": "Zio Paperone e il ritorno a Testaquadra (\"Return to Plain Awful\") \u00e8 una storia Disney, scritta e disegnata da Don Rosa nel 1989, ed \u00e8 il sequel della storia di Carl Barks \"Paperino e il mistero degli Incas\"; in quest'ultima appariva solo Paperino, partito alla ricerca di alcune uova quadre. Nella storia di Don Rosa, invece, Paperone viaggia verso Testaquadra con Paperino.\nTrama.\nLa storia comincia con Paperino, Qui, Quo e Qua che si recano al deposito di zio Paperone, per chiedere finanziamenti per riportare certe galline nella loro valle natale. Queste galline avevano per\u00f2 un particolare: erano quadre e producevano uova quadre (come nella storia di Carl Barks).Cos\u00ec, Paperone decide di finanziare la missione e di recarsi con Paperino per commerciare le uova quadre; alla fine, grazie al precedente viaggio a Testaquadra, Paperino e Qui, Quo e Qua conducono lo zio Paperone a Testaquadra. Gli abitanti di Testaquadra sono sempre contenti di ricevere visite, ma Paperone infrange l'unica legge locale, ovvero quella di non poter mai mostrare oggetti tondi, e mostra la sua prima moneta. Perci\u00f2 Paperone viene condannato ai lavoro forzati, mentre Cuordipietra Famedoro, che aveva seguito di nascosto Paperone, rimane l'unico in grado di commerciare con i Tesataqudri. Ma essi rifiutano tutte le offerte di Famedoro, poich\u00e9 vogliono una sola cosa: un gelato con gazzosa, allora Famedoro aiutato da Paperino e i suoi nipoti, corre a comprare un gelato con gazzosa; in cambio dell'aiuto ricevuto, Famedoro avrebbe liberato Paperone. Quando Famedoro fece ritorno, per\u00f2, non liber\u00f2 Paperone, ma i nipotini riuscirono comunque a fabbricare del gelato con gazzosa. Intanto mentre Cuordipietra era stato via i Testaquadri avevano cominciato a imitare Paperone e Famedoro e cos\u00ec non vollero pi\u00f9 il gelato, bens\u00ec del denaro da mettere nel deposito da poco costruito, e l'unico che aveva un miliardo di dollari da dare era Paperone, che ottenne quindi la libert\u00e0 ma non il diritto di commerciare le uova quadre.\nRiferimenti Barksiani.\nLa storia contiene alcuni riferimenti dalle storie di Barks (oltre, ovviamente, a \"Paperino e il mistero degli Incas\")."}
{"id": "907557", "revid": "281654", "url": "https://it.wikipedia.org/wiki?curid=907557", "title": "Kieran Richardson", "text": "Caratteristiche tecniche.\nNel 2001 \u00e8 stato inserito nella lista dei migliori calciatori nati dopo il 1983 stilata da Don Bal\u00f3n.\nCarriera.\nClub.\nCresciuto professionalmente nel West Ham, \u00e8 ingaggiato nel 2001 dal Manchester United.\nEsordisce con la nuova squadra il 23 ottobre 2002 contro l'Olympiakos e segna il suo primo gol il 5 novembre 2002 contro il Leicester City nella coppa di lega.\nNel 2005 va in prestito al West Bromwich Albion debuttando il 29 gennaio 2005 e segnando il suo primo gol per la squadra.\nNello stesso anno \u00e8 convocato dall', per l'amichevole contro gli . Segna una doppietta al suo debutto, realizzando uno dei gol su punizione, e successivamente si guadagna un posto fisso nella Nazionale Under-21 inglese.\nRitornato al Manchester United, nella stagione 2005-2006 ha giocato occasionalmente a sinistra della difesa al posto dell'allora infortunato Gabriel Heinze o come centrocampista quando la squadra era a corto di titolari.\nSuccessivamente viene schierato costantemente solo in Coppa di Lega.\nNel 2007 passa al Sunderland, firmando un contratto di quattro anni con i \"Black Cats\", dove ritrova come allenatore l'ex capitano del Manchester United Roy Keane."}
{"id": "907559", "revid": "110157", "url": "https://it.wikipedia.org/wiki?curid=907559", "title": "Oratorio di San Niccol\u00f2", "text": "L'oratorio di San Niccol\u00f2 si trova a Vernio in provincia di Prato.\nStoria e descrizione.\nFu costruito per volere del conte Ridolfo de' Bardi (1618-1702) che destin\u00f2 un ingente patrimonio per creare una Compagnia che provvedesse alle necessit\u00e0 degli abitanti pi\u00f9 bisognosi. In soli quattro anni dalla morte del conte Ridolfo, su progetto di Giovan Battista Bettini fu costruito l'oratorio, fu riadattato il contiguo palazzo padronale e realizzata la Galleria; i lavori erano completati nel 1706.\nIn posizione scenografica oltre il ponte sul Fiumenta, l'oratorio presenta una facciata di linee semplici e slanciate, con lesene binate, timpano, e scala a doppia rampa. Il vestibolo conserva una pala del Sagrestani (1705) e varie opere in bronzo di Massimiliano Soldani Benzi (due acquasantiere e due notevoli rilievi col ritratto del conte Ridolfo, e con un'allegoria). La vasta aula dell'oratorio, di forme classiche e severe, ha soffitto ligneo a cassettoni, e pareti segnate da lesene angolari e trabeazione continua. Una serie di dipinti e i pancali settecenteschi compongono l'arredo della sala.\nIl raffinato, imponente altar maggiore (vicino a quello di Montevarchi, progettato dal Soldani) fu progettato dal Bettini, e accoglie una grande \"Madonna col Bambino in gloria e l'elemosina di san Niccol\u00f2\" (1705), tela di Giovanni Antonio Pucci."}
{"id": "907562", "revid": "37401", "url": "https://it.wikipedia.org/wiki?curid=907562", "title": "John Zerzan", "text": "Biografia.\nZerzan ha scritto numerosi articoli e saggi di opposizione radicale ad ogni forma di civilizzazione, in particolare individuandone le basi da refutare nei concetti di agricoltura, linguaggio, pensiero simbolico (numero e arte) e tempo. Zerzan avversa l'oppressione intrinseca alla civilizzazione e propone la riconquista di una libert\u00e0 primordiale ispirata ad un modello di vita preistorico basato su caccia e raccolta, caratterizzato da egualitarismo sociale e abbondanza di tempo libero, oltre che da un maggior benessere fisico e psichico. I suoi libri pi\u00f9 significativi sono: \"Elements of Refusal\" (1988), \"Future Primitive and Other Essays\" (1994), \"Against Civilization: A Reader\" (1998) e \"Running on Emptiness\" (2002).\nZerzan individua nell'avvento della civilt\u00e0 l'origine di ogni forma di potere, ci\u00f2 che ha condotto alla domesticazione l'uomo, gli animali, l'ambiente. Si tratta di una macchina sociale che ha introdotto il principio della propriet\u00e0, della divisione del lavoro, della legge. Tale struttura si regge attraverso l'ausilio di alcuni artifici (reificazione) per la rappresentazione astratta della realt\u00e0, quali il tempo, il linguaggio, la scrittura, il numero, la religione (funzionali all'esigenza della classe dominante di stabilire i confini delle propriet\u00e0, i ritmi di lavoro, la codificazione delle norme). \u00c8 infatti l'agricoltura una delle prime e fondamentali manifestazioni della civilt\u00e0. Rispetto a una fase antecedente, nella quale uomini e donne erano liberi raccoglitori-cacciatori, essi vivono alienati, estraniati dal proprio ambiente e dalla necessit\u00e0 di soddisfazione dei propri bisogni.\nLa tecnologia \u00e8 invece esclusivamente lo strumento di lavoro indispensabile alla produzione delle merci e della conservazione dell'impalcatura sociale. Pertanto la tecnologia non nasce come mezzo neutrale. La tecnologia inoltre modifica l'ambiente, il modo di vivere degli esseri umani e l'uomo stesso, fra l'altro, rendendolo dipendente delle macchine.\nPer tutte queste considerazioni Zerzan differisce dai pensatori anarchici della seconda met\u00e0 dell'Ottocento e da Marx (pur condividendone l'analisi sul capitalismo), ritenendo che essi si limitino a sostituire un modello di societ\u00e0 con un altro, per quanto alternativo, che non scardina le strutture portanti della civilt\u00e0. Zerzan collabora con la rivista di critica radicale \"Fifth Estate\"."}
{"id": "907565", "revid": "767487", "url": "https://it.wikipedia.org/wiki?curid=907565", "title": "Feast (film 2005)", "text": "Feast \u00e8 un film horror del 2005 diretto da John Gulager.\nTrama.\nIn un bar in mezzo al deserto, un gruppo di personaggi viene assediato da qualcosa di soprannaturale, e resta rinchiuso nel locale per difendersi. Ingaggeranno una lotta all'ultimo sangue contro un branco di mostri subumanoidi e feroci ma solo pochi riusciranno a salvarsi."}
{"id": "907567", "revid": "1893", "url": "https://it.wikipedia.org/wiki?curid=907567", "title": "Therizinosauro", "text": ""}
{"id": "907578", "revid": "100191156", "url": "https://it.wikipedia.org/wiki?curid=907578", "title": "Stanislava Komarova", "text": "Specializzata nel dorso ha vinto una medaglia d'argento alle Olimpiadi di Atene 2004."}
{"id": "907579", "revid": "66316", "url": "https://it.wikipedia.org/wiki?curid=907579", "title": "Commissione delle Comunit\u00e0 europee", "text": ""}
{"id": "907582", "revid": "301156", "url": "https://it.wikipedia.org/wiki?curid=907582", "title": "Territorio britannico dell'Oceano Indiano", "text": "Il Territorio Britannico dell'Oceano Indiano (in inglese \"British Indian Ocean Territory\", abbreviato in \"BIOT\") \u00e8 un territorio britannico d'oltremare situato nell'oceano Indiano, a met\u00e0 strada tra l'Africa e l'Indonesia.\nGeografia.\nIl territorio comprende sei atolli dell'arcipelago Chagos che conta pi\u00f9 di mille isole di varie dimensioni.\nL'isola pi\u00f9 grande \u00e8 Diego Garcia, dov'\u00e8 presente un'importante base militare anglo-americana. Gli abitanti sono per lo pi\u00f9 i militari della base.\nStoria.\nQuesto territorio appartiene al Regno Unito fin dal 1810 e dal 1965 \u00e8 stato concesso in parte in uso agli Stati Uniti. L'anno seguente inizi\u00f2 la costruzione della base militare. Dopo l'indipendenza delle Seychelles nel 1976 molte isole furono cedute al nascente stato e rimasero sotto il controllo britannico solo i sei gruppi di isole pi\u00f9 grandi dell'arcipelago Chagos, compresa l'isola Diego Garcia, sede della base navale.\nSociet\u00e0.\nL'intera popolazione di queste ultime isole, composta di circa 2.000 persone (detti \"\u00eelois\"), fu deportata tra il 1967 e 1973 alle vicine Mauritius o Seychelles. Dopo anni di dispute internazionali per il reclamo da parte di questi due stati e dei vecchi abitanti delle restanti isole, nel 2000 una sentenza dell'Alta corte britannica aveva stabilito l'invalidit\u00e0 dell'espatrio di questi indigeni dalle loro terre, ma nel settembre 2003 ha altres\u00ec ribadito lo speciale status dell'isola Diego Garcia, e quindi di fatto mantenuto le restrizioni all'avvicinamento alla zona militare. \nNel giugno del 2004 il governo britannico ha confermato la decisione di impedire indefinitamente il ritorno degli \"\u00eelois\" a Diego Garcia.\nIl territorio \u00e8 considerato dai viaggiatori estremi uno dei pi\u00f9 difficili da raggiungere al mondo ed il pi\u00f9 difficile in assoluto tra quelli nella lista del Travelers' Century Club."}
{"id": "907586", "revid": "287204", "url": "https://it.wikipedia.org/wiki?curid=907586", "title": "Cryept", "text": ""}
{"id": "907592", "revid": "100142095", "url": "https://it.wikipedia.org/wiki?curid=907592", "title": "Katy Sexton", "text": "Specializzata nel dorso ha partecipato alle Olimpiadi di Sydney 2000 e Atene 2004."}
{"id": "907597", "revid": "36426", "url": "https://it.wikipedia.org/wiki?curid=907597", "title": "Lorenzo di Niccol\u00f2 Gerini", "text": ""}
{"id": "907599", "revid": "339392", "url": "https://it.wikipedia.org/wiki?curid=907599", "title": "Territorio Britannico d'Oltremare", "text": ""}
{"id": "907600", "revid": "767487", "url": "https://it.wikipedia.org/wiki?curid=907600", "title": "Thoughtcrimes - Nella mente del crimine", "text": "\"Thoughtcrimes - Nella mente del crimine (Thoughtcrimes)\" \u00e8 un film del 2003 diretto da Breck Eisner.\nTrama.\nFreya McAllister \u00e8 una ragazza come tante, tranne per il fatto che riesce a leggere i pensieri della gente. Dopo aver passato 8 anni in un ospedale psichiatrico, una sera giunge il famoso Dr. Michael Welles, ricercatore psicologico, il quale insegna a Freya come far uso della sua telepatia, ma lei non sa che lui ha altri progetti in serbo per lei."}
{"id": "907601", "revid": "339392", "url": "https://it.wikipedia.org/wiki?curid=907601", "title": "Territori Britannici dell'Oceano Indiano", "text": ""}
{"id": "907602", "revid": "2153076", "url": "https://it.wikipedia.org/wiki?curid=907602", "title": "Peligro", "text": "Peligro \u00e8 il secondo album in studio della cantante colombiana Shakira, pubblicato il 25 marzo 1993 dalla Sony Records."}
{"id": "907605", "revid": "827882", "url": "https://it.wikipedia.org/wiki?curid=907605", "title": "1 Love", "text": "1 Love \u00e8 una compilation registrata per beneficenza nel 2002 i cui proventi sono stati devoluti a War Child, da sempre attiva nell'aiuto alle popolazioni vittime della guerra.\nL'album si pone in soluzione di continuit\u00e0 con \"Help\" del 1995, che aveva gi\u00e0 fruttato 1,25 milioni di sterline. In questo caso agli artisti interessati \u00e8 stato chiesto di scegliere una delle numero uno in classifica degli ultimi 50 anni."}
{"id": "907607", "revid": "767487", "url": "https://it.wikipedia.org/wiki?curid=907607", "title": "Quando meno te lo aspetti", "text": "Quando meno te lo aspetti (\"Raising Helen\") \u00e8 un film del 2004 diretto da Garry Marshall con Kate Hudson e Joan Cusack.\nTrama.\nHelen \u00e8 una giovane donna con una vita perfetta, lavora a New York per un'agenzia di modelle, tra feste e uomini affascinanti, ama tantissimo le sue sorelle Lindsay e Jenny, e ha un buon rapporto con i suoi nipoti, l'adolescente Audrey e i piccoli Henry e Sarah, i figli di Lindsay. La famiglia viene per\u00f2 stravolta da una tragedia: Lindsay e suo marito Paul muoiono in un incidente stradale.\nJenny e Helen scoprono che quest'ultima aveva ricevuto la potest\u00e0 unica da Lindsay dei suoi figli in caso le fosse accaduto qualcosa, ora toccher\u00e0 a Helen prendersi cura di Audrey, Henry e Sarah, anche se Jenny era a tutti gli effetti un'alternativa pi\u00f9 valida dato che ha pi\u00f9 esperienza come madre, oltre al fatto che \u00e8 sposata inoltre lei e il marito hanno gi\u00e0 dei figli. Stando alle volont\u00e0 di Lindsay, sua sorella Jenny potr\u00e0 reclamare la potest\u00e0 dei nipoti solo se Helen si rivelasse inadatta a fare il genitore, inoltre Lindsay le ha lasciato una lettera.\nPer quanto Helen possa amare i suoi nipoti per lei \u00e8 difficile accettare di essere responsabile di loro, si vede obbligata a lasciare il suo lavoro non sapendo far coesistere la carriera e anche la famiglia, inoltre lei e i nipoti si trasferiscono in un'altra casa. Helen si innamora di Dan, il pastore della congregazione luterana che gestisce la scuola nel Queens dove Helen ha iscritto Audrey, Sarah e Henry, di cui Dan \u00e8 anche il preside, e i due intraprendono una relazione, inoltre Helen trova lavoro come centralinista in una concessionaria di auto usate, ottenendo velocemente una promozione come venditrice.\nLe cose per Helen iniziano ad andare bene, ma sembra non rendersi conto di quanto Audrey si senta smarrita, apparentemente sembra una ragazza matura e responsabile, ma probabilmente \u00e8 quella che pi\u00f9 tra tutti soffre per la morte dei suoi genitori, sta prendendo delle scelte sbagliate e Helen non \u00e8 capace di essere per lei un punto di riferimento essendo consapevole che essere un genitore significa essere severi e alle volte intransigenti, mentre Helen preferisce essere per lei un'amica: ne \u00e8 la prova quando scopre che Audrey ha organizzato una festa in casa senza dirglielo, e Helen non avendo il coraggio di interrompere la festa lascia l'ingrato compito alla sua vicina di casa, la cosa poi degenera quando Audrey va al ballo scolastico e il suo accompagnatore la viene a prendere, rivelandosi soltando una copertura dato che in realt\u00e0 \u00e8 andata in un motel insieme a un altro ragazzo prenotando una camera rubando una delle carte di credito di Helen, anche in questa circostanza lei non trova la forza di intromettersi dovendo assumersi Jenny il dovere di fermare Audrey e di rimproverarla.\nDopo quanto accaduto Helen si separa dai suoi nipoti, i quali vanno a vivere a casa di Jenny, la vita di Helen sembra normalizzarsi, ha persino riavuto il suo lavoro all'agenzia per modelle, ma in breve sente la mancanza di Audrey, Henry e Sarah capendo che senza di loro la sua vita \u00e8 vuota. Helen va a casa di Jenny per chiederle di ridarle i suoi nipoti, Jenny per\u00f2 si rifiuta di farlo accusandola di essere egoista e di rivolerli solo per capriccio, a quel punto Helen dimostrandole di poter essere anche lei un'adulta responsabile costringe Audrey a darle il suo portafoglio sapendo che vi nascondeva un documento falso. Anche se Audrey si arrabbia con lei, Jenny al contrario \u00e8 orgogliosa di sua sorella che per la prima volta si \u00e8 comportata come un vero genitore. Jenny le fa leggere la lettera che Lindsay le aveva lasciato dove lei spiegava a Jenny che pur considerandola una bravissima madre, ha preferito affidare a Helen i suoi figli perch\u00e9 lei e Lindsay sono sempre state molto simili, nella speranza che Audrey, Henry e Sarah attraverso Helen possano continuare a ricordarla, contando sul fatto che Jenny la aiuter\u00e0 sempre.\nHelen e Jenny si riconciliano e quest'ultima riporta i suoi nipoti a casa di Helen la quale ora, insieme a Dan, Audrey, Sarah e Henry ha finalmente una vera famiglia."}
{"id": "907609", "revid": "695564", "url": "https://it.wikipedia.org/wiki?curid=907609", "title": "Pure Morning", "text": ""}
{"id": "907610", "revid": "1649933", "url": "https://it.wikipedia.org/wiki?curid=907610", "title": "Rincon", "text": "Rinc\u00f3n (\"angolo\" o \"abitazione\" in spagnolo) o Rincon pu\u00f2 riferirsi a:"}
{"id": "907616", "revid": "2153076", "url": "https://it.wikipedia.org/wiki?curid=907616", "title": "The Remixes (Shakira)", "text": "The Remixes \u00e8 il primo album di remix della cantante colombiana Shakira, pubblicato nel 1997 dalla Sony Music.\nTracce.\nTesti e musiche di Shakira e Luis Fernando Ochoa"}
{"id": "907617", "revid": "76963", "url": "https://it.wikipedia.org/wiki?curid=907617", "title": "Fran Rubel Kuzui", "text": "Biografia.\nHa conseguito una laurea all'Universit\u00e0 di New York e per un decennio si \u00e8 occupata di script; nel 1988 ha collaborato alla sceneggiatura e ha diretto il suo primo film, \"Tokyo Pop\", che ha ricevuto ottime recensioni dalla critica per la figura della giovane statunitense che tenta di comprendere la cultura pop giapponese.\nQuattro anni dopo, nel 1992, ha girato quello che di certo \u00e8 il suo film pi\u00f9 famoso, \"Buffy - L'Ammazza Vampiri\", da cui poi fu tratta l'omonima serie tv. \u00c8 stata lei a scoprire il testo scritto da uno sconosciuto sceneggiatore televisivo, Joss Whedon, e a trovare i finanziamenti per il film: una certa differenza di visioni tra lei e Whedon produsse alla fine un'opera su cui i critici si sono divisi.\nCon suo marito Kaz Kuzui ha fondato la Kuzui Enterprises, che distribuisce le pellicole degli Stati Uniti nel Giappone ed importa le pellicole giapponesi per il mercato degli Stati Uniti. Oltre a possedere una parte dei diritti per il personaggio di Buffy Summers, la Kuzui Enterprises era anche produttrice esecutiva della serie televisiva e del relativo \"spin-off\" \"Angel\".\nNel 2003 la sua casa di produzione ha prodotto il film cino-thailandese \"Last Life in the Universe\"."}
{"id": "907620", "revid": "196159", "url": "https://it.wikipedia.org/wiki?curid=907620", "title": "Chiesa di San Pier Forelli", "text": "La chiesa di San Pier Forelli, chiamata anche di San Pierino si trova in via Santa Caterina a Prato.\nStoria e descrizione.\nIl nome Forelli e quello della vicina Porta Fuia (nelle mura del XII secolo) derivano probabilmente da fuio e furello (ladro, ladroncello), a indicare una zona evidentemente malfamata; qui sorse intorno alla met\u00e0 del XII secolo una chiesa, che venne ricostruita dai fondamenti nel 1845-1858, su progetto del pistoiese Torello Niccolai e di Angelo Pacchiani di Prato.\nAll'esterno la chiesa presenta linee sobrie, con pareti intonacate e cornici in pietra serena di modesto aggetto.\nIl luminoso, unitario interno di mature forme neoclassiche ha raffinate scagliole a finto marmo nelle robuste colonne che ornano l'abside (coronata da cupoletta emisferica con lanterna) e nelle lesene della navata; la volta a botte ha un ornato a cassettoni in stucco bianco.\nVi si conservano tele e affreschi ottocenteschi (Antonio Marini e P. Pezzati), una bella pala neorinascimentale con la \"Madonna e santi\" di Alessandro Franchi (1871) e una seicentesca \"Liberazione di San Pietro\" di Giovan Pietro Naldini.\nIn un altare \u00e8 collocato un venerato \"Crocifisso\" ligneo utilizzato dal predicatore San Leonardo da Porto Maurizio (1676-1751), che soggiorn\u00f2 per alcuni periodi nel convento del Palco."}
{"id": "907622", "revid": "76963", "url": "https://it.wikipedia.org/wiki?curid=907622", "title": "Algernon Swinburne", "text": "Attivo nella cerchia estetista, romantica e poi decadente, conobbe Oscar Wilde e altri celebri intellettuali e artisti dello stesso ambiente, frequentando la Confraternita dei Preraffaelliti e stringendo amicizia con Dante Gabriel Rossetti. Personalit\u00e0 eccentrica, con un forte gusto della provocazione artistica, ispirato da letterati come il marchese de Sade, Percy Bysshe Shelley e Charles Baudelaire, ai suoi tempi la sua poesia fu molto controversa, per via dei suoi temi (sadomasochismo, tematica del suicidio, lesbismo, irreligiosit\u00e0); la sua lirica \u00e8 inoltre caratterizzata da originali soluzioni versificatorie, dal culto della paganit\u00e0 e del Medioevo idealizzato, e della libert\u00e0 assoluta. Dal 1903 al 1909 fu costantemente candidato al Premio Nobel per la Letteratura. Con Alfred Edward Housman, Robert Browning, Alfred Tennyson, Ernest Dowson e William Butler Yeats, \u00e8 considerato uno dei poeti lirici pi\u00f9 rappresentativi della letteratura vittoriana.\nBiografia.\nOrigini ed educazione.\nNacque da famiglia aristocratica a Londra, al numero 7 di Chester Street, Grosvenor Place. Suo padre era l'ammiraglio Charles Henry, figlio di un gentiluomo educato in Francia, abituato a vestire e a pensare come un aristocratico francese d'Ancien r\u00e9gime; sua madre, lady Jane, era figlia del terzo conte di Ashburnham.\nCrebbe all'Isola di Wight, dove i genitori avevano diverse propriet\u00e0, e a Capheaton Hall, vicino a Wallington nel Northumberland. La prima formazione l'ebbe in casa; dai genitori apprese il francese e l'italiano. Parallelamente ricevette una solidissima educazione religiosa anglicana. Ebbe una passione adolescenziale per una cugina, Mary Gordon, che tuttavia, con grande dolore di lui, lo lasci\u00f2 per sposarsi con un altro.\nStudi\u00f2 poi a Eton, quindi al Balliol College di Oxford, dove conobbe Dante Gabriel Rossetti, William Morris ed Edward Burne-Jones, tutti e tre impegnati, nel 1857, ad ornare con affreschi ispirati al ciclo arturiano le mura dell'Oxford Union. Rivel\u00f2 doti eccezionali nello studio della letteratura e delle lingue antiche.\nSi distinse per\u00f2 anche per la mancanza di disciplina e le pose provocatorie. Fu proprio il direttore del Balliol, Benjamin Jowett, che in considerazione delle sue capacit\u00e0 lo salv\u00f2 una volta dall'espulsione, per avere celebrato in versi Felice Orsini (il patriota italiano che aveva cercato di assassinare Napoleone III). Tuttavia (come poi Oscar Wilde) nel 1859 non fu possibile evitarne l'espulsione (la pena, presso le universit\u00e0 inglesi, era definita \"rustication\").\nL'attivit\u00e0 poetica e la personalit\u00e0 eccentrica.\nAlcuni dei suoi primi e tuttora ammirati componimenti s'inseriscono nel culto tipicamente vittoriano del Medioevo, e alcuni di essi si rifanno a quell'epoca sia per lo stile che per il tono e la costruzione (\"The Leper\", \"Laus Veneris\" e \"St. Dorothy\"). \u00c8 in essi evidente il culto che Swinburne tributava a Percy Bysshe Shelley, col quale aveva notevoli tratti di analogia: anche lui era nato da famiglia aristocratica e nutriva sentimenti libertari, e anche lui aveva studiato a Eton e si era distinto nell'appassionato studio dei classici; erano entrambi stati espulsi per le loro idee dal college; ma la somiglianza si estendeva anche a certe qualit\u00e0 personali e caratteriali, come un'estrema volubilit\u00e0, l'abbondanza della vena poetica, l'anticonformismo esibito e il nervosismo nel gioco analogico.\nUsc\u00ec da Oxford nel 1860, stringendo un sodalizio con Dante Gabriel Rossetti. Alla morte della moglie di quest'ultimo, la modella dei Preraffaelliti Elizabeth Siddal, suicida nel 1862, il poeta e il pittore andarono a vivere insieme in \"Tudor House\", al n\u00ba 16 di Cheyne Walk, Chelsea. Rossetti ritrasse Swinburne alcune volte, negli anni, secondo l'estetica preraffaellita, soprannominandolo \"piccolo amico northumbriano\", a causa della bassa statura (5 piedi, ossia circa 1,52 m).\nLa sua corporatura era goffa, la voce sgradevolmente acuta e l'atteggiamento dimesso, facendo s\u00ec che Swinburne fosse apparentemente quanto di pi\u00f9 lontano dall'ardimento espresso dai suoi rivoluzionari versi; per contro, aveva un'insospettabile forza fisica (fu tra l'altro il primo a scalare Culver Cliff nell'Isola di Wight). Possedeva, per giunta, un carattere altamente eccitabile, al quale si dovevano occasionali eccessi enfatici, durante i quali declamava versi a gran voce, abbandonandosi a gesti spropositati. Alcuni eccessi morbosi avuti in pubblico, per quanto molto rari, diedero a pensare che fosse epilettico. Peggiorava il tutto il suo alcolismo, a causa del quale molto spesso doveva essere ricondotto a casa, alle ore piccole, a forza di braccia. \nAveva pubblicato solo pochi componimenti su rivista quando diede alle stampe il poema drammatico (destinato per\u00f2 alla sola lettura) \"Atalanta in Calydon\" (1865), a cui arrise un successo eccezionale. Solo un anno dopo gli scandalosi versi di \"Laus Veneris\" e \"Poems and Ballads\" gli diedero fama di poeta immorale, scatenando una campagna diffamatoria secondo molti perfettamente inutile: molte delle perversioni descritte da Swinburne erano un fatto puramente letterario. Secondo altri Swinburne era bisessuale, e aveva imparato a Eton tecniche erotiche sadomasochiste come, in particolare, la flagellazione e l'autoflagellazione; gli sono attribuite almeno due relazioni omosessuali, con Richard Monckton Milnes, che gli fece scoprire il De Sade, e con il viaggiatore Richard Francis Burton. Egli manifestava spesso atteggiamenti masochistici o di algolagnia, ossia raggiungere il piacere sessuale attraverso il dolore fisico, e questa era la principale sua attivit\u00e0 sessuale; una diceria vuole che Dante Gabriel Rossetti tent\u00f2 di \"convertirlo all'eterosessualit\u00e0\" e fargli abbandonare le pratiche di autoflagellazione facendolo incontrare con l'artista circense (divenuta poi molto nota come attrice, pittrice e poetessa) Adah Menken; costei, rinunciando, avrebbe detto: \"\"Non riesco a fargli capire che mordere non serve a niente\". Swinburne ebbe una relazione con la Menken per sei settimane: si dice che Rossetti le abbia offerto del denaro per allontanare Swinburne dalla flagellazione, ma dopo un mese e mezzo lei dovette abbandonare la sfida e restituire i soldi. Gi\u00e0 nel dramma inedito giovanile del 1858-1859, \"Laugh and Lie Down\", Swinburne tratteggia le caratteristiche erotiche di una donna che ritorna in tutta la sua produzione: la protagonista Imperia \u00e8 libertina, dissoluta, imperiosa e crudele, anticipando quindi i romanzi di Leopold von Sacher-Masoch, come \"Venere in pelliccia\" (1870).\n\u00c8 considerato un poeta e una tipica personalit\u00e0 decadente, bench\u00e9 ostentasse pi\u00f9 vizi di quanti in realt\u00e0 avesse, fatto sul quale Oscar Wilde ebbe a pronunciarsi in maniera piuttosto salace. Le chiacchiere sul suo conto, ben lungi dall'avvilirlo, lo spronarono ad assumere atteggiamenti sempre pi\u00f9 provocatori, fino a lasciar correre su di s\u00e9 voci che lo volevano pederasta, e persino amante di una scimmia. Secondo Oscar Wilde nulla di tutto ci\u00f2 era vero; per lui, Swinburne era solo \"un fanfarone, riguardo ai propri vizi, che ha fatto tutto il possibile per convincere il mondo della sua omosessualit\u00e0 e della sua bestialit\u00e0 quando non era n\u00e9 omosessuale n\u00e9 bestiale\"\".\nNel 1864 comp\u00ec un viaggio in Italia, fermandosi per breve tempo tra Firenze e Fiesole. Nel 1868 Swinburne affitt\u00f2 con un amico, George Powell, una casa a \u00c9tretat, battezzandola Chaumi\u00e8re de Dolmanc\u00e9 (\"cottage di Dolmanc\u00e9\", dal nome di un personaggio de \"La filosofia nel boudoir\" di Sade), dove visse le vacanze, e ricevette nell'estate del 1870 una visita del giovane Guy de Maupassant, che lo salv\u00f2 dall'annegamento (il poeta stava nuotando nel mare della Normandia quando rischi\u00f2 di affogare, e Maupassant, buon nuotatore, e altri si tuffarono e lo trassero in salvo) e per riconoscenza fu invitato a pranzo e trascorrere la giornata nella villa. Secondo quanto Maupassant raccont\u00f2 nel 1875 a Edmond de Goncourt e Gustave Flaubert, lo scrittore francese rimase vivamente impressionato dalla presenza di ossa umane su un tavolo, strane pitture alle pareti e una bertuccia vestita di tutto punto che dormiva nel letto di Powell, oltre a diverse stranezze ed eccentricit\u00e0 esibite. Jean Lorrain si sarebbe ispirato a questo racconto, e anche Goncourt, nel suo romanzo \"La Fausta\" (1881) ispira il personaggio di Georges Selwyn, il sadico amatore di ragazzine, a Swinburne cos\u00ec come appare dal racconto di Maupassant (il vero Selwyn era in realt\u00e0 un personaggio storico di politico del XVIII secolo noto per le sue stranezze sessuali e che gi\u00e0 aveva ispirato Charles Robert Maturin, zio di Wilde, per il romanzo gotico \"Melmoth l'errante\").\nAltre bizzarre avventure le visse a Londra con i co-inquilini, Rossetti e George Meredith; dopo la morte della moglie, Rossetti era ossessionato dalla morte e dava segni di squilibrio; i due amici lo persuasero a riesumare il corpo della moglie Elizabeth e a recuperare il manoscritto delle sue poesie sepolto con lei, che Rossetti pubblic\u00f2 nel 1870 in una raccolta intitolata \"Poems\". Insieme al proprio agente Charles Augustus Howell, Rossetti ottenne il permesso di aprire la tomba della Siddal di notte, per recuperare il quaderno di poesie. Howell (che viene ricordato come noto mentitore), presente alla riesumazione, raccont\u00f2 fantasiosamente che il corpo della Siddal aveva mantenuto intatta la propria bellezza, e che i capelli avevano continuato a crescerle a dismisura. Rossetti scrisse una lettera a Swinburne dove gli rivelava di aver seguito il \"consiglio\" e di voler pubblicare i versi della moglie.\nNel 1882 Rossetti, dopo aver tentato il suicidio pi\u00f9 volte, sarebbe morto di paralisi, quando Swinburne ormai aveva diviso la sua strada da quella degli amici. Di l\u00e0 dalla leggenda, Swinburne fu difatti comunque abbastanza sregolato, da patire realmente, nel corso degli anni, di varie sofferenze fisiche e incidenti domestici per cui lasciava spesso la casa famigliare per alcuni ricoveri, finch\u00e9 ebbe un tracollo psicofisico a circa 40 anni.\nGli anni a \"The Pines\".\nNel 1877 mor\u00ec il padre e iniziarono i suoi problemi economici. Nel 1878 Victor Hugo lo invit\u00f2 pubblicamente a Parigi per le celebrazioni del centenario della morte di Voltaire (30 maggio 1778), ma il poeta inglese dovette rinunciare a causa della salute malferma, scrivendo comunque un lamento funebre per Baudelaire (morto nel 1867). Nel 1879, quasi impossibilitato a muoversi e seriamente malato dall'inverno dell'anno precedente a causa della trascuratezza, delle complicanze dell'alcolismo e del faticoso lavoro poetico a cui si era comunque sottoposto, Swinburne era sul punto di morire; fu preso allora sotto una sorta di \"tutela\" dall'amico Theodore Watts-Dunton, avvocato e suo consulente legale (su consenso della madre di Swinburne, Lady Jane, e delle sorelle), che lo accud\u00ec nella villa di famiglia di \"The Pines\", Putney, nei pressi di Londra (oggi inglobato nel distretto di Wandsworth), fino alla fine dei suoi giorni; per i successivi trent'anni, Swinburne visse a The Pines con la famiglia dell'amico, e fu costretto da Watts-Dunton a rinunciare alla propria vita dissipata e a disintossicarsi dall'alcol. Watts-Dunton gli impose di non frequentare pi\u00f9 i suoi vecchi amici di Londra, al punto di restringere le sue attivit\u00e0 e controllare anche la sua posta, imponendogli di bere al massimo una bottiglia di birra a pranzo; \u00e8 ritenuto che tutto ci\u00f2 lo abbia quasi sicuramente salvato da morte precoce.\nQuesta profonda crisi lo indusse comunque a smettere gli atteggiamenti giovanilmente ribelli e ad assumere una certa rispettabilit\u00e0 sociale, anche se continu\u00f2 a scrivere, con meno successo di un tempo (\u00e8 stato detto che Watts \"salv\u00f2 l'uomo ma uccise il poeta\"), ma in maniera perfino pi\u00f9 massiccia e cospicua, non solo poesia (addirittura la parte pi\u00f9 numerosa della sua produzione \u00e8 di questo periodo, e molta fu pubblicata postuma) ma drammi e saggi di critica letteraria, specie su autori di epoca elisabettiana come William Shakespeare. Nel 1882 pubblic\u00f2 un componimento in memoria di Rossetti, dopo aver ricevuto la notizia del decesso improvviso dell'amico; lo stesso anno Swinburne e Watts-Dunton fecero un viaggio in Francia, dove incontrarono a cena l'anziano Victor Hugo, ma raramente Swinburne si mosse pi\u00f9 da Putney, rifiutando anche un successivo viaggio a Cambridge di ritorno dalla Francia. Nel 1896 mor\u00ec la madre, a 87 anni, celebrata dal figlio con la doppia elegia \"The High Oaks: Barking Hall\".\nIl suo isolamento sociale si accentu\u00f2 in s\u00e9guito all'insorgere della sordit\u00e0; nel 1903 si ammal\u00f2 gravemente di polmonite ma sopravvisse, pur rimanendo con problemi respiratori. Nella primavera del 1909 Swinburne contrasse l'influenza, sviluppando nuovamente la polmonite, e mor\u00ec a 72 anni, in casa dell'amico, la mattina del 10 aprile. Il 15 aprile 1909 fu sepolto nel cimitero di San Bonifacio (\"Bonchurch Cemetery\") nell'Isola di Wight, nei pressi della tomba di famiglia; alle esequie parteciparono amici, estimatori e l'unica sua parente in vita, la sorella pi\u00f9 giovane, Isabel.\nL'opera e la tecnica versificatoria.\nLa sua padronanza del lessico, della rima e del metro lo collocano probabilmente tra i pi\u00f9 dotati poeti inglesi di ogni tempo, bench\u00e9 sia stato anche molto criticato per lo stile ampolloso e per le scelte lessicali \"per la rima\" pi\u00f9 che \"per il senso\". \u00c8 l'eroe implicito del terzo volume della capitale \"History of English Prosody\" (\"Storia dell'arte del verso inglese\") di George Saintsbury, e Alfred Edward Housman, critico pi\u00f9 misurato e a tratti addirittura ostile, ha dedicato molti paragrafi elogiativi alla sua abilit\u00e0 di rimatore.\nL'opera di Swinburne ha conosciuto una certa popolarit\u00e0 tra gli studenti di Oxford e Cambridge, bench\u00e9 oggi incontri molto meno i gusti del pubblico. La stessa cosa \u00e8 avvenuta per quanto riguarda il grande pubblico e la critica, eccetto per \"Poems and Ballads. First Series\" e \"Atalanta in Calydon\", che hanno sempre goduto di alto favore in \u00e0mbito accademico.\nGioc\u00f2 a sfavore di Swinburne l'essere consacrato primo poeta inglese, e successore di Alfred Tennyson e Robert Browning intorno ai 30 anni d'et\u00e0, dopo la pubblicazione delle prime due opere. Conserv\u00f2 questo prestigio fino alla morte, ma critici consapevoli come Alfred Edward Housman percepirono, a torto o a ragione, che porlo tra i massimi poeti inglesi era una forzatura eccessiva. \u00c8 verosimile che Swinburne stesso ne fosse conscio. Dotato di una finissima intelligenza, lui stesso, nella maturit\u00e0, attivo come critico, era convinto che la vecchiaia comportasse crescenti cinismo e insincerit\u00e0.\nInvecchiare, per lui, non fu ovviamente cosa facile. Ma tutta l'opera di Swinburne, di cui si apprezzano pi\u00f9 il senso formale e l'arditezza di molte soluzioni, \u00e8 l'opera di costruzione di un genio della parola, in cui \u00e8 molto difficile cogliere il pi\u00f9 sincero motivo ispiratore. Per questo \u00e8 rimasta famosa la definizione che di lui diede Walt Whitman, \"that damned simulacrum\": pronto ad accogliere nel suo universo poetico, con atteggiamento di sperimentatore, argomenti, suggestioni, forme, colori da qualunque parte gli venissero, secondo il critico Richard Church non ha portato a perfetta maturit\u00e0 interiore nessuna delle tematiche affrontate.\nDopo i primi \"Poems and Ballads\", che scandalizzarono per le poesie a tema erotico e sadomasochistico come \"Anactoria\", ispirata alle vicende di Saffo (\"\u00abAh, s'io potessi bermi le tue vene / come vino, e nutrirmi del tuo seno / come di miele, e che dal capo ai piedi / fosse il tuo corpo tutto consumato, / e la tua carne nella mia sepolta!\u00bb\" fa dire Swinburne alla poetessa di Lesbo), la poesia di Swinburne fu sempre pi\u00f9 interessata da temi filosofici e politici, soprattutto in merito all'Unit\u00e0 d'Italia, vedere il volume dei \"Songs before Sunrise\", un insieme di poesie d'amore e politiche, ispirate queste ultime dal suo incontro con Giuseppe Mazzini, gi\u00e0 suo idolo politico, per cui scrisse anche l\"Ode a Mazzini\" e a cui dedic\u00f2 il \"Canto d'Italia\"; dopo l'incontro col patriota italiano, che lo invest\u00ec della missione di \"aedo della libert\u00e0\", Swinburne politicamente si convert\u00ec ancora pi\u00f9 alla causa del repubblicanesimo radicale (gi\u00e0 in passato aveva esaltato Felice Orsini). L'amore per l'Italia e la sua letteratura, ereditato dalla madre, lo univa anche a Dante Gabriel Rossetti, di origine italiana e grande appassionato di Dante e del dolce stil novo, tanto al punto di essere appellato anche in Inghilterra come l\"aedo d'Italia\".\nScrisse ancora poesia d'amore, ma dai contenuti meno traumatizzanti. La sua tecnica versificatoria, specialmente l'inventiva nell'uso della rima, rimase eccelsa fino all'ultimo.\nLe sue opere includono: \"Atalanta in Calydon\", \"Tristram of Lyonesse\", altri \"Poems and Ballads\" (distinti in \"Series I\", \"II\" e \"III\", quest'ultima contenente la parte pi\u00f9 controversa della sua opera), \"Songs before Sunrise\" e \"Lesbia Brandon\" (pubblicata postuma).\nThomas Stearns Eliot, leggendo i saggi di Swinburne sui drammaturghi elisabettiani in \"The Contemporaries of Shakespeare\" e \"The Age of Shakespeare\", e i libri di Swinburne su William Shakespeare e Ben Jonson, not\u00f2 che, essendo anche le osservazioni di un poeta su altri poeti, aveva comunque una tale padronanza della materia da renderlo \"una guida pi\u00f9 affidabile rispetto a Hazlitt, Coleridge o Lamb\", i tre predecessori romantici di Swinburne. Tuttavia not\u00f2, a proposito della prosa di Swinburne, \"una tumultuosa raffica di aggettivi, un profluvio incessante di frasi disorganiche, [che] sono indizio dell'indisciplinatezza e fors'anche della pigrizia di una mente disordinata\".\nLa poesia di Swinburne viene citata nel romanzo di Jack London \"Martin Eden\"; il protagonista in particolare legge gli ultimi quattro versi della penultima strofa prima di suicidarsi. Si tratta dei versi del poemetto \"Il giardino di Proserpina\" (da non confondere con il quasi omonimo \"Inno a Proserpina\", dove il poeta canta l'ascesa del cristianesimo tardoantico e lamenta la fine del paganesimo classico romano).\nIn Swinburne convergono infatti l'amore per la mitologia greca e la religione ellenica, il maledettismo moderno e il fascino della cristianit\u00e0 medievale, sotto l'influenza del ciclo arturiano, tema tipico del preraffaelismo.\nBibliografia.\nBiografie.\nSi segnalano quella di Edmund Gosse (1917) e quella di Georges Lafourcade (1932)."}
{"id": "907626", "revid": "1305772", "url": "https://it.wikipedia.org/wiki?curid=907626", "title": "Monastero di San Vincenzo", "text": ""}
{"id": "907628", "revid": "57342", "url": "https://it.wikipedia.org/wiki?curid=907628", "title": "Guido Calvi (politico)", "text": "Biografia.\nPrecedentemente iscritto al PSIUP, nel 1996, in quota PDS, fu eletto al Senato della Repubblica avendo raccolto con la coalizione dell'Ulivo 93.019 voti nel collegio uninominale di Ancona.\nNel 2001 (XIV Legislatura) fu eletto nel collegio di Fano raccogliendo 75.361 voti.\nNel 2006 (XV Legislatura) \u00e8 confermato Senatore nella circoscrizione Marche, con la lista dei Democratici di Sinistra, ricoprendo i ruoli di vicepresidente della prima commissione permanente \"Affari Costituzionali\", membro del Comitato parlamentare per i procedimenti di accusa e Presidente del Consiglio di garanzia.\nFu, insieme a Nino Marazzita, avvocato di parte civile nel processo per la morte del poeta e regista Pier Paolo Pasolini. Difese il prigioniero politico cileno Luis Corval\u00e1n, il perseguitato politico greco Alexandros Panagulis e, in Italia, assunse la difesa di Pietro Valpreda nel 1969 (ingiustamente additato come colpevole della strage di piazza Fontana) e del calciatore Giuseppe Wilson nel 1980, durante lo scandalo del calcioscommesse. Fu avvocato delle parti civili nei processi per le stragi di piazza della Loggia a Brescia, della stazione di Bologna e del Rapido 904 (antivigilia di Natale 1984), e nel processo per la morte del generale Licio Giorgieri (ucciso dalle Brigate Rosse nel 1987).\nNel 2010 \u00e8 stato eletto membro non togato del Consiglio Superiore della Magistratura con 647 voti in quota PD."}
{"id": "907630", "revid": "88740", "url": "https://it.wikipedia.org/wiki?curid=907630", "title": "Il nipote di Rameau", "text": "Il nipote di Rameau o La satira seconda \u00e8 un dialogo satirico scritto da Denis Diderot nel quale vengono discusse questioni di etica ed estetica. L'autore vi lavor\u00f2 tra il 1762 e il 1773, ma l'opera fu pubblicata soltanto postuma.\nPersonaggi.\nI due personaggi che danno vita al dialogo sono designati con i pronomi lui e io. Se ad una lettura immediata appare chiaro che il primo pronome indica Jean-Fran\u00e7ois Rameau ed il secondo lo stesso Diderot, \u00e8 bene ricordare che il valore simbolico dei due personaggi risulta pi\u00f9 complesso. Mentre infatti le posizioni morali che i due sostengono sono del tutto opposte e inconciliabili, nei passaggi in cui si discute di estetica sembra esserci piuttosto, tra le due figure, una sorta di rispecchiamento. Accade cos\u00ec che sia proprio Rameau ad esporre alcune tesi gi\u00e0 espresse da Diderot in opere precedenti. Il Nipote si configura cos\u00ec a tratti come un \"alter ego\" del filosofo.\nTrama.\nLa conversazione immaginata e riportata da Diderot si svolge per mezz'ora, dalle cinque alle cinque e mezzo, nei giardini del \"Palais Royal\" (unit\u00e0 di tempo, di luogo, di azione). Rameau intrattiene il filosofo raccontando episodi della propria vita; gli confessa senza pudore la propria immoralit\u00e0, e d\u00e0 prova del suo straordinario talento di pantomimo e di una sensibilit\u00e0 musicale fuori dal comune. Parente del celebre Jean-Philippe Rameau, il Nipote \u00e8 un musicista fallito, un adulatore di professione, un miserabile di talento; uno scroccone che sopravvive facendo il buffone di corte nei salotti della borghesia parigina. Agli occhi del filosofo, quest'individuo spregevole appare come un misto di delirio e di buonsenso, di abiezione e di onest\u00e0. E proprio per questa sua contraddittoriet\u00e0, Rameau sconcerta e affascina Diderot, il quale constata stupefatto e a tratti inorridito come sia possibile che una stessa persona sia dotata della pi\u00f9 profonda sensibilit\u00e0 estetica e del tutto sprovvista del sentimento morale. Jean-Fran\u00e7ois Rameau \u00e8 in fondo la cattiva coscienza della societ\u00e0 parigina di met\u00e0 Settecento; \u00e8 colui che ha il coraggio (la spudoratezza) di confessare ci\u00f2 che tutti pensano, e di fare per mestiere, come satirico e pantomimo, ci\u00f2 che tutti fanno nella loro vita: l'adulatore.\nTematiche.\nAlcune delle tematiche discusse nel corso del dialogo:\nFu proprio la violenza degli attacchi (e della derisione) rivolti alla societ\u00e0 dei salotti, alla corte, a ministri, ad esponenti del clero, al partito anti-filosofico, all'intera citt\u00e0 di Parigi, a consigliare a Diderot di tenere l'opera segreta, preservandola per una pubblicazione postuma.\nLa vicenda editoriale.\nLa vicenda editoriale dell'opera \u00e8 travagliata e romanzesca. Il dialogo viene pubblicato per la prima volta in edizione tedesca nel 1805. La traduzione, accompagnata da una nota storico-critica, \u00e8 curata da Goethe. \u00c8 lo stesso Goethe ad imporre il titolo con il quale l'opera \u00e8 nota ancora oggi (in tedesco \"Rameaus Neffe\"), a scapito del titolo immaginato da Diderot, \"La Satire seconde\". La copia manoscritta sulla quale ha lavorato Goethe va perduta. Nel 1821 gli editori Saur e Saint-Geni\u00e8s pubblicano la prima edizione francese. Il testo che essi spacciano per un originale inedito non \u00e8 altro che la ritraduzione della traduzione di Goethe. Tra il 1875 e il 1884 appaiono nuove traduzioni, preparate a partire da copie manoscritte appartenenti al fondo Vandeul di San Pietroburgo. Nel 1891 Georges Monval scopre presso un libraio del quai Voltaire un manoscritto originale in ottime condizioni. Questo manoscritto \u00e8 conservato oggi presso la Pierpont Morgan Library di New York, ed \u00e8 la fonte di tutte le edizioni moderne del dialogo. La prima edizione critica, curata da Jean Fabre, risale al 1950.\nFortuna dell'opera.\nTra le interpretazioni filosofiche sono da ricordare quella data da Hegel nella \"Fenomenologia dello spirito\" e quella data da Michel Foucault nella \"Storia della follia nell'et\u00e0 classica\"."}
{"id": "907631", "revid": "799790", "url": "https://it.wikipedia.org/wiki?curid=907631", "title": "Fred Frith", "text": "Biografia.\n\u00c8 noto soprattutto per la sua attivit\u00e0 di chitarrista solista, ma ha partecipato a diversi progetti musicali: \u00e8 stato uno dei fondatori del gruppo avant-progressive rock Henry Cow; \u00e8 stato membro degli Art Bears, dei Golden Palominos, dei Massacre e degli Skeleton Crew. Ha inoltre collaborato con una gran quantit\u00e0 di altri musicisti, fra cui Robert Wyatt, Brian Eno, Mike Oldfield, Lars Hollmer, The Residents, Lol Coxhill, John Zorn, Bill Laswell, Derek Bailey, Iva Bittov\u00e1, Bob Ostertag, Syd Barrett.\nLa carriera di Frith dura da oltre tre decenni, e il suo nome compare in pi\u00f9 di 400 album.\nAttualmente Frith \u00e8 Professore di Composizione al Dipartimento di Musica del Mills College di Oakland nella baia di San Francisco.\nDiscografia.\nLe liste che seguono riguardano gli album accreditati unicamente a Frith, e non comprendono gli album accreditati a Frith con altri musicisti e quelli dei gruppi di cui ha fatto parte."}
{"id": "907632", "revid": "2044019", "url": "https://it.wikipedia.org/wiki?curid=907632", "title": "Ballando alla luna di settembre", "text": "\"Ballando alla luna di settembre (Dancing at the Harvest Moon)\" \u00e8 un film per la televisione del 2002 diretto da Bobby Roth.\nTrama.\nMaggie Webber \u00e8 tradita dal marito dopo 25 anni di matrimonio. Ritorna nel luogo dove per la prima volta ha incontrato il suo primo amore e inizia una relazione amorosa con il figlio del suo ex-fidanzato."}
{"id": "907633", "revid": "1977166", "url": "https://it.wikipedia.org/wiki?curid=907633", "title": "Gualdrappa", "text": "La gualdrappa \u00e8 un ornamento tessile che viene posto sulla groppa di animali, per lo pi\u00f9 cavalli, nel corso di parate, manifestazione folkloristiche o sfilate in costume. Ha una funzione ornamentale e viene fermata dalla sella che viene posta su di essa. Il termine risulta composto da due lemmi wahl (in tedesco scegliere) e drap, nel senso di scelta del drappo o del colore del drappo da parte del cavaliere. \nOggi viene utilizzata nelle gare di ippica per coprire il cavallo alla fine della corsa per proteggerlo nel momento in cui \u00e8 sudato dopo lo sforzo compiuto durante la gara."}
{"id": "907636", "revid": "697352", "url": "https://it.wikipedia.org/wiki?curid=907636", "title": "Attore caratterista", "text": "Con attore o attrice caratterista (o semplicemente caratterista) si intende un attore o un'attrice non protagonista che interpreta personaggi singolari, caratteristici o eccentrici.\nStoria.\nMutuato dalla tradizione teatrale, la figura del caratterista nel linguaggio cinematografico, \u00e8 comunemente riferita ad attori che solitamente ricoprono ruoli secondari o di contorno che in qualche modo movimentano e vivacizzano lo snodo narrativo del racconto, spesso con una coloritura umoristica, ma anche riconducibili ad un ordito drammatico.\nContraddistinto da un forte risalto dei caratteri esteriori, il caratterista \u00e8 solitamente dotato di un'identit\u00e0 fisica, fisionomica e di comportamento di impatto immediato che gli consentono di interpretare precise tipologie di ruoli: il burbero, il cattivo, la zitella acida, il gioviale, il nobile, il \"parvenu\". Pu\u00f2 succedere anche che, talvolta, attori che si cimentano in ruoli da caratteristi, possano riscuotere un certo successo iniziale proprio grazie ad una parte o ad un certo genere cinematografico, tale che l'attore diventi cos\u00ec fortemente identificato con un particolare tipo di ruolo e, successivamente, reimpiegato in ruoli simili.\nIl termine nasce agli inizi dell'Ottocento quando, nell'organico delle varie compagnie teatrali, l'impiego fra vari attori era suddiviso e organizzato a livello gerarchico: primo carattere, secondo carattere e, infine, anche il mezzo carattere. Al caratterista, detto anche primo carattere, spettavano tutte le parti bonarie, buffe e interpretabili da personaggi dotati di una particolare tipologia scenica, specie all'interno del repertorio shakespeariano e goldoniano.\nCaratteristi.\nOgni cinematografia ha i suoi grandi caratteristi. Nel cinema americano, tra gli altri, si possono ricordare Thomas Mitchell, Walter Brennan, Claire Trevor, Steve Buscemi, Edward Everett Horton, Louis Calhern, Arthur Kennedy, Thelma Ritter, Ed Lauter, William Demarest, Everett Sloane, Ethel, Harry Dean Stanton, Lionel Barrymore, James Russo, Christopher Lloyd, Abe Vigoda, Andy Devine, James Gandolfini, Margo Martindale e Margaret Hamilton.\nNel cinema inglese, tra quelli pi\u00f9 noti, possiamo citare Jack Hawkins, Flora Robson, Cecil Parker, Robert Newton, James Robertson Justice, Dennis Price, Barry Fitzgerald, Donald Crisp, Edmund Gwenn, Claude Rains, Donald Meek, fino al pi\u00f9 recente Rowan Atkinson.\nAnche in Italia sono tanti gli esempi di attori noti come caratteristi, personaggi nati soprattutto con l'esplosione del cinema di genere degli anni settanta, ed entrati nella storia del cinema nostrano. Tra gli altri Guido Nicheli, Salvatore Borgese, Plinio Fernando, Bombolo, Angelo Bernabucci, Angelo Infanti, Mario Brega, Tiberio Murgia, Carlo Pisacane, Giacomo Furia, Ennio Antonelli, Mario e Memmo Carotenuto, Nino Taranto, Jimmy il Fenomeno."}
{"id": "907637", "revid": "729019", "url": "https://it.wikipedia.org/wiki?curid=907637", "title": "Abyss (wrestler)", "text": "Parks \u00e8 principalmente ricordato per i suoi trascorsi tra il 2003 e il 2018 nella Total Nonstop Action (TNA), federazione nella quale ha vinto una volta l'X Division Championship, due volte il World Tag Team Championship (una volta con Crazzy Steve e una volta con James Storm) e due volte il Television Championship.\nCarriera.\nTotal Nonstop Action (2003\u20132018).\nChristopher Parks debutt\u00f2 in TNA come \"The Monster\" Abyss nel giugno del 2003 attaccando Eric Watts per divenire in seguito la guardia del corpo di Kid Kash. La loro alleanza dur\u00f2 fino a ottobre 2003 quando Kash lo trad\u00ec per aver perso un match ed Abyss, stanco del suo partner. lo attacc\u00f2 ottenendo una vittoria ma perse poi sempre contro quest'ultimo in un First Blood Steel Chair on a Pole match. Ben presto Abyss si alle\u00f2 con Don Callis. Con questa nuova alleanza, ebbe presto una faida con Raven. La faida dur\u00f2 per tutto il resto del 2003, fino alla resa dei conti con Abyss e la \"Red Shirt Security\" (Kevin Northcutt e Legend) da una parte contro Raven e il Gathering dall'altra in uno Steel Cage match, dove a trionfare furono Abyss e la Red Shirt Security grazie al tradimento da parte del Gathering a Raven.\nNel 2004, inizi\u00f2 un feud con A.J. Styles in uno show, Abyss venne forzato a fare squadra con A.J. Styles in un match valido per i NWA World Tag Team Championship ma durante il match \"The Monster\" abbandon\u00f2 AJ Styles ma quest'ultimo riusc\u00ec ugualmente conquistare le cinture di coppia battendo i campioni, la Red Shirt Security. Abyss sconfisse poi AJ Styles ottenendo il controllo dei titoli di coppia. In seguito Abyss e Styles si affrontarono in Falls Count Anywhere match terminando il match in un no-contest. Abyss batt\u00e9 nuovamente Styles diventando il number 1 contender al NWA World Heavyweight Championship in un Ladder match. Parks perse il diritto di lottare per il titolo NWA perdendo contro Raven in un match che includeva anche Aj Styles e Ron Killings.\nCirca un mese dopo, Abyss ebbe una nuova manager, Goldy Locks che sfid\u00f2 il roster della TNA a mettere in palio i suoi contratti. Goldy utilizz\u00f2 Abyss per sconfiggere il suo ex fidanzato Erik Watts vincendo un contratto. Continu\u00f2 ad utilizzare Abyss per vincere dei contratti e con l'aggiunta di Alex Shelley, riusc\u00ec a vincere altri contratti per la Locks. Successivamente Watts torn\u00f2 vendicandosi assieme a Sonny Siaki e Desire sconfiggendo Abyss, Shelley e la Locks in un six-person tag team match. Durante il match The Monster si ribell\u00f2 alla Locks facendo cos\u00ec vincere il team avversario. Dopo non molto tempo, Abyss ebbe un feud con Monty Brown e Raven con i tre che si scontrarono nel primo Monster Ball match al primo PPV della TNA mensile Victory Road dove a trionfare fu Brown che schien\u00f2 Raven. Il feud con Monty Brown continu\u00f2 fino a Turning Point in un Serengeti Survival match che vide l\"Alpha Male\" uscire ancora vincitore.\nA \"Final Resolution\", attacc\u00f2 Jeff Hardy. Questo attacco port\u00f2 al Full Metal Mayhem match ad Against All Odds venendo vinto da Abyss che guadagn\u00f2 una title shot al NWA World Heavyweight Championship. Il rematch si svolse a Destination X, dove stavolta a vincere fu Hardy. Abyss punt\u00f2 al NWA World Heavyweight Championship e a Lockdown affront\u00f2 AJ Styles in un match valido per la title shot al titolo in un Six Sides of Steel match. Styles vinse il match e la title shot e Parks si infortun\u00f2 ad una spalla. Tuttavia, torn\u00f2 in azione in un Gauntlet for the Gold match ad Hard Justice vincendo il match. Con questa vittoria entr\u00f2 nel King of the Mountain match a Slammiversary, in un match valido per il NWA Title contro il campione AJ Styles, Monty Brown, Raven e Sean Waltman, che vide Raven trionfare.\nNella successiva puntata di \"Impact!\", attacc\u00f2 Raven, alleandosi con James Mitchell che divenne il nuovo manager di Abyss. Dopo settimane di attacchi, Raven tent\u00f2 di vendicarsi in un Steel Chain Dog Collar match sotto le regole No Surrender a No Surrender con il titolo in palio. Alla fine, Raven sconfisse Abyss per mantenere il titolo. Nella seguente puntata a Impact, attacc\u00f2 Lance Hoyt, portando un match tra i due a Sacrifice. All'evento, Abyss batt\u00e9 Hoyt e durante il Main Event attacc\u00f2 Sabu. Inizi\u00f2 una faida con Sabu dove lo sconfisse ad Unbreakable in un No Disqualification match. I due si affrontarono di nuovo a Bound for Glory in un Monster's Ball match che inclusero anche Jeff Hardy e Rhino, con la vittoria di quest'ultimo. Durante il match, Hardy esegu\u00ec su Abyss la Swanton Bomb attraverso il tavolo dei commentatori da un'altezza di 6 metri. Abyss e Sabu si affrontarono ancora una volta a Genesis in un No Disqualification match che vinse di nuovo Abyss, ma la rivalit\u00e0 si concluse a Turning Point in un Barbed Wire Massacre match che fu vinto da Sabu.\nVerso la fine dell'anno, Abyss e Mitchell si unirono alla \"stable\" di Jeff Jarrett, Planet Jarrett. Abyss inizi\u00f2 una faida con Rhino che si concluse a Final Resolution, dove Abyss emerse vincitore, ma la faida tra i due prosegu\u00ec a Against All Odds in un Falls Count Anywhere match, con la sconfitta di Abyss. La faida culmin\u00f2 a Destination X in un Eight-man tag team match che vide il team formato da Abyss, Jeff Jarrett e gli America's Most Wanted sconfiggere il team di Rhino, Ron Killings e il Team 3D (Brother Ray e Brother D-Von). Dopo aver messo Rhino fuori dai giochi, Abyss inizi\u00f2 una rivalit\u00e0 con l'allora NWA Champion Christian Cage, iniziando a perseguitare la moglie di Cage. Ci\u00f2 port\u00f2 a un match per l'NWA Championship tra i due a Lockdown in uin Six Sides of Steel match, che Cage vinse per poi essere attaccato da Abyss. il quale gli rub\u00f2 il titolo, ma a Sacrifice, Abyss perse ancora una volta contro Cage in un Full Metal Mayhem match. Abyss ottenne un'altra opportunit\u00e0 titolata quando sconfisse Rhino per qualificarsi al King of the Mountain match a Slammiversary.\nWWE (2018\u2013presente).\nAl termine del 2018, ha firmato un contratto con la WWE nel ruolo di road agent.\nNella puntata di \"SmackDown\" del 14 agosto 2020, ha esordito in un programma televisivo della WWE, apparendo come consulente statistico di AJ Styles.\nTitoli e riconoscimenti.\nAsistencia Asesor\u00eda y Administraci\u00f3n\nBorder City Wrestling\nBuckeye Pro Wrestling\nInternational Wrestling Association\nNational Wrestling Alliance\nOne Pro Wrestling\nRing Ka King\nPro Wrestling Illustrated\nTotal Nonstop Action"}
{"id": "907642", "revid": "7523615", "url": "https://it.wikipedia.org/wiki?curid=907642", "title": "Ungaretti", "text": ""}
{"id": "907644", "revid": "36426", "url": "https://it.wikipedia.org/wiki?curid=907644", "title": "Basilica di Santa Caterina de' Ricci", "text": ""}
{"id": "907645", "revid": "6923", "url": "https://it.wikipedia.org/wiki?curid=907645", "title": "Zio Paperone e il ritorno a Xanadu", "text": "La storia \u201cZio Paperone e il ritorno a Xanadu\u201d (testo e disegni di Don Rosa, 1991) si riferisce alle storie di Carl Barks \"Zio Paperone e la corona perduta di Gengis Khan\" e \"Zio Paperone e la dollarallergia\".\nTrama.\nL'avventura comincia al deposito, mentre Paperone, Paperino, Qui, Quo e Qua stanno osservando tutti i trofei delle loro avventure; tra tutti, uno dei nipotini, vuole ricordare come fecero a ritrovare la corona di Gengis Khan, cos\u00ec facendo capiscono, grazie alla consultazione del manuale delle Giovani Marmotte, che insieme alla corona doveva esserci il tesoro perduto di Gengis Khan. Cos\u00ec tutti si recano nel luogo dove fu trovata la corona, ovvero, in una zona tra il Kunlun e L'Himalaya e l\u00ec scoprono il fiume Alph, il fiume che attraversava la mitica Xanadu, nella grotta dove vi era la corona di Gengis Khan. Dopo aver percorso un marciapiede lungo il fiume e aver chiuso una diga, per guadare il fiume, arrivano a Xanadu, e l\u00ec scoprono che la mitica Xanadu, non \u00e8 altro che la vecchia Tralla \u2013 l\u00e0. Dopo l'incontro con il capo di Tralla \u2013 l\u00e0, Paperone e i nipoti scoprono di essersi bloccati a Xanadu, e di non poter tornare indietro; allora decidono di adattarsi alla vita di Tralla \u2013 l\u00e0. Dopo una settimana, per\u00f2, il sacro gorgo di Tralla \u2013 l\u00e0 si chiude per colpa della chiusura della diga; allora Paperone e i nipoti vengono portati dal gran lama, che gli cede gli unici metalli di Xanadu, ovvero i miliardi di tappi che Paperone fece cadere molti anni fa (vedi \"zio Paperone avventura a Tralla \u2013 l\u00e0\"). Cos\u00ec Paperino riesce a fabbricare dei seghetti per aprire la porta che li teneva bloccati, a tornare alla chiusa e ad aprirla, per\u00f2, cos\u00ec facendo, non potr\u00e0 mai tornare a Xanadu. Intanto Paperone e i nipotini vengono risucchiati dal gorgo, ora attivo, e, insieme a Paperino, finiscono nel fiume Alph, che li porta in una fontana, in una citt\u00e0 del Nepal.\nIl D.U.C.K.(Dedicated to Uncle Carl by Keno, dedicato a zio Carl da Keno, che \u00e8 un altro nome di Don Rosa) si trova in basso a sinistra sulle setole della spazzola, nella prima vignetta. Una curiosit\u00e0: nella quinta vignetta della ventunesima tavola, un pipistrello ha la faccia di Topolino; questo sta a dimostrare come Don Rosa non adori molto Topolino.\nSequenze tagliate.\nInizialmente la sceneggiatura di Rosa prevedeva una sequenza di circa due tavole in cui i Nipotini avrebbero appreso la sorte dei loro genitori Della Duck (sorella di Paperino) e di suo marito: essi, esploratori, si sarebbero persi nelle valli intorno a Xanadu e sarebbero stati vivi e in salute. Da questa informazione si sarebbe poi dipanata una storia da realizzare successivamente in cui Qui, Quo e Qua si sarebbero ricongiunti ai loro genitori.\nLa sequenza fu scritta, ne fu realizzato lo storyboard e fu disegnata, ma alla fine Don Rosa decise di tagliarla quando si rese conto di non essere in grado di gestire le implicazioni di una tale rivelazione."}
{"id": "907646", "revid": "45891", "url": "https://it.wikipedia.org/wiki?curid=907646", "title": "Requiem (X-Files)", "text": ""}
{"id": "907650", "revid": "154639", "url": "https://it.wikipedia.org/wiki?curid=907650", "title": "Versioni della Bibbia", "text": "Le traduzioni o versioni della Bibbia possono essere suddivise in due categorie: quelle antiche, importanti soprattutto per la critica testuale, e quelle moderne, che spesso hanno avuto un influsso considerevole nella letteratura e nella lingua in cui furono tradotte.\nVersioni antiche.\nSigle: BE = Bibbia Ebraica; DC = Libri Deuterocanonici; NT = Nuovo Testamento; NCHB2 = \"The New Cambridge History of the Bible\", Cambridge University Press, 2013, Volume 2.\nAramaico.\nVersioni della Bibbia in aramaico:\nSiriaco.\nVersioni della Bibbia in siriaco:\nAltre lingue.\nLo studio principale \u00e8 Bruce M. Metzger, \"The Early Versions of the New Testament. Their Origin, Transmission and Limitations\", (tra parentesi il riferimento ai capitoli).\nVersioni moderne.\nLa prima versione completa della Bibbia in una lingua moderna sembra essere quella pubblicata in italiano nel 1471 da Nicol\u00f2 Malermi, dopo che, nel periodo dal XIII al XV secolo, si \u00e8 assistito, sempre in Italia, alla produzione di parziali traduzioni in volgare del testo biblico\nAttualmente, secondo dati del 2009 forniti dall'Alleanza Biblica Universale la Bibbia \u00e8 stata tradotta per intero o parzialmente in 2.508 lingue. Le lingue principali del mondo sono 3.000, ma se ne contano fino a 6.700. Sempre nel 2009 l'Alleanza Biblica Universale sta coordinando la traduzione in circa 500 lingue.\nItaliano.\nLe traduzioni in italiano pi\u00f9 antiche, manoscritte e parziali, risalgono al XIII secolo. Di seguito sono riportate solo alcune delle numerosissime edizioni a stampa.\nTra le traduzioni recenti, realizzate quasi sempre sui testi originali, quelle attualmente pi\u00f9 diffuse e usate sono:\nInglese.\nSono circa 450 le edizioni parziali o complete dei libri biblici anteriori all'invenzione della stampa. Tutte queste traduzioni, cos\u00ec libere da sfociare spesso nella parafrasi, si basavano sul testo latino della Vulgata.\nTra le moltissime edizioni a stampa in lingua inglese:\nSpagnolo.\nNumerose sono le versioni della Bibbia in lingua spagnola. Le principali:\nAltre lingue.\nSecondo dati del 2004 forniti dall'Alleanza Biblica Universale la Bibbia \u00e8 stata tradotta per intero o parzialmente in 2.355 lingue. Le lingue principali del mondo sono 3.000, ma se ne contano fino a 6.700. Sempre nel 2004 l'Alleanza Biblica Universale sta coordinando la traduzione in circa 600 lingue.\nQuestioni aperte.\nLa traduzione della Bibbia presenta il problema fondamentale dell'assenza dei manoscritti originali e del fatto che le traduzioni debbano basarsi su copie di copie. Occorre, quindi, studiare criticamente tutte le copie disponibili per tentare di ricostruire il testo originario. Per il testo ebraico, inoltre, occorre valutare criticamente la scelta della vocalizzazione (totalmente assente dai testi biblici sino alla seconda met\u00e0 del I millennio dopo Cristo), che pu\u00f2 modificare totalmente il significato del lemma. La traduzione nelle lingue moderne si basa, perci\u00f2, anzitutto sui testi ottenuti da questa prima fase di ricerca filologica: la Biblia Hebraica Stuttgartensia per il testo ebraico e la Novum Testamentum Graece per quello greco del Nuovo Testamento. Un secondo problema riguarda il fatto che il greco e l'ebraico antichi sono lingue morte, non pi\u00f9 comprensibili e comprese da greci e israeliti moderni che necessitano anch'essi di specifiche traduzioni della Sacra Scrittura. Vi sono perci\u00f2 vocaboli che non compaiono in alcun altro testo coevo e il cui corretto significato \u00e8 motivo di discussione fra gli studiosi.\nOltre alla comprensione, esiste una questione aperta inerente alla resa linguistica e alla perdita di informazione nella traduzione di elementi grammaticali e lessicali dall'ebraico, che vengono omessi nella lingua di destinazione, o al pi\u00f9 annotati a pi\u00e8 di pagina. Ad esempio l'ebraico possiede quattro pronomi per la seconda persona (maschile, femminile, singolare, plurale), mentre l'inglese uno solo, fatto che rende difficoltosa la conservazione di queste differenze.\nIl principale metodo dei traduttori consiste nella comparazione delle differenze testuali esistenti nei manoscritti a noi pervenuti, e delle traduzioni in molteplici lingue. Sebbene la Bibbia sia uno dei libri pi\u00f9 letti e tradotti al mondo nel corso dei secoli, le conoscenze lessicali e la qualit\u00e0 potenziale delle traduzioni sono progredite soprattutto a seguito delle scoperte archeologiche di epigrafi, manoscritti e biblioteche dell'antichit\u00e0, o pi\u00f9 genericamente da una migliore conoscenza del contesto storico-culturale nel quale i testi vennero alla luce.\nUna parte degli esegeti, che accetta la completa ispirazione divina della Bibbia, si scontra con la difficolt\u00e0 di decifrare il significato spirituale o profetico dei versi, e di leggere la continuit\u00e0, coerenza ed attualizzazione del Vecchio Testamento nel Nuovo."}
{"id": "907652", "revid": "1305772", "url": "https://it.wikipedia.org/wiki?curid=907652", "title": "We Love Katamari", "text": " \u00e8 un videogioco pubblicato dalla Namco per PlayStation 2. Il gioco, reso graficamente come We \u2665 Katamari, \u00e8 il seguito di \"Katamari Damacy\".\nIl gioco venne messo in commercio in Giappone il 6 luglio 2005, in America settentrionale il 20 settembre dello stesso anno e in Europa il 2 febbraio 2006.\nL'avanguardia del videogioco ha causato la bassissima domanda da parte dei consumatori, il videogioco infatti pu\u00f2 essere considerato un genere a parte data l'elevata componente innovativa nella colonna sonora, nella grafica, molto particolare e colorata, e nei \"dialoghi\" dei personaggi.\nTrama.\nLo scopo del gioco \u00e8 simile a quello del suo predecessore. Il giocatore dovr\u00e0 aiutare il Principe a soddisfare le richieste dei sostenitori del padre, il Re del Cosmo. Ogni livello avr\u00e0 un obiettivo differente, ad esempio quello di raccogliere il maggior numero di oggetti o di creare la palla pi\u00f9 grande del minor tempo possibile. Al termine della missione il Re trasformer\u00e0 il katamari in un pianeta con un aspetto che richiama il contenuto dello stesso.\nLa palla spinta dal protagonista sar\u00e0 inizialmente di piccole dimensioni e incapace di raccogliere oggetti pi\u00f9 grandi di una graffetta. Nel corso del gioco sar\u00e0 possibile inglobare animali, piante, persone, abitazioni, isole, nuvole e infine gli stessi pianeti.\nAlla fine il giocatore dovr\u00e0 creare un katamari partendo dalla Terra che includa anche il Sole."}
{"id": "907653", "revid": "1890111", "url": "https://it.wikipedia.org/wiki?curid=907653", "title": "Strade provinciali della provincia di Cuneo", "text": "Questo \u00e8 un elenco delle strade provinciali presenti sul territorio della provincia di Cuneo, e di competenza della provincia stessa.\nSR.\nQuesto \u00e8 invece un elenco delle strade regionali presenti sul territorio della provincia di Cuneo, e affidate dalla Regione Piemonte alla competenza della provincia stessa:"}
{"id": "907654", "revid": "339392", "url": "https://it.wikipedia.org/wiki?curid=907654", "title": "We love Katamari", "text": ""}
{"id": "907655", "revid": "1318658", "url": "https://it.wikipedia.org/wiki?curid=907655", "title": "Metodo di McCabe-Thiele", "text": "Per determinare il numero di stadi ideali di una colonna di distillazione esistono diversi metodi. Nel caso di miscele binarie, \u00e8 possibile utilizzare tecniche di semplice risoluzione grafica. Il pi\u00f9 utilizzato \u00e8 il metodo McCabe-Thiele introdotto nel 1925, il quale si basa sull'ipotesi che le portate molari di liquido e vapore lungo la colonna si mantengano costanti (ipotesi di controdiffusione equimolecolare). In questo caso il calore ceduto dalla condensazione di una mole di vapore provocherebbe la vaporizzazione di una mole di liquido.\nSchema di funzionamento di una colonna di distillazione.\nNella figura a lato \u00e8 descritto lo schema di funzionamento della \"colonna di distillazione\", con relative simbologie.\nL'alimentazione entra in un piatto compreso tra la \"testa\" e la \"coda\" della colonna, all'interno della quale si hanno delle correnti liquide e gassose che viaggiano in controcorrente, di portate ponderali rispettivamente pari a \"L\" e \"V\" nella \"zona di arricchimento\" (cio\u00e8 sopra il \"piatto di alimentazione\"), e pari a \"L\" e \"V\" nella \"zona di esaurimento\" (cio\u00e8 sotto il \"piatto di alimentazione\").\nIn coda alla colonna, il \"ribollitore parziale\" fornisce calore latente ad una parte della corrente liquida (ricca del componente meno volatile), mentre un'altra parte, di portata W, viene spillata.\nIn testa alla colonna, il \"condensatore totale\" sottrae calore latente alla corrente gassosa (ricca del componente pi\u00f9 volatile), che viene in parte riflussata in colonna e in parte spillata (\"distillato\").\nIl rapporto tra la portata reinviata in colonna e la portata spillata \u00e8 pari al \"rapporto di riflusso R\", ovvero:\nIn figura sono indicate per ogni corrente la portata ponderale (esprimibile ad esempio in kg/s) e la frazione molare (adimensionale).\nIn particolare la frazione molare dei liquidi \u00e8 indicata con \"x\", quella delle correnti gassose \u00e8 indicata con \"y\", e la frazione molare dell'alimentazione \u00e8 indicata con \"z\" (in quanto nel caso pi\u00f9 generale l'alimentazione pu\u00f2 essere liquida, gassosa, o una miscela bifase gas-liquido).\nLe frazioni molari sono riferite al componente pi\u00f9 volatile (per cui \"xD &gt; xW\").\nIl numero di piatti della colonna \u00e8 \"n\", e i pedici delle frazioni molari in testa e in coda indicano il numero di piatto di destinazione della corrente (\"0\" indica il ribollitore).\nCostruzione grafica della curva di equilibrio liquido-vapore.\nIl primo passo per ricavare il numero di piatti teorici di una colonna di distillazione consiste nel tracciare la curva di equilibrio liquido-vapore \"x-y\". A tale scopo esistono moltissimi dati sperimentali in letteratura per data miscela binaria, oppure si pu\u00f2 ricorrere alla legge di Raoult, che si esprime come:\nin alternativa, per tenere conto della presenza di azeotropo o deviazioni dall'idealit\u00e0, si pu\u00f2 sfruttare la \"legge di Raoult modificata\":\ndove \"x1\" e \"y1\" sono le frazioni molari del componente pi\u00f9 volatile nella fase liquida e della fase gassosa, \"P\" \u00e8 la pressione operativa (che si considera costante lungo tutta la colonna), \"\u03b31\" \u00e8 il coefficiente di attivit\u00e0 (funzione della composizione) e \"Po1\" \u00e8 la tensione di vapore (funzione della temperatura).\nNella pratica \"Po1\" si calcola dall'equazione di Antoine:\nle \"costanti di Antoine\" (formula_5 \"B\" e \"C\") si trovano tabellate, e vanno riferite ad un particolare sistema di unit\u00e0 misura.\nRette di lavoro.\nUna volta tracciata la curva di equilibrio e la bisettrice del \"diagramma x-y\", bisogna tracciare le rette di lavoro.\nLe rette di lavoro sono le rappresentazioni grafiche, sul diagramma \"x-y\", dei bilanci di materia relativi alla testa (\"sezione di arricchimento\" o \"di rettifica\") e al fondo della colonna (\"sezione di esaurimento\" o \"di stripping\") ed una generica quota della relativa sezione (o \"tronco\").\nBilancio di materia nella zona di arricchimento.\nIl bilancio di materia globale al condensatore si esprime come:\nin riferimento al componente pi\u00f9 volatile diventa:\nesplicitata rispetto a \"yn+1\" diventa:\nTenendo conto che \"V=L+D\":\nRisolvendo la precedente per ogni piatto della zona di arricchimento si ottiene la \"retta di lavoro\":\n\u00c8 possibile rappresentare la retta di lavoro superiore in funzione del rapporto di riflusso R=L/D:\nq-line.\nDefiniamo ora \"q\" (o fattore entalpico) la frazione di alimentazione che si aggiunge alla portata liquida \"L\" (circolante nel tronco di arricchimento) per costituire la portata liquida \"L\" (circolante nel tronco di esaurimento o \"stripping\"):\nda cui segue che:\nconsiderando poi il bilancio entalpico scritto per l'intera colonna:\nche approssimando si pu\u00f2 riscrivere:\ne sostituendovi le due espressioni in \"q\" sopra riportate otteniamo infine:\nLa \"q-line\" (o \"retta dell'alimentazione\") corrisponde allo stato fisico dell'alimentazione.\nEssa viene tracciata riportando sulla bisettrice il punto relativo alla frazione molare dell'alimentazione, quindi si traccia una retta con una pendenza che \u00e8 correlata allo stato dell'alimentazione, e pi\u00f9 precisamente:\nNel piano \"x/y\" le due rette di lavoro del tronco superiore e del tronco inferiore si incontrano in un punto che varia in funzione del rapporto di riflusso. Il luogo dei punti di incontro si ottiene mettendo a sistema le equazioni di bilancio sui due tronchi:\nSottraendo le due equazioni si ottiene:\ne dal bilancio al componente su tutta la colonna e dal fattore entalpico \"q\", si ottiene l\"'equazione della q-line\":\nSi ottiene l'equazione di una retta luogo dei punti di intersezione tra le rette di lavoro dei due tronchi (\"q-line\"), che dipende solamente dai parametri dell'alimentazione \"zF\" e \"q\".\nBilancio di materia nella zona di esaurimento.\nIl bilancio di materia globale al ribollitore si esprime come:\nper la zona di esaurimento, procedendo in modo analogo a quella di arricchimento, si ottiene la retta di lavoro inferiore:\nGeneralmente tale retta si ricava per via grafica, sapendo che passa per il punto di intersezione della \"q-line\" con la \"retta di lavoro\" della sezione di arricchimento, e per il punto sulla bisettrice di ascissa \"xW\".\nCalcolo teorico del numero di piatti.\nUna volta tracciate le due \"rette di lavoro\" si pu\u00f2 procedere al calcolo del numero degli stadi.\nPartendo dalle condizioni in testa (cio\u00e8 dal punto pi\u00f9 alto della retta di lavoro per la zona di arricchimento), si traccia una orizzontale fino a intersecare la curva di equilibrio, e dal nuovo punto si traccia una verticale fino alla retta di lavoro. Il punto trovato corrisponde alla condizione nel penultimo piatto della colonna. Continuiamo da questo punto in maniera analoga, fino a spingerci un poco oltre il punto corrispondente alle condizioni in coda (cio\u00e8 il punto pi\u00f9 basso della retta di lavoro per la zona di esaurimento). Ogni scalino sul diagramma corrisponde ad un piatto teorico, quindi contando gli scalini che abbiamo tracciato abbiamo ricavato il numero di piatti della colonna di distillazione.\nCondizioni di pinch.\nI valori delle frazioni molari dei prodotti in testa (\"xD\") e in coda (\"xW\") non possono essere nulli. Se infatti proviamo ad applicare il metodo di McCabe e Thiele annullando uno di questi valori (o entrambi), vediamo che il numero di piatti teorici diventa infinito.\nQuesto risultato corrisponde alla situazione reale per cui non \u00e8 possibile separare perfettamente due componenti di una miscela binaria, e viene indicato con il nome di \"pinch\".\nUn punto di \"pinch\" pu\u00f2 presentarsi anche nei casi in cui la miscela binaria forma un azeotropo, e in alcuni casi costringe ad utilizzare metodi di distillazione pi\u00f9 complessi."}
{"id": "907656", "revid": "2519", "url": "https://it.wikipedia.org/wiki?curid=907656", "title": "Marco (nome)", "text": "Origine e diffusione.\nContinua il \"praenomen\" romano \"Marcus\", a sua volta una forma sincopata di \"Marticus\" o \"Marticos\": analogamente a Martino e Marziale, si tratta di un nome teoforico riferito al dio romano della guerra Marte (quindi pu\u00f2 essere interpretato come \"di Marte\", \"consacrato a Marte\", \"devoto a Marte\"). Va altres\u00ec notato che \"marcus\" (forse etimologicamente legato a \"malleus\") voleva dire anche \"grande martello\" in latino, e che nell'onomastica germanica esisteva un nome simile, \"Mark\", basato sulla radice \"marah\" (\"confine\", presente anche in Marcolfo). Da \"Marcus\" sono derivati i nomi Marcello (un diminutivo tipicamente latino) e Marzio (un patronimico); non va confuso col nome Malco, di origine del tutto differente.\nAi tempi dell'Impero romano, il \"praenomen\" \"Marcus\" era cos\u00ec diffuso da acquisire una forma greca, \u039c\u03ac\u03c1\u03ba\u03bf\u03c2 (\"Markos\"), che \u00e8 quella portata dall'evangelista Marco. Proprio grazie a tale figura, e secondariamente agli altri santi cos\u00ec chiamati, il nome conobbe grande diffusione nel Medioevo, specialmente a Venezia (di cui san Marco \u00e8 patrono e dove, secondo la tradizione, sarebbero le sue spoglie). In inglese \u00e8 maggiormente diffuso nella forma \"Mark\", che \u00e8 derivata direttamente da quella greca; negli Stati Uniti, \u00e8 stata tra i dieci nomi pi\u00f9 usati fra il 1955 e il 1970. In misura minore \u00e8 affiancata anche dal classico latino \"Marcus\".\nIn Italia, il nome si pu\u00f2 trovare ovunque ma maggiormente e con pi\u00f9 compattezza in Lombardia e in Toscana, e meno frequentemente al Sud; \u00e8 attestata anche la forma femminile \"Marca\", comunque generalmente sostituita da \"Marcolina\" o da \"Marcella\" e talmente rara che alcune fonti considerano il nome come esclusivamente maschile.\nOnomastico.\nL'onomastico \u00e8 festeggiato da cattolici e ortodossi il 25 aprile, in onore di san Marco evangelista. Sono per\u00f2 assai numerosi i santi e i beati che hanno portato tale nome, fra i quali si ricordano, alle date seguenti:"}
{"id": "907657", "revid": "1610933", "url": "https://it.wikipedia.org/wiki?curid=907657", "title": "Ghiottone", "text": ""}
{"id": "907664", "revid": "15756", "url": "https://it.wikipedia.org/wiki?curid=907664", "title": "Grammatica del greco antico", "text": "La lingua greca antica () \u00e8 una lingua flessiva ad elevato grado di sinteticit\u00e0, di origine indoeuropea, i cui dialetti erano parlati nell'antica Grecia, nelle isole dell'Egeo e nelle colonie greche sulle coste del Mediterraneo orientale e dai Greci della madre-patria, parlato sulle coste della Panfilia ed effettivamente contaminato da influssi adstratici di lingue epicoriche non greche.\nPer la grammatica e le particolarit\u00e0 linguistiche di tutti questi dialetti si rimanda alle rispettive voci indicate dai collegamenti. La grammatica greca di cui qui delineeremo gli aspetti fondamentali \u00e8 improntata in larga parte al dialetto attico, parlato ad Atene, ed impostosi dal V secolo a.C. in poi come lingua panellenica, a causa dell'egemonia militare, politica, economica, culturale di Atene; tale dialetto, insieme a una componente ionica pi\u00f9 o meno forte a seconda dei luoghi, sar\u00e0 alla base della , la \"koin\u00e8\" di et\u00e0 ellenistica, la lingua franca del Mediterraneo nota anche come \"greco comune\", \"greco alessandrino\" o \"greco ellenistico\". Essa, tuttavia, non coincide appieno con il dialetto attico puro.\nStoria della lingua.\nOrigini.\nIl greco appartiene alla vasta famiglia delle lingue indeuropee; intorno al V millennio a.C. le popolazioni originarie della regione a Nord del Mar Caspio e del Mar Nero, accomunate da idiomi e istituzioni socio-culturali affini, iniziarono un lungo processo di migrazioni e insediamenti nel continente eurasiatico. Il contatto tra le parlate indigene e i nuovi ceppi linguistici, gi\u00e0 differenziati tra loro da profonde analogie di lessico, diede origine a nuove lingue.\nUn'origine comune una \"lingua madre\" ossia una serie di matrici linguistiche e culturali, diffuse gi\u00e0 in et\u00e0 preistorica dall'Europa fino all'India settentrionale, \u00e8 dunque alla base di un ampio numero di lingue evolute nelle moderne parlate in Europa, in America e in parte dell'Asia. Tra queste figura il greco antico, un gruppo linguistico parlato da stirpi indeuropee penetrate nella penisola ellenica e nelle sue isole intorno al II millennio a.C; successivi fenomeni migratori di gruppi etnici gi\u00e0 presenti in territorio greco tra XI e X secolo a.C., portarono alla formazione dei dialetti greci di et\u00e0 storica. Il greco antico si \u00e8 evoluto nella \u03b4\u03b7\u03bc\u03bf\u03c4\u03b9\u03ba\u03ae (pronunciato \"dhimotik\u00ec\"), attuale lingua della Grecia moderna e di Cipro, che accoglie il sistema itacistico della pronuncia, a differenza del precedente etacistico, come definito da Erasmo da Rotterdam.\nCi\u00f2 accadde anche dopo la conquista romana della Grecia, e l'occupazione da parte di Bisanzio, sino all'indipendenza ottenuta nel 1821-22 dall'impero ottomano, fu avvertita l'esigenza di restituire alla Grecia anche una lingua scritta oltre a quella parlata, appunto la \u03b4\u03b7\u03bc\u03bf\u03c4\u03b9\u03ba\u03ae, e si svilupp\u00f2 la cosiddetta \u03ba\u03b1\u03b8\u03b1\u03c1\u03b5\u03cd\u03bf\u03c5\u03c3\u03b1, una \"lingua pura\" artificiosamente ricostruita alla base dell'antica lingua dotta dell'antichit\u00e0 classica. Nel 1976, anno della destituzione della giunta militare dei colonnelli, la \u03b4\u03b7\u03bc\u03bf\u03c4\u03b9\u03ba\u03ae definitivamente divent\u00f2 la lingua ufficiale della nuova democrazia ellenica.\nIndoeuropeo\nCon questo termine si indica un'entit\u00e0 linguistica astratta, risultato della comparazione di lingue storiche testimoniate in documenti scritti, di cui si ricordano i sacri testi vedici dell'India. Nel confrontare il greco \u03c0\u03b1\u03c4\u03ae\u03c1, il latino \"pater\" e il francese \"p\u00e8re\", il sanscrito \"pit\u00e0r\" e il germanico *\"fader\", da cui il moderno \"vater\", \u00e8 possibile risalire alla forma comune *\"fater\" (a anteriore aperta), denominata indeuropea, preceduta dall'asterisco in quanto forma ricostruita e non attesta nei documenti scritti. Se i moderni linguisti dell'Ottocento da una parte si sono avvalsi delle grammatiche comparative, soprattutto per quanto riguarda la legge di Grimm e la legge di Verner, dall'altra si \u00e8 visto che con alcune lingua quali il greco antico questo metodo non funziona sempre.\nLa linguistica moderna suddivide le antiche lingue indoeuropee in kentum e satem a seconda dei diversi modi di esprimere la parola \"cento - 100\". Il *k\u1e43tom (\u1e42 \u00e8 l'm sonante indeuropea, che si incontra insieme ad \u1e46 sonante, che a contatto con vocali e consonanti pu\u00f2 dare esito vocalico o consonantico), ha come esiti un gruppo in cui prevale la velare /k/: greco \u1f11\u03ba\u03b1\u03c4\u03bf\u03bd, latino \"centum\" (pronuncia k). Dunque il gruppo \"kentum\" appartiene alle parole con labiovelari gutturali, ossia gutturali con appendice labiale, con attestazioni nell'Anatolia, e in scritti arcaici, tra cui in origine anche Omero; non si sa perfettamente come pronunciarle, fatto sta che la velare non \u00e8 da confondere col digamma greco \u03dd dall'esito /w/ aspirata.\nIl \"satem\" usa parole gutturali palatalizzate al posto della labiovelare, come /k/ - /g/ - /gh/, ossia gutturali semplici. In una resa in latino e in greco oggi noti, il latino per indicare la parola \"quis\" risult\u00f2 seguire la lezione del kentum gutturale, il greco per \u03c4\u03b9\u03c2 us\u00f2 il kentum nella versione dentale. Nello studio delle trasformazioni greche dei tempi verbali, non ci sono riferimenti cronologici tranne che all'indicativo. L'aumento dei tempi storici, per indicare un'azione passata, senza specificare la valenza aoristica, durativa, resultativa, \u00e8 l'unico punto di collegamento con l'origine indeuropea, poich\u00e9 l'aumento \u00e8 attestato nel gruppo orientale, ad esempio \u1f14\u03c6\u03b5\u03c1\u03b5, imperfetto di \u03c6\u03ad\u03c1\u03c9 proviene da *eber, mentre l'aumento \u00e8 assente nel latino, dove si ha l'apofonia del tema.\nNella zona d'Oriente degli indoeuropei, per ricollegarsi alla comparazione della lingua, gli studiosi hanno provato a comparare certi termini, nelle cosiddette \"prova della betulla e del mare\", termini molto comuni e attestati in varie lingue, per dimostrare sia le differenze, che le affinit\u00e0 tra esse. La pianta di betulla ad esempio era presente in nord Europa nell'ex Unione Sovietica, testimonianza che gli indeuropei si trasferirono in questi luoghi. La prova del \"mare\" dalla radice *mar, assente in greco, dato che inizialmente i popoli Greci furono assenti dal mare, dimostra come per questo termine, in greco ce ne siano molti di pi\u00f9. Il termine \u1f05\u03bb\u03c2 (la distesa salata) \u00e8 uno di questi, poi il termine \u03c0\u03cc\u03bd\u03c4\u03bf\u03c2 (il mare visto come ponte da un luogo all'altro), e infine il \u03b8\u03ac\u03bb\u03b1\u03c3\u03c3\u03b1, tutti termini che in un certo luogo hanno un preciso collegamento, dal punto di vista storico della fenomenologia migratoria, con gli indeuropei. Stessa cosa pu\u00f2 dirsi con i termini di parentela come *pater (capo clan, poi padre) e *mater dal sanscrito *m\u0101tar.\nCivilt\u00e0 micenea e minoica.\nPrima della conformazione a noi nota della Grecia antica, le attestazioni scritte pi\u00f9 vicine all'indoeuropeo si hanno nella Civilt\u00e0 micenea, da non confondere con quella minoica, attestata nell'Egeo. Insieme ai micenei, nel XIV-XI secolo a.C. si ha anche la testimonianza di testi Ittiti, rinvenuti in Hattusa e nell'Anatolia centrale, decifrati nel 1900, tavolette che avevano contenuto di carattere economico e diplomatico, come anche le tavolette micenee. Dalla decifrazione della lineare B, dato che la lineare A non ancora lo \u00e8 stata, si pu\u00f2 comprendere come i minoici usassero 3 sistemi di scrittura, un alfabeto sillabico. Il 1450-1370 a.C. fu il periodo d'oro di questa civilt\u00e0, che si and\u00f2 espandendo nell'isola di Creta, con la sede del potere a Cnosso, ma anche in Grecia presso la civilt\u00e0 micenea, che aveva la sede centrale a Micene, incontro politico e culturale avvenuto intorno al 1450 a.C.. Le due civilt\u00e0 erano molto diverse, mentre a Cnosso si avevano palazzi principeschi, a Micene, come dimostra la rocca con la Porta Due Leoni, la cittadella era situata in cima a un promontorio per controllare la vallata.\nNei secoli a seguire, i Micenei superarono la civilt\u00e0 di Cnosso, che decadde sempre di pi\u00f9, sino alla scomparsa nell'VIII secolo per catastrofi naturali e rivolgimenti sociali. La parlata micenea era del tipo \"Egea\" e non ancora greca come la si pu\u00f2 definire. Dalle tavolette di Pilo e Cnosso del tipo Lineare B, si comprende come a Cnosso non fosse in voga la letteratura, almeno scritta, se si considera anche in Grecia in passato era convocato l'aedo nelle coorti, piuttosto le tavolette hanno un contenuto ad elenco, per l'archivio palaziale, del foraggio, del frumento, delle armi.Tuttavia la decifrazione da parte di Arthur Evans \u00e8 stata di grande importanza per comprendere le somiglianze tra questa lingua e il greco antico: era una scrittura sillabica, come il fenicio e l'ebraico antico, con 87 segni, di cui 45 ben distinguibili anche nella Lineare A (Chadwick, sistema sillabico consonantico e vocalico), i nomi terminavano in -\u03c3\u03c3\u03bf\u03c2 e -\u03c4\u03c4\u03bf\u03c2 -\u03bd\u03b8\u03bf\u03c2, tali termini non sarebbero indeuropei per mancanza di attestazioni, ma, ma si crearono in altre circostanze, in Asia Minore sono state confrontate alcune attestazioni di nomi terminanti in -ndos e -sos.\nDunque si ha una contaminazione di varie lingue diverse, forse anche la Lineare A sarebbe composta da forme morfologiche miste, forme che con la Lineare B della civilt\u00e0 cretese, e poi l'alfabeto fenicio, influenzarono molto, per contatti e rapporti commerciali, la proto-civilt\u00e0 greca. Va detto inoltre che nella lineare B per le semivocali non si distinguono le lunghe dalle brevi, ad esempio si usa lo stesso simbolo per la lettera /e/, si scriveva da sinistra a destra. Per la /e/ nel greco classico si avrebbero tre uscite: \u03b5 - \u03b5\u03b9 - \u03b7, ma a quanto pare i cretesi non avevano nelle tavolette questa cura per distinguere le brevi dalle lunghe. Si usavano sillabo-grammi, ispirate alla labiovelare indeuropea, dove non si aveva ancora l'esito dentale o labiale. Nelle tavolette compaiono segni divisori tra le parole, mai a fine di parola, ma tra l'una e l'altra sillaba, come l'esempio di ka-ko, il cui corrispettivo greco sarebbe \u03ba\u03b1\u03ba\u03cc\u03c2 - \u03ba\u03b1\u03ba\u03bf\u1fe6\u03c2; inoltre \u00e8 difficile riconoscere i fenomeni tipici del greco con le nasali, le liquide, non sono riportati affatto i dittonghi:\nNel 2000 a.C. in Grecia c'\u00e8 una progressiva discesa dalla Tracia e dalla Macedonia verso la civilt\u00e0 micenea, come attestano ritrovamenti di ceramica ruvida e grigia. Nel 1200 inoltre si ha l'invasione dorica, che distrugge le cittadelle micenee, occupando la Ionia e Megara; inoltre si dimostra come, con l'amalgamazione dei vari popoli nella Grecia, tra di essi si sentisse la forte differenze linguistica\nLingua greca e la formazione dell'alfabeto.\nDopo l'invasione dorica, si costituirono vari gruppi di popoli. I popoli pregreci, erano definiti \"Achei\" ossia \u1f08\u03c7\u03b1\u03b9\u03bf\u03af, dominavano Mileto e Rodi prima dei Dori; nei testi Ittiti sono riportati come AKIWAWAI. Sino al Medioevo ellenico (IX-XVIII secolo) si hanno poche attestazioni scrittorie, rimangono di interesse delle pitture parietali in cui campeggiano le scene di caccia e guerra, temi epici frequenti anche in Omero. La civilt\u00e0 omerica, le cui gesta degli eroi nei vari cicli epici, sicuramente era nota nei palazzi principali, ma mancava ancora la scrittura, tanto che infatti la prima edizione dei poemi omerici si ha con Pisistrato ad Atene, quando il tiranno fece portare nella Ionia materiali, probabilmente gi\u00e0 perfettamente costituiti in blocchi narrativi dai rapsodi, che erano cantati nelle varie citt\u00e0.In seguito alle invasioni doriche, giunsero anche i popoli degli Ioni e degli Eoli: i primi si stabilirono nella Ionia tra Atene e l'Eubea, in questa la citt\u00e0 di Pitecusa, colonia della Magna Grecia, \u00e8 una delle prime da cui si hanno attestazioni scrittorie di una nuova forma d'alfabeto, dalla coppa di Nestore del 775 a.C., e dalla citt\u00e0 latina di Gabii nel Lazio nel 780 a.C..\nIl cosiddetto alfabeto cipro-minoico ha delle attestazioni che vanno dall'XI secolo sino al III secolo a.C., ha segni ripresi dalla lineare A, usati poi nella B, con distinzione delle dentali, la scrittura \u00e8 diversa, da destra verso sinistra, proseguendo in maniera bustrofedica, tuttavia non si ha ancora la distinzione di vocali lunghe e brevi, non si distinguono le sorde dalle sonore, le aspirate, la lineare B mostra delle differenze solo in base alla dentali, ci sono annotazioni sulle liquide e le sibilanti a fine sillaba e della parola stessa (PA-SI-LEU-SE \u03b2\u03b1\u03c3\u03b9\u03bb\u03b5\u03cd\u03c2), sono presenti anche dei dittonghi.\nPer quanto concerne la formazione dell'alfabeto greco antico classico, come lo si legge oggi, tutto inizi\u00f2 con l'alfabeto cipriota, attestato sino al III secolo a.C., dall'VIII secolo si usavano 22 segni presi dall'alfabeto fenicio, composto da consonanti e qualche semivocale. Ad esempio il thet fenico, dentale velarizzato e faringalizzato, in greco divenne \u03b8, dentale sorda e aspirata. Dal fenicio il greco adott\u00f2 inizialmente anche le semivocali jod e wau (ossia il digamma \u03dd); lo jod corrispondeva alla semivocale /j/ che poi divenne la vocale \u0399, il digamma che era pronunciato in diverse forme, alla fine fu reso nel'ipsilon greco \u03a5, ma non sempre, in quanto in certi fenomeni fonetici si trasform\u00f2, oppure cadde lasciando l'allungamento di compenso, o a inizio di parola in altri casi cadde semplicemente senza lasciare traccia. Nell'alfabeto fenicio non esistevano le vocali, ad esempio la prima lettera dell'alfabeto aleph \u05d0 era un'occlusiva sonora glottidale, per /e/ il fenicio usava lo stesso segno het, divenuta aspirata forte in greco solo nel VI secolo a.C.\nPer la resa in greco dell'alfabeto fenicio, si us\u00f2 il criterio acrofonico, al suono corrispondeva l'iniziale del nome di lettera alfabetica. alef= \u03b1. Il greco dovette adattare, ma poi rimuovere, anche altre lettere fenicie come il koppa \u03de (corrispondente a una /q/) e il sampi \u03e1 (una sorta di doppia \u03c0, usato alla fine per indicare il numero 900). Nonostante degli arcaismi riscontrabili in Erodoto, che nelle \"Storia\" parla dei diversi gruppi linguistici in Grecia, nel 403 a.C. pu\u00f2 dirsi completato il processo di adattamento dell'alfabeto greco antico, ispirato a quello milesio (del gruppo \"azzurro scuro\" elaborato dallo studioso Kirchoff); sotto l'arcontato di Euclide e Arcitono ad Atene, con decreto ufficiale si adott\u00f2 questo alfabeto, che divenne il fondamento dello ionico-attico. Il tragediografo Ecateo di Mileto in \"La presa di Mileto\" aveva attribuito a re Danao l'invenzione dell'alfabeto moderno, il quale era stato re di Argo, ma anche della Libia, personaggio ripreso anche da Eschilo nelle \"Supplici\". In tutto l'alfabeto greco si compose di 24 lettere (17 consonanti, 5 vocali \"brevi\" e 2 vocali \"lunghe\").\nL'alfabeto milesio tuttavia presentava delle eccezioni per quanto riguardava la resa dello iota e del sigma: iota era \u03de nella zona di Corinto, e alcune altre attestazioni la mostrano come \u03a3 ossia il sigma dell'alfabeto greco, mentre per il sigma essi usarono il san (\u039c). Lo studioso Cassio fa l'esempio del termine \u0391\u039e\u0399\u039f\u03a3, nell'alfabeto milesio cos\u00ec \u00e8 scritto, ma in altre parti della Grecia, nella cerchia dell'alfabeto azzurro (attestato per le zone della Messenia, di Corinto, della Laconia e dell'Argolide), dovrebbe venire \u0391\u039e\u03a3\u039f\u039c. Inoltre durante il processo di evoluzione alfabetico, e dei termini, non c'era ancora una netta distinzione tra i suoni di timbro /o/ e di timbro /e/, tanto che dall'indeuropeo /e/ in greco si hanno tre realizzazioni: \u0395, \u0395\u0399 dittongo lungo chiuso e infine la vocale lunga aperta \u0397.\nIn Attica per la tendenza ad allungare le vocali e i dittonghi, caratteristica configurativa di questo dialetto, dovettero essere usati anche i segni digrafi per differenziare i dittonghi dagli iati, nelle iscrizioni di Locri si sono trovati digrafi usati perfettamente, non usati quando erano esiti di contrazione, ma quando l'esito proveniva da un allungamento di compenso, cio\u00e8 quando in un verbo come \u03b5\u1f30\u03bc\u03af, sapendo che in origine, insieme a molti altri sostantivi e verbi arcaici possedeva un sigma intervocalico *\u1f10\u03c3-\u03bc\u03b9, questo cadeva, in questo caso davanti a nasale, e con tale caduta avveniva un recupero di tempo (si ricordi che il greco \u00e8 una lingua fondata prevalentemente sulla musicalit\u00e0 e i tempi prosodici), e dunque avviene l'allungamento di compenso della vocale iniziale -\u03b5 in dittongo, per recuperare 1 dei 2 tempi originari.\nPer la questione della /\u025b/ aperta, alla fine si introdusse in Attica la vocale lunga aperta \u0397, per convenienze simili all'introduzione finale nell'alfabeto, della vocale lunga \u03a9. Per l'uso dell'eta avvenne una sorta di crisi all'interno del sistema alfabetico, dato che questa vocale era inserita all'inizio di parola, e serviva soprattutto a indicare l'aspirazione di un termine, valore completamente perduto in posizione interna di parola, e in presenza di spirito dolce. Nelle colonie della Magna Grecia, soprattutto in Sicilia, si continu\u00f2 ad usare l'aspirazione con l'eta, ma si us\u00f2 il simbolo H con un tratto inframmezzato, posto in alto nella parola, presso la vocale aspirata, per caratterizzare l'aspirazione, tale segno poi si trasform\u00f2 in quello oggi noto dello spirito dolce.\nPi\u00f9 che altro questo segno primordiale venne usato nei casi di \"scriptio continua\", come ad esempio nel termine \u0391\u0399\u0394\u0399\u039c\u039f\u03a3*\u0395\u03a1\u03a9\u03a3: con l'asterisco si indica la presenza di questo segno aspirato, presente anche nelle iscrizioni di Locri, che continu\u00f2 a perdurare nelle colonie di Sicilia e Taranto sino al V secolo a.C., \u00e8 ricorrente nei frammenti dei commediografi e mimi Epicarmo e Sofrone.\nDialetti greci.\nLa situazione dei dialetti greci dell'et\u00e0 del ferro \u00e8 ovviamente molto pi\u00f9 chiara e meglio conosciuta. Sin dalla fine del IX, inizio dell'VIII secolo a.C., i dialetti greci appaiono grosso modo divisi in cinque grandi gruppi:\nOltre a ci\u00f2, merita attenzione l'arrivo delle ultime 5 lettere nell'alfabeto greco, non presenti n\u00e9 nel fenicio che nel cipriota, ossia \u03a5 \u03a6 \u03a7 \u03a8 \u03a9. Inizialmente per la prima /u/ i greci usavano la lettera fenicia /w/ che stava a met\u00e0 tra uno iota e una u, e che scrivevano come digamma (dalla forma di un doppio gamma maiuscolo). A causa di due iscrizioni del XVII secolo a.C. rinvenute a Marsiliana d'Albegna e nel santuario di Era a Samo, si trova il digamma in ambedue, la soluzione della /u/ vocalica fu usata nel dialetto ionico-attico, pronunciata come la \"u\" alla francese, e inserita dopo il \"tau\" nell'alfabeto, determinando la lenta scomparsa nelle parole della presenza del digamma.\nInsieme a ci\u00f2, i Greci affrontarono il problema di altri suoni comuni come \"ph - ch - ks - ps\", e nei vai dialetti che si parlavano nell'Eellade, vennero fuori vari risultati, che furono studiati nel 1887 da Adolph Kirchhoff, il quale cre\u00f2 delle carte geografiche di quattro gruppi di alfabeti greci: il rosso, il verde e l'azzurro chiaro-scuro.\nI gruppi colorati delle varianti dell'alfabeto greco antico.\nNel 403 a.C. la citt\u00e0 d'Atene adott\u00f2 con editto ufficiale l'alfabeto azzurro scuro, usando anche parti dell'alfabeto di Mileto, il quale sembrava pi\u00f9 funzionale degli altri, e che caratterizz\u00f2 per secoli il greco parlato, nel dialetto ionico-attico, rispetto agli altri dorico-eolici. L'\u03a9, ossia \"omicron grande\", fu creata per distingue l'o chiusa dall'aperta, nonch\u00e9 per distinguere la lunghezza prosodica della vocale stessa. Il nuovo grafema fu ottenuto aprendo il cerchio classico dell'O, e inserendo due appendici laterali. In casi per\u00f2 come a Paro e Taso, l'om\u00e9ga venne usata per indicare la vocale chiusa, mentre la O grande per indicare l'aperta; ci\u00f2 svan\u00ec quando venne adottato l'alfabeto attico.\nI grammatici greci antichi.\nStudiosi della lingua e della sintassi, il movimento degli studiosi si svilupp\u00f2 durante l'epoca alessandrina, quando ad Alessandria d'Egitto si costitu\u00ec la famosa biblioteca. Il grammatico inizialmente, seguendo i precetti di Platone e Aristotele, era visto come uno specialista filosofo concentrato sulle forme della lungua, prendendo in esame i classici, come Omero, Esiodo, i lirici e i tragediografi.\nFonetica e ortografia.\nL'alfabeto greco era composto di ventiquattro lettere, di uso comune, pi\u00f9 alcuni segni caduti in disuso in et\u00e0 arcaica come segni fonetici, e rimasti nella compitazione scritta dei numerali.\nQui di seguito sono elencate le lettere dell'alfabeto greco ionico, che a partire dalla Ionia micro-asiatica venne soppiantando gli antichi alfabeti locali (\"alfabeti epicorici\"), dalla seconda met\u00e0 del VI secolo a.C.:\nMutamenti di vocali.\nContrazione.\nLa contrazione \u00e8 un fenomeno interno alla parola, molto diffuso, tende a ridurre la frequenza degli iati (o anche dittonghi lunghi impropri), si tratta infatti della fusione di due vocali aspre adiacenti, o di vocale aspra e con dittongo, che formano cos\u00ec un'unica vocale, sempre lunga o anche dittongo.\nLo iato \u00e8 conservato raramente, nei casi dei bisillabi (\u03b8\u03b5\u03cc\u03c2), o anche quando la scomparsa di *w (waw, detto anche digamma \u03dd), che ha prodotto la vicinanza di due vocali aspre, \u00e8 cos\u00ec recente che la contrazione non ha pi\u00f9 avuto luogo, come nell'esempio*\u03b3\u03bb\u03c5\u03ba\u03b5\u03dd\u03bf\u03c2 &gt; \u03b3\u03bb\u03c5\u03ba\u03b5\u03cc\u03c2. Nella contrazione delle vocali, \u00e8 determinate sempre quella precedente - sempre posto che essa sia lunga- altrimenti avviene il contrario, e se accentata, questo se acuto diventa circonflesso, salvo alcuni casi. Questi esiti sono di grande importanza per comprendere la trasformazione sia dei sostantivi nella declinazione, che gli esiti delle diverse coniugazioni dei tempi verbali, dato che esistono, anche in base al dialetto di pertinenza (si ricordino la declinazione attica, il futuro dorico, il futuro attico), chiari fenomeni di contrazione, per via dei processi storici di trasformazione del participio, o dell'incontro della vocale tematica del tema verbale + la desinenza, o dell'unione semplice, per i tempi storici quali l'aoristo III o il piuccheperfetto, con la semplice desinenza.\nGli esiti sono:\nIncontri misti di \u1fb1 (alfa lungo) con vocali ed \u03b5 + \u03b1:\nAltri incontri misti:\nLeggi di contrazione.\nLa contrazione avviene secondo le seguenti leggi:\nA queste regole ci sono alcune eccezioni, le pi\u00f9 importanti sono:\nL'accento nella contrazione.\nL'accentazione delle sillabe contratte obbedisce alle seguenti regole:\nSe lo iato avviene tra due parole di cui la prima finisce e la seconda inizia per vocale, esso si pu\u00f2 evitare mediante:\nMetatesi, sincope, apocope, protesi.\nLa metatesi quantitativa (\u03bc\u03b5\u03c4\u03ac\u03b8\u03b5\u03c3\u03b9\u03c2) \u00e8 lo scambio di quantit\u00e0 (cio\u00e8 durata) che talvolta pu\u00f2 avvenire tra due vocali vicine. Tale fenomeno in attico si riscontra soprattutto nei gruppi \u03b7\u1fb0 --&gt; \u03b5\u1fb1 e \u03b7\u03bf --&gt; \u03b5\u03c9.\nLa sincope (\u03c3\u03c5\u03b3\u03ba\u03bf\u03c0\u03ae) \u00e8 la caduta di una vocale tra due consonanti in corpo di parola.\nLapocope (\u1f00\u03c0\u03bf\u03ba\u03bf\u03c0\u03ae) \u00e8 la caduta della vocale finale breve davanti a parola che incomincia per consonante. Tale fenomeno \u00e8 raro presso gli attici e si trova esclusivamente in poesia; provocando l'incontro tra due consonanti d\u00e0 luogo a vari mutamenti fonetici.\nLa protesi (\u03c0\u03c1\u03cc\u03b8\u03b5\u03c3\u03b9\u03c2) \u00e8 il fenomeno per cui in certi casi, per ragioni di eufonia, viene aggiunto un suono vocalico o consonantico in principio di parola.\nApofonia.\nLapofonia, ovvero la gradazione o alterazione vocalica, \u00e8 il fenomeno fonetico per cui la vocale di una stessa radice subisce delle varie variazioni:\nMentre l'apofonia quantitativa \u00e8 propria del greco, la qualitativa \u00e8 originaria della lingua indoeuropea e consiste in un vero e proprio mutamento di vocale. Per comprendere il mutamento va ricordato che una radice pu\u00f2 avere tre gradi:\nL'apofonia qualitativa \u00e8 quindi proprio il passaggio tra un grado e l'altro che si indica di solito con il nome di vocalismo medio, forte, debole. Non tutti e tre le radici hanno tutte e tre i gradi, e non sempre i fenomeni di apofonia obbediscono a leggi fisse. Le alterazioni frequenti sono tuttavia queste:\nVa notato che quando il grado medio contiene il suono -\u03b5- il grado debole (o ridotto) pu\u00f2 essere dato:\nLa presenza di tale -\u03b1- nel grado debole si spiega con il fenomeno della cos\u00ec detta vocalizzazione della liquida o della nasale: poich\u00e9 nel grado zero, caduta la -\u03b5-, la liquida o la nasale preceduta da consonante non si potevano pi\u00f9 pronunciare agevolmente si produsse il suono vocalico -\u03b1-, che si affianc\u00f2 a -\u03bb, \u03bc, \u03c1- e si sostitu\u00ec a -\u03bd-.\nSi ebbero dunque i seguenti passaggi:\nLa -\u03bd- si vocalizza in -\u03b1- specialmente quando ha funzione di desinenza.\nIl fenomeno della vocalizzazione delle liquide e delle nasali si spiega col fatto che nell'antico indoeuropeo le liquide e le nasali poich\u00e9 molto sonore erano considerati come suoni intermedi fra consonante e vocale. Poich\u00e9 per\u00f2 non era agevole per i greci articolare queste liquide-vocali e nasali-vocali, qualora forse precedute da consonante, in ionico-attico esse diedero luogo al suono vocalico -\u03b1-.\nAnalogamente lalfa privativa greca deriva dall'indoeuropea -\u05ea-.\nMutamenti di consonanti.\nI fenomeni fonetici pi\u00f9 importanti che interessano i suoni consonantici sono:\nAssimilazione, dissimilazione, eliminazione.\nI mutamenti fonetici determinati dall'incontro di consonanti sono dovuti per lo pi\u00f9 a ragioni di eufonia e si distinguono in:\nDi seguito sono elencati i pi\u00f9 notevoli e frequenti fenomeni di assimilazione, dissimilazione ed eliminazione che riguardano consonanti, declinazioni di nomi, coniugazioni di verbi e la formazione delle parole. Esse sono divise a seconda delle categorie di consonanti.\nMute gutturali (\u03ba, \u03b3, \u03c7).\nGutturale davanti a dentale di grado diverso si assimila assumendo il grado della dentale:\nEccezionalmente la preposizione -\u1f10\u03ba- (da) mantiene immutata la -\u03ba- davanti a consonante mentre la muta in -\u03be- davanti a vocale.\nLe gutturali -\u03ba- e -\u03c7- davanti a -\u03bc- si mutano in -\u03b3-:\nGutturale davanti a -\u03c3- resta o diventa tenue e si fonde nella consonante doppia -\u03be-:\nMute labiali (\u03c0, \u03b2, \u03c6).\nLabiale davanti a dentale di grado diverso si assimila assumendo il grado della dentale:\nLabiale davanti a -\u03bc- si assimila:\nLabiale davanti a -\u03c3- resta o diventa tenue e si fonde nella consonante doppia -\u03c8-:\nMute dentali (\u03c4, \u03b4, \u03b8).\nDentale davanti a dentale si assibila (cio\u00e8 diventa sigma \u03c3 per dissimilazione):\nDentale davanti a -\u03bc- si assibila:\nDentale davanti a \u03c3 o \u03ba cade senza lasciare traccia (eliminazione).\nI gruppi \u03bd\u03c4 o \u03bd\u03b4 o \u03bd\u03b8 davanti a -\u03c3- cadono (eliminazione) provocando l'allungamento di compenso della vocale precedente.\nNasali (\u03bd, \u03bc).\nLa nasale -\u03bd- davanti al labiale si muta in -\u03bc- (assimilazione):\nLa nasale -\u03bd- davanti a gutturale si muta in -\u03b3- (assimilazione della nasale dentale nella nasale gutturale):\nVi \u00e8 come eccezione che quando -\u03bd- si trova davanti a gutturale seguita da altra consonante, non si muta in -\u03b3-, ma cade, per evitare il succedersi di tre consonanti.\nLa nasale -\u03bd- e -\u03bc- davanti a -\u03c3- o si assibilano (diventando -\u03c3-) oppure si eliminano, provocando l'allungamento di compenso:\nLa nasale -\u03bd- cade senza lasciare traccia nei dativi plurali della 3\u00aa declinazione e quando -\u03c3- \u00e8 seguito da consonante.\nLa nasale -\u03bd- davanti alle liquide si assimila mentre davanti a -\u03bc- o si assimila o si assibila:\nLa preposizione -\u03c3\u03cd\u03bd- (con) pu\u00f2 mantenere invariata la -\u03bd- davanti a -\u03c1-.\nLa nasale -\u03bc- davanti a liquida si \u00e8 mutata in -\u03b2- mentre davanti a -\u03c4- si muta in -\u03bd-:\nLa nasale -\u03bc- in fondo di parola si muta in -\u03bd-.\nSibilante (\u03c3, \u03c2).\nAll'inizio di parola si \u00e8 verificato spesso la caduta del sigma iniziale di cui \u00e8 rimasta traccia nello spirito aspro sulla vocale seguente.\nAll'interno di parola il -\u03c3- cade sia se \u00e8 intervocalico, sia se interconsonantico, sia se seguito da altra -\u03c3-. Il sigma intervocalico non cade nel futuro e nell'aoristo sigmatici, perch\u00e9 costituisce la caratteristica del suffisso temporale. Nelle terminazioni -\u03c3\u03b9\u03c2, \u03c3\u03b9\u03bf\u03c2, \u03c3\u03b9\u03b1- precedute da vocale il sigma intervocalico non \u00e8 caduto, perch\u00e9 deriva da un originario -\u03c4-.\nSe invece il -\u03c3- sta dopo -\u03bb, \u03bc, \u03bd, \u03c1- cade con allungamento di compenso. In et\u00e0 posteriore -\u03c3- dopo -\u03bb- e -\u03c1- \u00e8 rimasto inalterato oppure si \u00e8 assimilato. Se invece il -\u03c3- \u00e8 davanti a -\u03bc- o -\u03bd- esso cade con allungamento di compenso. In et\u00e0 posteriore la sibilante nei gruppi -\u03c3\u03bc, \u03c3\u03bd- si \u00e8 assimilata.\nAntica semiconsonante jod.\nLa jod (semiconsonante ) \u00e8 caduta in epoca antica e non ne conosciamo il grafema greco. Ne sono rimaste tracce a causa dei mutamenti fonetici provocati dalla sua caduta.\nA inizio di parola ha solitamente (ma non sempre) lasciato lo spirito aspro: *j\u03afj\u03b7\u03bc\u03b9 &gt; \u1f35\u03b7\u03bc\u03b9\nLa jod intervocalica \u00e8 invece caduta senza lasciare traccia.\nLa jod preceduta da \u03b1, \u03b5, \u03bf si \u00e8 vocalizzata in \u03b9 mentre quella preceduta da \u03b9, \u03c5 \u00e8 caduta con allungamento di compenso.\nLa jod preceduta da consonante ha determinato vari mutamento fonetici, di cui i pi\u00f9 importanti:\nI gruppi \u03b1\u03b9\u03bd, \u03b5\u03b9\u03bd, \u03b1\u03b9\u03c1, \u03b5\u03b9\u03c1 risultano dalla vocalizzazione di j in \u03b9 e dalla successiva metatesi, per cui \u03b9, internandosi, ha formato dittongo con la vocale del tema (\u03b1\u03bdj &gt; \u03b1\u03bd\u03b9 &gt; \u03b1\u03b9\u03bd, ecc.).\nAntica semiconsonante \u03dd.\nLa semiconsonante \u03dd, detta digamma e grafema del fonema , \u00e8 anch'essa caduta in epoca antica, ma si \u00e8 conservata in alcuni dialetti come il dorico. La sua caduta ha dato luogo ad alcune modifiche fonetiche.\nIn posizione iniziale ha talvolta lasciato lo spirito aspro, ma spesso \u00e8 caduto senza lasciare traccia: \u03dd\u03b5\u03c3\u03c0\u03ad\u03c1\u03b1 &gt; \u1f11\u03c3\u03c0\u03ad\u03c1\u03b1, \u03dd\u03bf\u1fd6\u03bd\u03bf\u03c2 &gt; \u03bf\u1f36\u03bd\u03bf\u03c2.\nSe intervocalico \u00e8 caduto senza lasciare traccia.\nIl digamma davanti a consonante o in fine di parola si \u00e8 vocalizzato in -\u03c5-. Interessanti sono inoltre le derivazioni del gruppo consonantico \u03c4 + \u03dd:\nSincope, epentesi, metatesi, paragoge.\nSi ha sincope (\u03c3\u03c5\u03b3\u03ba\u03bf\u03c0\u03ae) quando, per ragioni eufoniche, cade un'intera sillaba nell'interno di parole.\nSi ha epentesi (\u1f10\u03c0\u03ad\u03bd\u03b8\u03b5\u03c3\u03b9\u03c2) quando avviene il fenomeno contrario cio\u00e8 quando fra due consonanti della medesima natura se ne inserisce, per ragioni eufonetiche, una terza. Cos\u00ec per facilitarne la pronuncia nei gruppi -\u03bc\u03c1, \u03bc\u03bb- si inserisce un -\u03b2- mentre nel gruppo -\u03bd\u03c1- si inserisce un -\u03b4-.\nSi ha metatesi (\u03bc\u03b5\u03c4\u03ac\u03b8\u03b5\u03c3\u03b9\u03c2) quando per ragioni eufoniche, in una stessa parola avviene la trasposizione di due suoni vicini o lontani. Si pu\u00f2 definire metatesi dell'aspirazione quando in una parola scompare una consonante aspirata (perch\u00e9 si \u00e8 fusa con sigma in una consonante doppia: es. \u03a7 + \u03c3 = \u03be; \u03c6 + \u03c3 = \u03c8), l'aspirazione passa nella sillaba iniziale. Si muta in aspirata l'eventuale tenue (\u03c4 &gt; \u03b8), si muta in aspro l'eventuale spirito dolce.\nSi ha paragoge (\u03c0\u03b1\u03c1\u03b1\u03b3\u03c9\u03b3\u03ae) quando si aggiunge una consonante finale a una parola che termina per vocale, quando anche la parola seguente incomincia per vocale. Tali consonanti si dicono mobili e sono:\nAccento: acuto, grave, circonflesso.\nNel greco antico l'accento \u00e8 presente in ogni parola, salvo rare eccezioni, e pu\u00f2 cadere fino alla terz'ultima sillaba se l'accento \u00e8 acuto o grave, mentre fino alla penultima nel caso in cui l'accento sia circonflesso. Ci\u00f2 \u00e8 stabilito dalla legge dei tre tempi, impropriamente \"legge del trisillabismo\": se l'ultima sillaba di una parola ha una vocale lunga, o \u00e8 chiusa da due consonanti, l'accento non pu\u00f2 di solito venire sulla terzultima sillaba; ma all'interno di quelle restrizioni \u00e8 gratuito.\nOgni sillaba contiene una vocale con una o due more vocaliche, e una mora in una parola \u00e8 accentata; la mora accentata era pronunciata a un tono pi\u00f9 alto di altre more.\nNei nomi l'accento cambia in base alla lunghezza delle vocali. Per esemplificare la possibilit\u00e0 di esso di trovarsi sull'ultima, sulla penultima o sulla terz'ultima sillaba (nel caso dell'accento acuto/grave) studiamo tre parole: \u03c0\u03cc\u03bb\u03b5\u03bc\u03bf\u03c2, la guerra; \u03c0\u03bf\u03c4\u03b1\u03bc\u03cc\u03c2, il fiume; \u03c0\u03b1\u03c1\u03b8\u03ad\u03bd\u03bf\u03c2, la vergine.\nSono tutte e tre parole composte da tre sillabe: \u03c0\u03cc/\u03bb\u03b5/\u03bc\u03bf\u03c2, \u03c0\u03bf/\u03c4\u03b1/\u03bc\u03cc\u03c2, \u03c0\u03b1\u03c1/\u03b8\u03ad/\u03bd\u03bf\u03c2; possiedono per\u00f2 accenti su sillabe diverse.\nNei verbi l'accento \u00e8 generalmente prevedibile, e ha funzione grammaticale piuttosto che lessicale, cio\u00e8 differenzia diverse parti del verbo a livello della coniugazione piuttosto che distinguere un verbo da un altro (fatto pi\u00f9 raro). Tende sempre a ritrarsi pi\u00f9 possibile, rispettando la legge dei tre tempi, eccettuati i casi in cui si sposta per la vocale lunga della desinenza, o per casi di contrazione. Le parti finite del verbo hanno solitamente un accento recessivo, ma in participi, infiniti e imperativi sono non recessivi.\nNel periodo classico (V-IV secolo a.C.) gli accenti di parole non erano indicati per iscritto, ma dal II secolo a.C. in poi furono inventati vari segni diacritici, tra cui un accento acuto, circonflesso e grave, che indicava un tono acuto, una caduta passo e un tono basso o semi-basso rispettivamente. Gli accenti scritti sono stati usati solo sporadicamente all'inizio e non sono stati utilizzati fino al 600 d.C.\nI frammenti di musica greca antica che sopravvivono, in particolare i due inni incisi su una pietra di Delfi nel II secolo a.C., sembrano seguire molto attentamente gli accenti delle parole e possono essere utilizzati per fornire prove su come l'accento \u00e8 stato pronunciato.\nLa posizione degli accenti e delle diverse vocali risulta anche fondamentale a livello poetico, in quanto determinano il metro utilizzato dal poeta. Si possono prendere ad esempio le tragedie greche, dotate di rigide strutture metriche che ne scandivano la musicalit\u00e0. All'interno di queste, come anche di altri generi, si possono alternare diversi stili metrici.\nA un certo punto tra il II e il IV secolo d.C. la distinzione tra acuto, grave e circonflesso scomparve e tutti e tre gli accenti vennero pronunciati come accento identico, generalmente ascoltati sulla stessa sillaba come l'accento pece nell'antico greco.\nFlessione nominale e pronominale.\nLa lingua greca \u00e8 dal punto di vista tipologico una lingua flessiva, caratteristica che eredita dalla sua lingua madre, l'indoeuropeo. In quanto lingua flessiva, possiede un'ampia articolazione di declinazioni nominali.\nIl greco antico ha sviluppato un articolo determinativo, in tutto simile a quello di molte lingue europee occidentali moderne, a partire da un'antica forma di pronome dimostrativo, , che ancora in Omero significa \"quello, egli, ella, esso\", e assume la sua funzione tipica a partire dalla fine dell'VIII secolo a.C. Tale pronome dimostrativo/articolo \u00e8 la filiazione diretta dell'indoeuropeo *so *s\u0101 *tod, e ha il suo omologo nel sanscrito \"sa s\u0101 tat\". Da questa funzione di pronome dimostrativo deriva l'impiego dell'articolo determinativo per indicare il patronimico di un nome proprio di persona, in uso fino al tempo della et\u00e0 ellenistica, cos\u00ec come la regola grammaticale per cui il nome proprio di persona in greco antico \u00e8 preceduto dall'articolo determinativo.\nIl greco, come il latino e la stragrande maggioranza delle lingue indoeuropee antiche, esprime morfologicamente tre generi nei nomi: maschile, femminile e neutro.\nDal punto di vista del numero, il greco attico, come il sanscrito, possiede, nel verbo e nel nome, un duale. Il mantenimento del duale \u00e8 un tratto assai arcaico dell'attico, rispetto ad altri dialetti greci antichi, come lo ionico che lo perde gi\u00e0 nel VII secolo a.C.; nella flessione nominale, inoltre, si limita a due sole forme corrispondenti una ai casi diretti (nominativo, accusativo e vocativo) e l'altra ai casi obliqui (genitivo e dativo). Nell'articolo si osserva che le forme del duale femminile tendono ad essere sostituite dalle corrispondenti forme del maschile/neutro, che quindi si standardizzano come uniche forme di articolo duale. Nella flessione verbale invece possiede solo la seconda e terza persona, ma le desinenze proprie sono uguali per entrambe le persone tranne nelle terminazioni dei tempi storici e nell'imperativo.\nIl greco antico conserva cinque degli otto casi indoeuropei, operando un forte sincretismo (che si spinge ulteriormente nel greco moderno). Questi casi sono:\nIl greco di et\u00e0 classica ha perso lo strumentale, antico caso indoeuropeo ancora presente nel dialetto miceneo, di cui sopravvivono alcune vestigia in Omero (cfr. , ...).\nSono rintracciabili, in alcuni nomi notevoli, relitti del locativo indoeuropeo, ancora presente in altre lingue antiche, e tuttora presente in molte lingue slave.\nLa flessione dei nomi greci si articola in tre declinazioni:\nPrima declinazione.\nLa prima declinazione greca, che corrisponde in tutto e per tutto alla prima declinazione latina, raccoglie i sostantivi maschili e femminili con il tema in -\u03b1. Ne esiste inoltre una versione contratta (prima declinazione contratta).\nLa prima declinazione regolare (non contratta) si articola in due sottoclassi: l'una comprendente esclusivamente i femminili, l'altra comprendente i maschili, che hanno il nominativo singolare sigmatico, il genitivo singolare -\u03bf\u03c5 della seconda declinazione e, talvolta, il vocativo singolare esce in alfa breve anche se nel resto della declinazione \u00e8 lungo.\nLa struttura della prima declinazione greca risente, in attico, della caratteristica evoluzione fonetica dell\u03b1 in questo dialetto: nel greco attico, infatti, l\u03b1 lungo si muta in \u03b7, a meno che non sia preceduto da \u03b5, \u03b9 o \u03c1, nel qual caso non muta di timbro (si tratta del cosiddetto \"alfa puro\", assente del tutto nel dialetto ionico). Nel caso di \u03b1 breve non intervengono modificazioni, salvo quando, nel caso sia impuro, la desinenza flessiva lo allunga nei casi obliqui del singolare.\nL'accusativo plurale esce sempre in , con alfa lungo anche se impuro. Il genitivo plurale \u00e8 sempre perispomeno () perch\u00e9 deriva da contrazione: .\nSeconda declinazione.\nLa seconda declinazione comprende nomi maschili, femminili e neutri col tema in -o.\nDeclinazione attica.\nI nomi della declinazione attica sono caratterizzati dal fatto che sulla forma della loro declinazione originaria, la seconda, inizialmente regolare, hanno influito le conseguenze del fenomeno della metatesi quantitativa e della sinizesi.\nCos\u00ec un sostantivo come ', \"popolo\", che non aveva da principio alcuna peculiarit\u00e0 rispetto agli altri paradigmi dei temi in \"-o\", passa, per l'evoluzione tipica di ' lungo nello ionico-attico, a ', per poi mutarsi per metatesi quantitativa in . Identica evoluzione si ritrova in alcuni neutri come \"sala\". Ne fanno parte pochi sostantivi alcuni dei quali non univocamente attestati, e alcuni aggettivi, per lo pi\u00f9 composti.\nTerza declinazione (o declinazione atematica).\nLa terza declinazione include i nomi maschili, femminili e neutri in consonante, vocale chiusa e dittongo. Essa appare come una declinazione atematica, dato che, a differenza delle altre due declinazioni, inserisce le desinenze direttamente sulla radice nominale, senza intermediazione di vocale tematica.\nLe desinenze generali della III declinazione (che continua in vario modo la classe dei nomi atematici indoeuropei) sono le seguenti:\nTali desinenze sono tuttavia spesso oscurate da mutamenti fonetici, nelle diverse sottoclassi in cui la III declinazione si divide.\nDeclinazione dell'aggettivo.\nL'aggettivo greco viene classificato in due classi:\nGli aggettivi contratti della prima classe seguono per il maschile ed il neutro la declinazione dei sostantivi contratti di seconda declinazione; mentre per il femminile la declinazione dei sostantivi contratti di prima declinazione.\nPronomi.\nPronomi personali.\nLe forme della terza persona erano in origine dei riflessivi (ricordiamo che in protoindoeuropeo il pronome personale di terza persona non esisteva) e la funzione riflessiva \u00e8 conservata nelle forme accentate del singolare; quelle atone sono da considerarsi pronomi anaforici. Tuttavia, queste forme di terza persona sono usate molto raramente e, in loro sostituzione, quando non sono riflessive (se s\u00ec si usa il pronome riflessivo \u1f11\u03b1\u03c5\u03c4\u03cc\u03bd), in attico si preferiva usare:\nNella lingua colloquiale, come pronome allocutivo della seconda persona si utilizza il nominativo di \u03bf\u1f57\u03c4\u03bf\u03c2, \u03b1\u1f55\u03c4\u03b7, \u03c4\u03bf\u1fe6\u03c4\u03bf preceduto dall'interiezione : es. \"\" = \"Ehi, tu!\".\nPronomi riflessivi.\nIl pronome riflessivo si utilizza quando gli effetti dell'azione ricadono, in modo diretto o indiretto, sul soggetto stesso (es. \"io mi lavo = lavo me stesso\"). Un pronome personale non riflessivo non pu\u00f2 essere utilizzato insieme ad un verbo coniugato alla stessa persona (ad es., \u03bb\u03bf\u03cd\u03c9 \u1f10\u03bc\u03b1\u03c5\u03c4\u03cc\u03bd \u00e8 corretto, \u03bb\u03bf\u03cd\u03c9 \u03bc\u03b5 no); dal momento che nell'azione riflessiva l'oggetto (diretto o indiretto) \u00e8 il soggetto stesso, questo pronome non possiede n\u00e9 nominativo n\u00e9 vocativo. Le prime due persone presentano solo il maschile e il femminile; la terza mostra tutti e tre i generi.\nDa notare che questo pronome \u00e8 formato, nel singolare, dalla radice del pronome personale all'accusativo () pi\u00f9 le forme di \u03b1\u1f50\u03c4\u03cc\u03c2; al plurale, tranne quello della terza persona, i due pronomi sono indipendenti.\nFlessione verbale.\nIl verbo greco conserva parecchi tratti arcaici del verbo indoeuropeo, ma mostra altres\u00ec notevoli forme innovative, e in particolare, rispetto alla lingua madre, \u00e8 caratterizzato dalla generale tendenza a rendere coerente il sistema della coniugazione verbale per tutti i tempi, le forme e i modi.\nIl verbo in greco si modifica suffissando a una radice verbale una vocale tematica, un suffisso modale e/o temporale una terminazione; talora la radice stessa \u00e8 ampliata con dei prefissi o degli infissi, per definire i vari temi temporali e le loro funzioni. Si serve inoltre spesso dell'apofonia o \"gradazione vocalica\" per distinguere i temi temporali fra di loro.\nI verbi greci si dividono in due grandi coniugazioni, che si differenziano solo e soltanto nel tema del presente:\nLe due coniugazioni del greco corrispondono perfettamente alle due coniugazioni del sanscrito. Una coniugazione atematica in tutto simile a quella greca si rinviene anche in lingua ittita. Il greco, nel presente e nell'imperfetto, conserva prevalentemente la struttura del verbo indoeuropeo.\nLa relazione fra temi temporali, tempo dell'azione, qualit\u00e0 (durata, momentaneit\u00e0 compiutezza dell'azione verbale) \u00e8 alquanto articolata in greco, e porta alle estreme conseguenze la struttura originaria del verbo indoeuropeo. Concettualmente, la grammatica del verbo greco si trova a met\u00e0 strada fra quella del verbo sanscrito, che conserva le strutture del verbo indoeuropeo e molto delle sue valenze originarie, e quella del verbo slavo, che si fonda essenzialmente sull'aspetto verbale.\nModi e tempi.\nIl verbo greco conosce quattro sistemi temporali fondamentali. A ognuno di essi \u00e8 associato un determinato aspetto verbale, o qualit\u00e0 dell'azione, in relazione alla sua durata o compiutezza. Tali sistemi temporali sono:\nA partire da questi quattro temi temporali, che costituiscono l'ossatura del paradigma del verbo greco, si formano tutti i tempi verbali del greco, che sono nel complesso sette:\nI tempi del verbo greco si dividono in due categorie:\nLa definizione che il filosofo Aristotele d\u00e0 del verbo \u00e8 che esso \"esprime in aggiunta il tempo\" (). Ci\u00f2 \u00e8 vero unicamente per il modo indicativo, non per gli altri modi del verbo greco, che indicano, per ogni tema temporale, solo la qualit\u00e0 dell'azione (la sua durata o compiutezza), e la sua modalit\u00e0 logica (reale, potenziale etc.). Il greco ha quattro modi finiti (gli stessi dell'indoeuropeo, ancora conservati in vedico) e due forme nominali. I modi finiti del verbo greco sono:\nAccanto a questi modi ci sono poi le forme nominali dell'infinito, che ha la stessa valenza dell'infinito italiano e latino, e del participio, corrispondente al participio e al gerundio italiani.\nNon tutti i sistemi temporali si coniugano in tutti i modi. Uno sguardo d'insieme \u00e8 fornito dal seguente specchio riassuntivo:\nPersone e numero.\nCome nella flessione nominale, anche nella coniugazione dei verbi greci esistono tre numeri, \"singolare\", \"duale\" e \"plurale\". Il singolare e il plurale hanno le consuete tre persone nell'indicativo, nel congiuntivo e nell'ottativo, ma non nell'imperativo, che non ha le prime persone; il duale ha solo la seconda e la terza persona in tutti i quattro modi finiti.\nDiatesi.\nIl verbo greco ha tre diatesi (in questo, fra le lingue indoeuropee, \u00e8 eguagliato solo dal sanscrito), tutte flesse, nella maggior parte dei tempi, con desinenze proprie, ben distinte per ognuna di esse (al contrario di ci\u00f2 che avviene nelle moderne lingue europee occidentali). Queste forme o diatesi sono:\nLe tre forme del greco sono ben diversificate solo in due tempi: il \"futuro\" e l\"aoristo\".\nNegli altri tempi, \"presente\", \"imperfetto\", \"perfetto\", \"piuccheperfetto\" e \"futuro perfetto\", il medio e il passivo coincidono e sono distinguibili solo dal contesto sintattico della frase.\nSintassi: formazione della frase.\nLa frase in greco antico ha la stessa struttura, almeno per le componenti del discorso, dell'italiano, \u00e8 formata da un soggetto, un predicato, i complementi, gli articoli, gli avverbi e le particelle pronominali. Il soggetto va sempre espresso col caso nominativo, il predicato pu\u00f2 essere un verbo, o essere formato da un nome (sostantivo o aggettivo) legato al soggetto tramite copula, spesso e volentieri il verbo essere \u00e8 sottinteso; la copula \u00e8 il verbo essere \u03b5\u1f30\u03bc\u03af. La struttura della frase in italiano di solito ha l'ordine soggetto-verbo-complemento, in greco la costruzione si formula mettendo in primo piano la parola pi\u00f9 importante dell'intera preposizione, dunque anche un verbo, un complemento, una particella, si tratta di un elemento chiave per la comprensione dell'intero discorso, ed anche per una corretta analisi logica della frase; spesso capita che il soggetto possa trovarsi alla fine della frase, oppure il verbo principale stesso, preceduto da un participio, o da un infinito. Solo in rari casi, come nell'introduzione di Tucidide de \"La guerra del Peloponneso\", si ha la costruzione SVO (soggetto, verbo, complemento), in quanto Tucidide intendeva dare importanza a s\u00e9 stesso, e poi alla sua opera, ritenuta di principale fondamento per comprendere le cause e le vicende di questo conflitto tra ateniesi e spartani.\nAl secondo posto, nella frase vanno elementi \"accessori\", come avverbi o pronomi, per quel che riguarda il verbo, non ha mai una collocazione precisa, lo si pu\u00f2 trovare all'inizio della frase, nel mezzo o nella fine, ogni scrittore greco lo posiziona semplicemente in base al risalto che voleva dare a loro nella sua specifica opera. Per dare dunque una traduzione corretta occorre fare attenzione ai casi dei sostantivi, al numero dei verbi, ma soprattutto al senso generale del discorso, comprendendo il quale \u00e8 anche pi\u00f9 facile capire la disposizione delle parole. Occorre fare attenzione anche a significati dati per scontati o sottintesi dagli autori, come l'argomento di cui si sta parlando, fenomeno soprattutto presente in Tucidide, e al valore temporale del verbo, dato che i greci avevano una concezione ciclica del tempo, categorizzata in aspetto durativo (presente-imperfetto), puntuativo (aoristo) e resultativo (perfetto), con l'aggiunta del futuro, inizialmente usato come una sorta di congiuntivo, e poi definito come un'azione da concludersi nel tempo a venire.\nUso dei tempi verbali.\nUso dell'indicativo\nNelle proposizioni indipendenti l'indicativo \"presente\" si trova per lo pi\u00f9 in tutti i casi in cui ricorre anche in italiano: esprime un'azione o uno stato obiettivamente constatati, riferiti, negati nel loro valore temporale; in questa funzione \u00e8 privo di particelle modali, e la sua negazione \u00e8 \u03bf\u1f50, ma pu\u00f2 avere anche la funzione modale con particelle:\nSolitamente il valore ingressivo egressivo \u00e8 espresso da quei verbi quali \u03b2\u03b1\u03c3\u03b9\u03bb\u03b5\u03cd\u03c9 (regnare) che al presente indicano uno stato continuo, all'aoristo \u1f10\u03b2\u03b1\u03c3\u03af\u03bb\u03b5\u03c5\u03c3\u03b1 (divenni re); l'aoristo pu\u00f2 essere anche gnomico per sentenze e proverbi, oppure \"tragico\" nelle opere drammaturgiche, solitamente usato nella 1 persona singolare, in cui il personaggio esprime di aver compreso qualcosa e di averlo perfettamente digerito (io ho capito questa cosa); oppure pu\u00f2 essere dialogico nelle proposizioni interrogative, molto frequente in Platone. Il \"perfetto\" pu\u00f2 essere stativo o resultativo, il primo per la percezioni di stati d'animo, condizioni permanenti, il secondo \u00e8 tradotto in italiano col passato prossimo, per questo pu\u00f2 essere anche gnomico oppure storico, alla maniera del presente storico, quando \u00e8 usato per narrare fatti passati come se si svolgessero al presente. Per differenziarlo nell'uso dall'aoristo, di cui nella \"koin\u00e8\" ellenistica del III secolo a.C. la confusione \u00e8 assai evidente, i perfetti nella III plurale usarono la desinenza dell'aoristo, dall'altra parte alcuni perfetti stativi con il valore di presente furono considerati semplicemente dei presenti; e per rendere l'aspetto resultativo si ricorse a forme perifrastiche costituite da participio perfetto + il verbo \u03b5\u1f30\u03bc\u03b9 (nel congiuntivo e nell'ottativo).\nEsempio: \u03a0\u03bf\u03bb\u03bb\u1f70 \u1f00\u03bd\u03b1\u03b3\u03ad\u03b3\u03c1\u03b1\u03c0\u03c4\u03b1\u03b9 \u1f51\u03c0\u1f72\u03c1 \u03c4\u1fc6\u03c2 \u1f08\u03bb\u03b5\u03be\u03ac\u03bd\u03b4\u03c1\u03bf\u03c5 \u03c4\u03b5\u03bb\u03b5\u03c5\u03c4\u1fc6\u03c2 (Si sono scritte molte cose sulla morte di Alessandro)\nUso dell'indicativo con particelle \u1f04\u03bd e \u1f61\u03c2\nL' \"indicativo\" imperfetto e aoristo con la particella modale \u1f04\u03bd e la negazione \u03bf\u1f50 esprimono la possibilit\u00e0 di un'azione nel passato, non di necessit\u00e0 avvenuta (irrealt\u00e0); l'azione prospettata come possibile nel passato, finisce per essere contrapposta al suo compiersi; di qui l'identit\u00e0 di rendere la potenzialit\u00e0 o l'irrealt\u00e0 del periodo ipotetico. \"Imperfetto indicativo\" si usa anche senza \u1f04\u03bd, con verbi che indicano la possibilit\u00e0, dovere, necessit\u00e0, convenienza, e corrisponde a un'analoga espressione italiana \"dovevo - era opportuno che\", o di frequente a un condizionale presente e passato: in greco le azioni possibilmente realizzabili sotto condizioni sono accettate, per questo usa l'indicativo imperfetto, o presente come con \u03b5\u1f30\u03bc\u03b9. L'imperfetto e l'aoristo con la particella \u1f04\u03bd hanno un valore iterativo nel passato, in italiano si usa l'imperfetto indicativo, quando sono preceduti da \u03b5\u03b9 oppure \u1f61\u03c2 indicano il desiderio irrealizzabile, il rimpianto di qualcosa che non pu\u00f2 verificarsi, l'indicativo assume sfumatura volitiva.\nEsempio dell'uso di \u1f04\u03bd con i tempi storici:\nParticolarit\u00e0: l'indicativo imperfetto senza \u1f04\u03bd pu\u00f2 essere tradotto con il condizionale italiano, in espressioni impersonali che indicano convenienza e inopportunit\u00e0, possibilit\u00e0, necessit\u00e0, come:\nLe particelle \u0395\u1f30 \u03b3\u03ac\u03c1, \u03b5\u1f34\u03b8\u03b5 e \u1f61\u03c2 in unione con un tempo storico dell'indicativo, esprimono un desiderio irrealizzabile. In particolare queste espressioni presentano l'imperfetto se il desiderio si riferisce al presente, e l'aoristo se il desiderio si riferisce al passato, come nel caso di \"utinam\" + congiuntivo imperfetto o piuccheperfetto nel latino; la particella per la negazione \u00e8 \u03bc\u03ae.\nUso del congiuntivo\nRiveste la funzione volitiva (esortativo, proibitivo) con la particella \u03bc\u03ae ed eventuale, segnata dalla particella \u1f04\u03bd o negativa \u03bf\u1f50. Il modo ha valore aspettuale e non temporale, sia indipendente che dipendente, il presente assume aspetto durativo di un'azione in via di svolgimento, l'aoristo il valore puntuale, mentre il perfetto quello resultativo. Nelle proposizioni principali si trova il congiuntivo esortativo e il proibitivo, usato sia al presente che in aoristo, il proibitivo usa l'aoristo preceduto dalla negazione \u03bc\u03ae. Il congiuntivo dubitativo deliberativo si trova nelle principali e nelle secondarie, esprime dubbio nel realizzare un'azione, si esprime con l'interrogativa, ed \u00e8 espresso col presente o con l'aoristo. Nella forma negativa \u00e8 preceduto da \u03bc\u03ae. Riveste funzione volitiva il congiuntivo \"di timore\" che \u00e8 usato nelle principali, se preceduto da \u03bc\u03ae si teme che l'evento si verifichi; il congiuntivo pu\u00f2 essere usato anche con valore finale accompagnato dalla particella \u1f04\u03bd oppure \u03bf\u1f50 nella funzione di eventualit\u00e0.\nUso dell'ottativo\nHa espressione desiderativa, pu\u00f2 esprimere la potenzialit\u00e0 accompagnato dalla particella \u1f04\u03bd, nelle proposizioni dipendenti di reggenti a tempo storico, compare frequentemente il cosiddetto \"ottativo obliquo\", che sostituisce gli altri modi finiti della subordinata, indicativo e congiuntivo, e per questo la sua negazione pu\u00f2 essere \u03bf\u1f50 oppure \u03bc\u03ae. Gli ottativi aoristi, presenti e perfetti hanno valore aspettuale, il futuro invece \u00e8 usato solo come obliquo, ha il valore temporale, ma nelle proposizioni subordinate enunciative dichiarative e interrogative indirette, l'ottativo obliquo pu\u00f2 anche avere valore temporale, e ovviamente aspettuale. Durante l'ellenismo l'ottativo scomparve, venne ripristinato in et\u00e0 imperiale col fenomeno dell'atticismo. Vien usato come desiderativo l'ottativo al presente e al futuro, se \u00e8 usato con tempo storico, ci\u00f2 riguarda il significato di un'azione desiderata che si \u00e8 compiuta. In Omero l'ottativo desiderativo rende anche un desidero irrealizzabile, e pu\u00f2 essere preceduto da particelle, soprattutto in attico, come \u03b5\u1f30 \u03b3\u03ac\u03c1, \u1f61\u03c2, \u1f00\u03bb\u03bb\u03ac. L'ottativo \"potenziale\" esprime la possibilit\u00e0 che una determinata azione si verifichi.\nUso dell'imperativo\nEsso \u00e8 un verbo usato per frasi di comando o esortazione, ha origine antica ed \u00e8 vicina alla funzione del richiamo resa dal vocativo. L'imperativo \u00e8 privo di caratteristiche modali dal punto di vista morfologico, si trova in dialoghi e discorsi diretti; in origine possedeva solo la II persona singolare e plurale, in seguito venne usata anche la III persona singolare e plurale per rivolgere un comando a persone assenti o per rendere una forma indiretta dell'ordine. Raramente \u00e8 usato il perfetto o l'aoristo per un'azione gi\u00e0 considerata conclusa nel passato.\nUso dell'infinito\nRiguarda le proposizioni infinitive e quelle dipendenti e indipendenti. Pu\u00f2 avere la funzione nominale o verbale; come forma sostantivata, l'infinito esprime il concetto astratto dell'azione vista nella sua assolutezza, e per questo pu\u00f2 anche essere preceduto dall'articolo. Poich\u00e9 l'infinito \u00e8 indeclinabile, acquisisce varie valenze logiche in base ai casi espressi dall'articolo, e pu\u00f2 essere preceduto da qualsiasi preposizione greca; pu\u00f2 reggere in quanto verbo un complemento al pari dei modi finiti (come : \"dire la verit\u00e0\"), \u00e8 composto da diatesi attiva e media, se accompagnato dalla particella \u1f04\u03bd rende l'idea della potenzialit\u00e0 o dell'irrealt\u00e0 del periodo ipotetico. Nel futuro l'infinito assume un valore temporale, negli altri infiniti rimangono i valori aspettuali. L'infinito \"sostantivato\" pu\u00f2 essere preceduto dall'articolo, e pu\u00f2 essere declinato normalmente, il suoi soggetto e il suo predicato se espressi e diversi da quello della reggente, si trovano all'accusativo; se il soggetto \u00e8 identico, esso non compare nell'infinito, ma i suoi attributi sono al nominativo. In funzione di soggetto, l'infinito \u00e8 accompagnato da sostantivi astratti indicanti l'opportunit\u00e0 o il dovere (bisogna, conviene); al genitivo riveste tutti valori propri di questo caso, preceduto da preposizioni, pu\u00f2 avere valore finale, temporale, causale, concessivo, al dativo ha valore strumentale, all'accusativo ha valore di oggetto, dipendente da verbi indicanti la volont\u00e0 e desiderio. L'infinito pu\u00f2 avere anche valore esclamativo, iussivo (funzione di comando), desiderativo, di relazione e determinativo, qualificato qui da aggettivi, sostantivi.\nEsempio per i sostantivi o aggettivi neutri sostantivati + \u1f10\u03c3\u03c4\u03af\u03bd: \u039a\u03b1\u03bb\u03cc\u03bd \u1f10\u03c3\u03c4\u03b9 \u1f00\u03b3\u03b1\u03b8\u03bf\u03cd\u03c2 \u03c6\u03b1\u03af\u03bd\u03b5\u03c3\u03b8\u03b1\u03b9 (\u00e8 bello apparire valorosi)\nIn dipendenza da verbi di percezione, la proposizione oggettiva \u00e8 resa con l'accusativo + participio predicativo, anzich\u00e9 con l'accusativo + infinito.\nUso del participio\nEsso \"partecipa\" delle propriet\u00e0 del nome e del verbo, \u00e8 declinabile in genere, numero e caso come un aggettivo, usando l'infisso \u03b5\u03bd\u03c4 - \u03bf\u03bd\u03c4 - \u03c5\u03bd\u03c4 - \u03b1\u03bd\u03c4; pu\u00f2 reggere casi, esprimere tempo e diatesi come un verbo. Pu\u00f2 unirsi a un altro verbo senza impiego di congiunzioni, completando la frase con formazioni essenziali o accessorie. Del participio sono le categorie del \"nominale\" o sostantivato, preceduto dall'articolo, quello col valore verbale (appositivo), il circostanziale avverbiale e il participio predicativo. Il participio appositivo che non \u00e8 mai preceduto dall'articolo, funge da apposizione di un sostantivo e si distingue ulteriormente in participio congiunto e assoluto. La funzione \"nominale\" avviene quando esso non \u00e8 accompagnato da sostantivi, ed \u00e8 preceduto dall'articolo, mantiene il suo valore verbale perch\u00e9 regge i casi voluti dal verbo che lo ha generato. Il participio dato che \u00e8 un aggettivo, pu\u00f2 essere anche \"attributivo\", se si riferisce a un sostantivo con cui concorda in genere, caso e numero, determinandone una qualit\u00e0 o una condizione permanente, che lo distingue da altri sostantivi. Il participio \u00e8 di solito in posizione attributiva, preceduto dall'articolo e seguito dal sostantivo. in italiano si pu\u00f2 rendere con una proposizione relativa. La \"funzione verbale\" del participio riguarda l'esprimere un'azione, un avvenimento in relazione al verbo reggente, pu\u00f2 far parte della proposizione come predicativo del soggetto o del complemento, oppure ne \u00e9 staccato come una proposizione secondaria, preceduto da \u1f61\u03c2. Il \"participio appositivo\" circostanziale avverbiale attribuisce al sostantivo cui si unisce, una qualit\u00e0 secondaria o accessoria. Si distinguono due usi, il congiunto e l'assoluto: il primo \u00e8 concordato in genere, caso e numero con un termine della proposizione, e svolge la funzione di una subordinata circostanziale, che pu\u00f2 avere valore temporale causale, concessivo, avversativo, e in italiano si rende con un gerundio o una proposizione subordinata esplicita o una relativa; il participio assoluto si esprime col \"genitivo assoluto\", e concorda in caso, genere e numero (appunto il genitivo) col sostantivo, e pu\u00f2 tradursi sempre al gerundio o con una proposizione. Il \"participio temporale\" pu\u00f2 tradursi con un gerundio o una proposizione, il participio \"strumentale\" o di circostanza esprime un legame col verbo reggente, con un valore che non si pu\u00f2 sempre tradurre al gerundio. Il congiunto \"causale\" pu\u00f2 essere preceduto da \u1f61\u03c2, esprime anche intenzione, o apparenza opposta alla realt\u00e0, cio\u00e8 causa addotta come pretesto, e viene reso in italiano con \"come se\"; il participio con causa oggettiva invece \u00e8 preceduto in greco dalle congiunzioni \u1f05\u03c4\u03b5, \u03bf\u1f37\u03bf\u03bd, \u1f65\u03c3\u03c4\u03b5. Il \"congiunto concessivo\" \u00e8 spesso preannunciato da \u03bc\u03ad\u03bd\u03c4\u03bf\u03b9 o accompagnato da congiunzioni, ha affinit\u00e0 con l'avversativo. Il participi congiunto \"ipotetico\" o suppositivo di frequente rende la protasi di un periodo ipotetico; infine il participio ha valore \"finale\" quando esprime l'intenzione di compiere un'azione, \u00e8 preceduto da \u1f61\u03c2 quando ha valore soggettivo, a volte corrisponde alla causale soggettiva o alla comparativa ipotetica del futuro (\"non siamo giunti con l'intenzione di far guerra al re\").\nIl participio \u00e8 anche \"predicativo\", del soggetto, dell'oggetto. Per il primo caso si accompagna a verbi che esprimo un modo di essere, in italiano lo si pu\u00f2 rendere come un verbo reggente, per altri la resa \u00e8 data con avverbi e locuzioni avverbiali. I verbi possono essere anche di evidenza o apparenza, esso \u00e8 retto anche da verbi o costrutti di percezione intellettiva. Il \"predicativo dell'oggetto\" invece si trova nelle categoria dei verbi d'affetto, dei dichiarativi, dei \"verba impediendi et recusandi\" e in quelli di percezione; il predicativo \u00e8 retto dai reggenti, sono espressi in forma passiva; per l'espressione \"sono consapevole di\" pu\u00f2 presentare il participio predicativo al nominativo o concordato col dativo del pronome riflessivo; per i \"verba dicendi et declarandi\" \u00e8 di rilievo la costruzione tra la principale e l'infinitiva. Infine, il participio con la particella \u1f04\u03bd pu\u00f2 avere valore \"modale\", acquista la funzione dell'ottativo potenziale o dell'indicativo irreale.\nFormazione:\nIl participio predicativo ha alcune espressioni personali, costituite dal verbo \u03b5\u1f30\u03bc\u03af + aggettivo, anteposto o anche posposto, che in italiano si rendono in forma impersonale (\u00e8 chiaro che io - era evidente che - \u00e8 giusto che...)\nUso di \u1f04\u03bd.\nLa particella \u1f04\u03bd svolge la funzione logica simile al condizionale italiano, serve a indicare un'azione potenziale nelle proposizioni secondarie o subordinate: ci\u00f2 che pu\u00f2 o doveva verificarsi, oppure un'azione irreale, che si verificherebbe nel presente, oppure si sarebbe verificata nel passato in presenza di una condizione irrealizzabile:\nUso di \u1f61\u03c2.\nHa molteplici usi nelle proposizioni: pu\u00f2 essere innanzitutto un avverbio, poi pu\u00f2 essere una congiunzione e preposizione:\n\u1f61\u03c2 + ottativo esprime il desiderio realizzabile, e viene usato nelle esclamative.\nLe proposizioni nella frase.\nSi suddividono in:\nCollegamenti esterni.\nCorsi completi online di Greco Antico (ortoepia, morfologia e sintassi):\nFont per il \"Greco politonico\":\nGuide per tastiere italiane (\"QWERTY\") impostate con Lingua \"Greco Politonico\":"}
{"id": "907665", "revid": "2091899", "url": "https://it.wikipedia.org/wiki?curid=907665", "title": "Cygnus columbianus", "text": "Il cigno minore (\"Cygnus columbianus\") \u00e8 il pi\u00f9 piccolo tra i cigni, distribuito in tutti i paesi nordici.\nSistematica.\nIl cigno minore, chiamato in inglese \"Tundra Swan\" (cigno della tundra), presenta due sottospecie:\nDistribuzione e habitat.\nIl cigno minore \u00e8 un uccello migratore. La sottospecie \"C. c. columbianus\" nidifica nelle coste settentrionali dell'Alaska e del Canada e sverna negli Stati Uniti, Canada e Messico.\nLa sottospecie \"C. c. bewickii\" si accoppia in Russia e sverna nella Gran Bretagna, Danimarca, Paesi Bassi, in Cina e Giappone.\nDescrizione.\nIl cigno minore, a seconda della sottospecie, varia in lunghezza tra i 115\u2013150\u00a0cm, in apertura alare tra i 168\u2013211\u00a0cm, in peso tra i 3,4 e i 9,6\u00a0kg. La femmina \u00e8 generalmente pi\u00f9 piccola del maschio. La colorazione cambia dalla nascita all'et\u00e0 adulta.\nNegli esemplari adulti di cigno minore, il Cigno Fischiatore (del nord America) si differenzia vistosamente dal Cigno Bewick's (dell'Eurasia) principalmente per la colorazione del becco: il primo ne presenta l'esterno superiore quasi totalmente di color nero, con una piccola parte di giallo adiacente agli occhi, mentre il secondo lo presenta colorato di nero solo per 2/3 - a partire dalla parte terminale - con una molto pi\u00f9 estesa colorazione gialla vicino agli occhi.\nNel Cigno Fischiatore (adulto), l'estensione del giallo sul becco in prossimit\u00e0 dell'occhio pu\u00f2 essere piccola oppure pi\u00f9 estesa, restando comunque notevolmente minore rispetto a quella del Cigno Bewick's; negli esemplari di Cigno Fischiatore con l'estensione di giallo pi\u00f9 piccola, la colorazione complessiva del becco assomiglia molto a quella del pi\u00f9 grande Cigno Trombettiere (adulto), il quale presenta per\u00f2 la parte esterna del becco superiore pressoch\u00e9 totalmente nera, e una sottile parte rossa sul becco inferiore.\nParallelamente, la colorazione del becco del Cigno Bewick's (adulto) assomiglia molto a quella del pi\u00f9 grande Cigno Selvatico (adulto), tuttavia in quest'ultimo la parte totalmente nera \u00e8 presente solo all'estremit\u00e0 del becco, per poi assottigliarsi rapidamente nella parte centrale in favore di una pi\u00f9 ampia parte gialla, che ugualmente prosegue fino agli occhi.\nOltre alle differenze di colorazione del becco, il Cigno Bewick's \u00e8 comunque vistosamente pi\u00f9 piccolo del Cigno Selvatico, cos\u00ec come il Cigno Fischiatore \u00e8 pi\u00f9 piccolo del Cigno Trombettiere.\nComportamento.\nIn genere vive da solo od in coppia, ma in occasione delle grandi migrazioni forma stormi immensi.\nRiproduzione.\nHa dei legami familiari molto forti, e si unisce ad un unico cigno per tutta la sua vita. Il cigno minore genera intorno alle 3-5 uova a covata in primavera. Le uova sono color crema chiaro, l'incubazione dura generalmente 29-32 giorni, e i nati sono in grado di volare dopo circa 40-45 giorni (cigno di Bewick's) o 60-70 giorni (cigno fischiatore), quindi molto pi\u00f9 rapidamente delle specie di cigno aventi maggiori dimensioni; rimangono nei pressi dei genitori per tutta l'estate seguendoli durante la migrazione, e spesso li frequentano anche durante gli inverni successivi.\nAlimentazione.\nIl cigno minore \u00e8 un animale acquatico pertanto si ciba principalmente di foglie, germogli e radici di piante acquatiche. Si vedano anche le informazioni al riguardo per il genere Cygnus e per le varie altre specie di Cigno che ne sono parte.\nStato di conservazione.\nRisente della distruzione del suo ambiente naturale; in Europa, e particolarmente nel centro sud, \u00e8 molto raro, ed \u00e8 specie protetta.\nRapporti con l'uomo.\nIl cigno minore pu\u00f2 essere allevato e riprodotto con successo dall'uomo, spesso come animale da cortile, animale di parchi e giardini botanici.\nCollegamenti esterni.\nhttps://web.archive.org/web/20070507045803/http://www.animalplanet.it/uccelli/europa/il_cigno_minore/index.shtml"}
{"id": "907666", "revid": "54476", "url": "https://it.wikipedia.org/wiki?curid=907666", "title": "Anselmo Govi", "text": "Biografia.\nProtagonista attivo della vita culturale e sociale reggiana degli anni venti e trenta fu anche direttore dell'Istituto d'Arte Gaetano Chierici e presidente della Cooperativa dei Pittori e Decoratori di Reggio Emilia. \nAd Anselmo Govi la citt\u00e0 di Reggio Emilia ha dedicato una via.\nGovi \u00e8 la versione italianizzata del cognome medievale francese Le Govic - Le Goff e Govier. La famiglia Govi dalla quale Anselmo discende, \u00e8 presente da generazioni nel territorio franco provenzale, piemontese ed emiliano (territori un tempo appartenenti alla Gallia) - area nella quale si trovano numerosi cognomi di origine gallo romanica. \nAnselmo Govi \u00e8 lo zio materno dello scultore Giacomo Benevelli. \nL'abilit\u00e0 stilistica e la finezza espressiva di questo pittore si possono apprezzare nella sua maggiore opera, la cupola del Teatro Ariosto (Reggio Emilia). L'affresco realizzato nel 1927 in stile tardo Liberty, rappresenta scene dell'Orlando Furioso. Nella fascia sottostante la cupola, il pittore reggiano rese omaggio al suo illustre concittadino, Ludovico Ariosto, decorando il cornicione con i primi versi del poema ariostesco.\nSempre degli anni venti sono gli affreschi che decorano Palazzo Ancini (Reggio Emilia) oggi sede di uffici comunali della citt\u00e0 emiliana. Di particolare interesse sono i soffitti e lo scalone principale del palazzo cinquecentesco, decorato da Govi con un'elaborata raffigurazione allegorica della Carit\u00e0.\nAd Anselmo Govi si devono anche gli affreschi e il mosaico che adornano la facciata del Cimitero Suburbano di Reggio. Il cimitero fu edificato nel 1808 su progetto di Domenico Marchelli (1764-1832). La facciata (1932-35) si deve all'architetto Prospero Sorgato con i citati interventi pittorici di Govi.\nAltri dipinti di Anselmo Govi si trovano nell'antica Rocca Estense oggi sede del Museo dell'Agricoltura a San Martino in Rio. Del 1935 sono gli affreschi d'ispirazione veneta rappresentanti Cristo e dodici angeli al di sopra del presbiterio del Santuario della Beata Vergine dell'Olmo a Montecchio Emilia. Nel 1937 realizz\u00f2 gli affreschi delle volte della navata e dell'abside della chiesa di San Pietro apostolo di Carignano (Parma), raffiguranti episodi della vita di San Pietro. \nTele di Anselmo Govi sono permanentemente esposte nelle sale di Palazzo Vezzani-Pratonieri, (XVI secolo) in via San Carlo a Reggio Emilia; all'interno della Chiesa di San Pietro (Reggio Emilia) il grande dipinto del catino absidale, rappresentante il primato di Pietro, \u00e8 opera sua.\nNel 1980 i Musei Civici di Reggio Emilia organizzano un'importante mostra antologica dedicata al pittore reggiano in occasione della quale viene pubblicato un volume dal titolo \"Anselmo Govi: Pittore - Decoratore\" curato da G. Berti, T. Storchi, N. Squarza (edizioni Musei Civici, Reggio Emilia, 1980)"}
{"id": "907669", "revid": "2166030", "url": "https://it.wikipedia.org/wiki?curid=907669", "title": "Edvige di Polonia", "text": "Edvige fu la minore delle figlie di Luigi I d'Ungheria ed Elisabetta Kotromani\u0107 di Bosnia. Sia la madre di Edvige sia quella di Luigi, Elisabetta (figlia di Ladislao I di Polonia, \u0141okietek), erano discendenti della Casa Reale dei Piasti, un'antica dinastia nativa della Polonia. Edvige era dunque bisnipote di Ladislao I, che aveva riunificato il regno polacco nel 1320. Regina di Polonia dal 1384 e granduchessa di Lituania dal 1386, \u00e8 venerata dalla Chiesa cattolica come \"Santa Edvige Regina\" ed \u00e8 patrona delle Regine, nonch\u00e9 Santa Patrona di Polonia.\nBiografia.\nL'infanzia.\nLa futura regina crebbe presso la corte reale ungherese di Buda e di Visegr\u00e1d. Nel 1378, ad appena quattro anni di et\u00e0, fu data in sposa a Guglielmo I d'Asburgo, con il quale trascorse circa un anno presso la corte imperiale di Vienna. Ma dieci anni dopo, nel 1388, il matrimonio fu annullato dal papa Bonifacio IX e Guglielmo spos\u00f2 la cugina di Edvige, la regina di Napoli Giovanna II.\nGi\u00e0 nel 1364 il padre di Edvige, Luigi I il Grande, aveva preso accordi con l'ex suocero, l'imperatore Carlo IV, per combinare un matrimonio fra i rispettivi figli: il figlio di Carlo, il futuro imperatore Sigismondo di Lussemburgo, spos\u00f2 infatti la figlia maggiore di Luigi, la futura Regina Maria.\nEdvige ebbe un'ottima educazione e fu istruita soprattutto nelle lingue, arrivando a parlare correntemente il latino, l'ungherese, il croato, il polacco e il tedesco. Affront\u00f2 lo studio delle arti, della musica e delle scienze, oltre a essere rigidamente educata alla vita di corte. Fu anche una donna profondamente religiosa: di lei sono conosciute le ampie doti di piet\u00e0 e devozione alle sante Maria (sorella di Lazzaro), Marta, Brigida e alla sua santa protettrice Edvige di Andechs.\nIl trono di Polonia.\nFino al 1370 la Polonia era stata governata dalla dinastia polacca dei Piast. L'ultimo re di questa grande casata, Casimiro III il Grande, non aveva lasciato figli maschi legittimi e considerava gli altri parenti maschi inadatti alla corona o troppo giovani per potere regnare. Per garantire una successione certa nomin\u00f2 suoi eredi la sorella Elisabetta di Polonia e il di lei figlio Luigi d'Ungheria, che fu infatti proclamato re nel 1370 mentre sua madre Elisabetta resse buona parte del potere reale fino alla morte, avvenuta nel 1380.\nAlla morte di Luigi I, nel 1382, il trono ungherese fu ereditato dalla figlia maggiore Maria (in seguito agli accordi noti come \"Privilegio di Koszyce\"), la quale avrebbe dovuto accedere di diritto anche al trono polacco insieme al marito Sigismondo. Ma i baroni della cosiddetta \"Polonia Minor\" (in un certo senso gli arbitri della successione monarchica) si opposero al prolungamento dell'unione personale della corona polacca con quella ungherese, realizzatasi con la salita al trono di Luigi il Grande. Per questo motivo si opposero strenuamente al riconoscimento di Maria e Sigismondo come nuovi sovrani e per marcare la loro opposizione ne decretarono l'espulsione dal territorio del regno. Un'umiliazione che Sigismondo non dimentic\u00f2 e che fu alla base di travagliate vicende negli anni successivi.\nI nobili polacchi scelsero allora come nuovo monarca la sorella minore di Maria, Edvige, all'epoca poco pi\u00f9 che bambina. Le trattative furono gestite in sua vece dalla regina Madre Elisabetta, vedova di Luigi e reggente d'Ungheria. Dopo due anni di negoziati Edvige si rec\u00f2 finalmente a Cracovia, dove il 16 novembre 1384 fu incoronata re di Polonia. L'uso del titolo al maschile aveva lo scopo di sottolineare il fatto che Edvige assumeva la dignit\u00e0 regia per suo proprio diritto e non come regina consorte.\nData la minore et\u00e0 la Polonia necessitava di un reggente che governasse in nome di Edvige. I parenti diretti di Edvige erano tutti in Ungheria e l'unico familiare a lei pi\u00f9 vicino che risiedesse in Polonia era il fratello della madre, Ladislao di Cujavia, principe di Gniewkowo e privo di eredi.\nL'unione con Jagellone.\nL'ascesa al trono di Edvige fece di lei un partito ambitissimo per i grandi nobili europei. Subito dopo l'incoronazione si fecero avanti nuovi pretendenti alla mano della sovrana, fra i quali il duca Siemowit IV di Masovia e il granduca Jogaila (anche Jagiello o Jagello) di Lituania, sostenuto dai baroni della Polonia Minor.\nMa Edvige, undicenne, risultava ancora formalmente sposata a Guglielmo d'Austria, il quale evidentemente non era disposto a perdere l'opportunit\u00e0 di assumere la corona polacca in forza del legame matrimoniale con la regina. Nel 1385 Guglielmo giunse a Cracovia per consumare il matrimonio contratto sulla carta sette anni prima: in questo modo avrebbe legittimato pienamente la sua posizione di consorte e stroncato le velleit\u00e0 dei vari pretendenti alla mano della sovrana. Ma il piano fall\u00ec e Guglielmo fu espulso dal regno mentre i vescovi polacchi si attivavano per fare dichiarare nullo il suo matrimonio con Edvige.\nIn quello stesso anno Jogaila e i signori della \"Polonia Minor\" firmarono un accordo politico-dinastico che va sotto il nome di Unione di Krewo. Attraverso questo patto Jogaila assumeva importanti impegni in cambio della mano di Edvige e del diritto a essere incoronato re di Polonia. L'accordo prevedeva infatti la conversione sua e dei grandi nobili lituani al cattolicesimo romano, il rilascio dei prigionieri cattolici di tutto il Granducato e l'unione personale dei territori di Lituania e Polonia sotto la sovranit\u00e0 del monarca polacco \"per l'eternit\u00e0\".\nLa dodicenne Edvige e il ventiquattrenne Jogaila, che dopo la conversione era stato battezzato con il nome di Ladislao, convolarono a nozze il 18 febbraio 1386 a Cracovia. Il matrimonio fu seguito dall'incoronazione a re di Polonia di Ladislao II detto Jagellone, senza che questo intaccasse i diritti dinastici di Edvige.\nIn quello stesso anno la madre e la sorella della regina, Elisabetta e Maria, furono imprigionate probabilmente su ordine del marito di Maria, Sigismondo. Nel gennaio del 1387 Elisabetta fu strangolata, mentre Maria fu liberata nel luglio seguente grazie all'intervento dei Frangipani e dello zio adottivo Tvrtko di Bosnia. Maria mor\u00ec di parto nel 1395 ma le circostanze del decesso rimasero oscure.\nIl regno di Edvige.\nCome regina Edvige ebbe probabilmente un potere effettivo piuttosto limitato, ma fu comunque particolarmente attiva nella gestione politica del regno e nella vita diplomatica e culturale del suo Paese. Nel 1387 lanci\u00f2 una spedizione militare volta a riconquistare la Rutenia Rossa, sempre nello stesso anno guid\u00f2 una delegazione presso Petru I di Moldavia cercando di fare della Moldavia un feudo polacco e nel 1390 diede inizio a una corrispondenza con i cavalieri dell'Ordine Teutonico, a cui fecero seguito anche incontri personali, che ben presto degenerarono in un sanguinoso conflitto che fin\u00ec nel 1392 con la stipulazione del trattato di Astrava. In quello stesso anno, per consentire ai suoi sudditi di prendere parte ai sacri riti del Giubileo, ottenne dal pontefice Bonifacio IX di potere celebrare l'evento in patria, evitando cos\u00ec di esporre i fedeli ai rischi del pellegrinaggio a Roma.\nSul piano culturale incoraggi\u00f2 la traduzione in polacco di molti testi latini, in modo da incrementarne la diffusione fra i suoi sudditi. Fu molto prodiga in donazioni a scopo caritatevole, a favore soprattutto della costruzione di ospedali, e fu artefice della fondazione del vescovato di Vilnius con lo scopo di volere rafforzare il cristianesimo in zone del territorio lituano dove il paganesimo era fortemente radicato. Fece dono dei suoi gioielli, persino delle insegne regali, per finanziare il recupero dell'Accademia di Cracovia, ribattezzata nel 1817 Universit\u00e0 Jagellonica in onore suo e di suo marito. Nel 1397 fond\u00f2 a Cracovia la prima facolt\u00e0 di teologia della storia polacca.\nLa morte.\nIl 22 giugno 1399 Edvige diede alla luce una figlia, battezzata con il nome di Elisabetta Bonifacia. Ma la bambina visse solo pochi giorni e la stessa sovrana and\u00f2 incontro a serie complicazioni che ne compromisero la salute. Il 17 luglio, a Cracovia, Edvige d'Angi\u00f2, regina di Polonia, mor\u00ec all'et\u00e0 di appena 25 anni. Il suo corpo fu sepolto, insieme a quello della neonata, nel presbiterio della Cattedrale del Wawel, presso l'altare di Sant'Erasmo.\nLa sua morte pregiudic\u00f2 la posizione di Ladislao come re di Polonia. Nonostante tutto il sovrano riusc\u00ec a mantenere il trono fino alla sua morte, avvenuta trentacinque anni pi\u00f9 tardi.\nL'eredit\u00e0.\nNon era facile stabilire chi fosse l'erede diretto di Edvige sul trono polacco. La Polonia, difatti, non aveva mai adottato il criterio di successione ereditaria per primogenitura, ma i monarchi erano sempre ascesi al trono sulla base di una sorta di elezione. Discendenti di Ladislao il Breve erano rintracciabili nella linea ducale di \u015awidnica (Schweidnitz) e nelle linee dei duchi di Opole e Sagan (odierna \u017baga\u0144). Inoltre, vi erano i discendenti delle figlie di Casimiro III, come per esempio la figlia minore Anna, contessa di Cilli (morta nel 1425 senza eredi maschi) e la figlia di quest'ultima, Anna di Cilli, andata in sposa al vedovo di Edvige Ladislao II Jagellone.\nLo stesso imperatore Sigismondo, come suo fratello Venceslao, era discendente di Casimiro III: sua madre, Elisabetta di Pomerania, era figlia di Elisabetta di Polonia, figlia di Casimiro III e della prima moglie Anna di Lituania.\nLadislao Jagellone, vedovo di Edvige, mantenne il trono anche dopo la morte di colei che sposandolo lo aveva legittimato quale sovrano polacco. Ma contro di lui non si levarono mai opposizioni energiche, n\u00e9 comparve mai un pretendente che avesse maggiori diritti al trono, nemmeno dopo la morte della seconda moglie. A Ladislao Jagellone successero in Polonia i figli avuti dall'ultima moglie Sofia di Halshany, che non avevano legami di parentela con i precedenti regnanti polacchi. Prima Ladislao III, che regn\u00f2 anche sull'Ungheria come Ladislao V, e Casimiro IV, re di Polonia e Granduca di Lituania.\nLa tomba di Edvige.\nDal giorno della sua sepoltura il corpo di Edvige \u00e8 stato riesumato almeno tre volte.\nLa prima volta fu nel XVII secolo, in occasione della costruzione del sarcofago di un vescovo accanto alla tomba di Edvige.\nLa seconda esumazione ebbe luogo nel 1887, quando all'apertura del mausoleo fu ritrovato lo scheletro intero di Edvige insieme a un mantello e un cappello. Jan Matejko realizz\u00f2 in quell'occasione uno schizzo del teschio di Edvige, dal quale trasse poi il suo ritratto.\nLa sua tomba fu nuovamente aperta il 12 luglio 1949. Questa volta le spoglie della sovrana furono riseppellite in un sarcofago, che era stato scolpito in marmo bianco nel 1902 da Antoni Madeyski e che fu donato da Karol Lanckoronski. Su di esso la regina \u00e8 raffigurata insieme a un cane, simbolo di fedelt\u00e0, adagiato ai suoi piedi. Il sarcofago \u00e8 orientato in modo che i piedi di Edvige puntino a ovest, diversamente da tutti gli altri sarcofagi della cattedrale. Vicino al mausoleo sono esposti due oggetti con i quali la regina era stata originariamente seppellita: un globo e uno scettro di legno molto modesti. Alla sua morte, infatti, Edvige non possedeva pi\u00f9 gioielli, poich\u00e9 li aveva venduti tutti per finanziare il recupero di quella che sarebbe diventata l'Universit\u00e0 Jagellonica.\nLeggende sulla santit\u00e0 della regina.\nAppena dopo la sua morte molti cominciarono a considerare Edvige una santa. Nel giro di poco tempo sorsero infatti numerose leggende intorno a presunti miracoli dovuti alla sua intercessione, che avrebbero confermato oltre ogni dubbio la sua conclamata santit\u00e0. Gli episodi pi\u00f9 noti sono quelli della \"Croce di Edvige\" e il \"Piede di Edvige\".\nLa croce di Edvige.\nDurante la sua vita Edvige soleva trascorrere momenti di meditazione mistica e di preghiera di fronte a un grande crocifisso nero posto nella navata settentrionale della cattedrale del Wawel. Si racconta che nel corso di uno di questi momenti di raccoglimento, il Cristo in croce avrebbe preso a parlarle. Da allora il crocifisso, noto come \"Croce di Santa Edvige\", \u00e8 rimasto sempre l\u00ec al suo posto, ornato ai suoi piedi da numerosi oggetti votivi e reliquie.\nIl piede di Edvige.\nUn'altra leggenda racconta invece del giorno in cui Edvige fece dono di un pezzo di gioielleria a un povero scalpellino che le aveva implorato aiuto. Quando la regina si conged\u00f2 da lui l'uomo not\u00f2 che le sue orme rimanevano impresse sull'intonaco del pavimento della bottega come fosse stato ancora fresco. In realt\u00e0 l'intonaco si era gi\u00e0 indurito molto prima della visita della sovrana. Tali orme, note come \"Il piede di Edvige\", possono essere ammirate ancora oggi in una delle chiese di Cracovia.\nSanta Edvige Regina.\nLa venerazione dei polacchi nei confronti di Edvige \u00e8 stata sempre vastissima. L'8 agosto 1986 la Congregazione per il Culto Divino e la Disciplina dei Sacramenti afferm\u00f2 ufficialmente la sua beatificazione. In seguito ai pronunciamenti della Congregazione delle Cause dei Santi circa una miracolosa guarigione avvenuta nel 1950 e attribuita alla sua intercessione, l'8 giugno 1997, a Cracovia, il papa polacco Wojtyla (Giovanni Paolo II), recatosi in preghiera sulla sua tomba, ne proclam\u00f2 la canonizzazione, facendola cio\u00e8 diventare santa.\nOggi \u00e8 la santa patrona delle regine, della nazione polacca e dell'Unione europea."}
{"id": "907671", "revid": "53508", "url": "https://it.wikipedia.org/wiki?curid=907671", "title": "Circumnavigazione", "text": "La circumnavigazione di un luogo geografico, come un'isola o un continente o l'intera Terra, \u00e8 un viaggio compiuto tutto intorno ad esso con mezzi navali. Pi\u00f9 recentemente il termine \u00e8 stato applicato anche ai giri del mondo effettuati con mezzi aerei.\nStoria.\nLa circumnavigazione \u00e8 una tecnica che veniva usata nel rinascimento per rifornirsi direttamente dalla fonte delle merci pi\u00f9 pregiate e richieste in quell'epoca come oro e spezie. Questa tecnica serviva per far calare il prezzo delle merci che con i numerosi passaggi a catena che si dovevano svolgere tra navi arabe e navi europee era diventato molto alto, ma anche per il desiderio cristiano di far diffondere il vangelo tra genti che non conoscevano ancora la parola di Dio. Per mettere in azione questa tecnica per\u00f2 c'era bisogno di attraversare l'oceano, essendo l'attraversamento del Mediterraneo controllato dai turchi. Per la traversata dell'oceano si costruirono quindi le caravelle, ma per navigare servivano anche alcuni strumenti di bordo come la bussola, che indicava il nord, l'astrolabio, che permetteva di stabilire la latitudine, e le carte nautiche sempre pi\u00f9 esatte.\nIl primo tentativo nacque da un'idea dei fratelli genovesi Ugolino e Vadino Vivaldi che nel 1291, armate due galee con l'aiuto economico di Tedisio Doria, decisero di circumnavigare l'Africa per poter raggiungere le Indie. Bordeggiando il pi\u00f9 possibile lungo le coste, oltrepassarono lo stretto di Gibilterra, fecero tappa alle Isole Canarie e proseguirono fino al sud del Marocco. Da quel punto in poi di loro si persero le tracce; altri navigatori genovesi vennero inviati a cercarli e tutto quello che si seppe fu che una delle due galee si dovette fermare nei pressi del fiume Senegal e che l'equipaggio i viveri e parte delle merci venne trasferita sull'altra galea, che prosegu\u00ec ancora il tragitto. \nMa fu il Portogallo, quasi 200 anni dopo, ad organizzare le prime spedizioni marittime nell'Atlantico, lungo le coste occidentali dell'Africa. Le spedizioni portoghesi si spinsero sempre pi\u00f9 a sud lungo le coste africane dell'Atlantico, raggiungendo a tappe successive il capo Bojador (1434), il capo Blanco e il golfo di Guinea, esplorato nel 1465 dal genovese Antoniotto Usodimare.\nIl punto pi\u00f9 meridionale del continente africano fu raggiunto nel 1487 dal portoghese Bartolomeo Diaz, che gli diede il nome di \"capo delle Tempeste\". Nel 1497 un altro portoghese, Vasco da Gama, part\u00ec con quattro piccole navi per raggiungere l'India. Egli ormai conosceva il ritmo dei venti e, doppiato il capo delle Tempeste che ribattezz\u00f2 capo di Buona Speranza, risal\u00ec la costa orientale dell'Africa fino a Mombasa. Di l\u00ec, attraverso l'Oceano Indiano, raggiunse in ventitr\u00e9 giorni di navigazione il porto di Calicut, in India (1498). La via marittima delle Indie, ossia delle regioni sud-orientali dell'Asia, era ormai aperta. La prima circumnavigazione completa della Terra fu la spedizione di Ferdinando Magellano (1519-1522). Tra il 1577 e il 1580 Francis Drake fu il primo inglese a circumnavigare il globo. Verso la fine del XVIII secolo la prima donna a circumnavigare il globo fu invece la francese Jeanne Baret . Importante anche la circumnavigazione del globo (1766-1769) di Louis Antoine de Bougainville, la prima circumnavigazione francese del mondo . Sempre nel XVIII secolo Robert Gray fu il primo americano a circumnavigare il mondo . Nel XIX secolo, tra il 1803 e il 1806, avviene la prima circumnavigazione russa del globo con Adam Johann von Krusenstern e Jurij F\u00ebdorovi\u010d Lisjanskij. Verso la met\u00e0 del XIX secolo la SMS Novara fu la prima nave austriaca a circumnavigare il globo.\nCircumnavigazione in solitaria.\nSono di seguito riportati i pi\u00f9 giovani a tentare un giro del mondo in barca in solitaria. Le imprese sono in ordine cronologico.\nVedi anche: Abby Sunderland"}
{"id": "907672", "revid": "122520390", "url": "https://it.wikipedia.org/wiki?curid=907672", "title": "Pastorella", "text": ""}
{"id": "907675", "revid": "289247", "url": "https://it.wikipedia.org/wiki?curid=907675", "title": "Unione internazionale delle ferrovie", "text": ""}
{"id": "907676", "revid": "290948", "url": "https://it.wikipedia.org/wiki?curid=907676", "title": "Strippaggio", "text": "In chimica, lo strippaggio (o stripping) consiste nel trasferimento di un gas disciolto in un liquido dalla fase liquida a quella gassosa.\nEsempi tipici di strippaggio sono l'eliminazione dell'ossigeno molecolare O2, anidride carbonica e di altri gas dalle acque destinate alla produzione di vapore o anche dalla distillazione del petrolio nel rimuovere frazioni volatili.\nIn questi casi si tratta il liquido in una colonna a piatti priva di condensatore e ribollitore. L'alimentazione \u00e8 immessa dal piatto di testa, la portata del gas, che risale dal fondo colonna, proviene da una corrente di un componente inerte. Nel caso di prodotti petroliferi si usa solitamente vapor d'acqua, ma \u00e8 possibile utilizzare anche altri gas.\nDeterminazioni del numero di stadi necessari.\nIl trasferimento di materia si ottiene mettendo in contatto due componenti dove la tendenza del sistema sar\u00e0 quella di spostarsi verso l'equilibrio ad una velocit\u00e0 tanto maggiore quanto pi\u00f9 se ne \u00e8 lontani.\nIn questo sistema per determinare il numero di stadi necessari alla separazione si usa il metodo grafico analogo a quello di McCabe e Thiele.\nNel primo si opera con rapporti molari anzich\u00e9 con frazioni molari poich\u00e9 si ha trasferimento di materia solo verso la fase vapore e la portata totale molare non potr\u00e0 rimanere costante.\nA rappresenta il componente volatile da strippare, B rappresenta il componente in maggiore quantit\u00e0 in fase liquida, che non si trasferisce in fase vapore.\nIl bilancio di materia del componente pi\u00f9 volatile sar\u00e0:\nin cui:\nAltri utilizzi del termine.\nIl termine strippaggio si utilizza anche nel campo della degustazione degli olii di oliva e consiste in una serie di aspirazioni brevi e ripetute attraverso la bocca per estendere l'olio nella cavit\u00e0 orale e ossigenarlo, per meglio percepirne le sue componenti volatili aromatiche."}
{"id": "907677", "revid": "729019", "url": "https://it.wikipedia.org/wiki?curid=907677", "title": "Road Dogg", "text": "Prima del wrestling.\nFiglio dell'ex wrestler Bob Armstrong, James prima di intraprendere la carriera di wrestler, ha fatto parte del Corpo dei Marines dal 1987 al 1993 ed ha combattuto nella Guerra del Golfo, dove era Sergente di Plotone al comando di 33 marines.\nCarriera.\nWorld Wrestling Federation.\nAlleanza con Jeff Jarrett (1994-1995).\nDopo aver sconfitto Barry Hardy in un dark match il 16 agosto 1994 a \"Wrestling Challenge\", James firm\u00f2 un contratto con la World Wrestling Federtion verso la fine dell'anno. James fu annunciato come \"The Roadie\", assistente di \"Double J\" Jeff Jarrett, che ricopriva la \"gimmick\" del cantante country. The Roadie lott\u00f2 alcuni incontri in pay-per-view e negli show televisivi, ma nella maggior parte delle sue apparizioni accompagnava Jarrett, interferendo durante i suoi incontri. Nella prima met\u00e0 del 1995, Jarrett rilasci\u00f2 \"With My Baby Tonight\", affermando di averla cantata egli stesso. L\"'angle\" era stato progettato per rivelare che era stato The Roadie, il quale aveva realmente eseguito le voci su questa canzone, scatenando una faida tra i due lottatori. Prima che questa rivelazione fosse fatta, Jarrett e James lasciarono improvvisamente la WWF dopo il secondo del 23 luglio 1995.\nDopo aver abbandonato la WWF, James and\u00f2 alla United States Wrestling Association con il nome di Jesse James Armstrong insieme a Jarrett dove vinse diversi titoli, prima di essere sconfitto in un \"Loser Leaves Town Match\"contro Jarrett.\nNew Age Outlaws e D-Generation X (1996-2001).\nJames, senza Jarrett, torn\u00f2 in WWF nel 1996 come \"Jesse James\", dove rivel\u00f2 di essere \"The Real Double J\" e il vero cantante di \"With My Baby Tonight\". James lott\u00f2 da lottatore singolo nel \"undercard\" fino a quando inizi\u00f2 una faida con The Honky Tonk Man. Verso la Fine del 1997 la WWF effettu\u00f2 un cambio di direzione creativa (Attitude Era) che port\u00f2 Gunn, in precedenza era stato sotto la guida di The Honky Tonk Man vestendo l'impopolare gimnick \"Rockabilly\", a tingere di nuovo i suoi capelli al suo biondo originale, e assunse il nome di \"Bad Ass\" Billy Gunn (conosciuto anche come Mr Ass), mentre James divent\u00f2 \"The Road Dogg\" Jesse James cominciando a far crescere i capelli fino alle spalle. L'aspetto e gli atteggiamenti della squadra divennero sempre pi\u00f9 controversi e anti-sociali, diventando cos\u00ec il Tag-Team pi\u00f9 famoso di quel periodo. Gli Outlaws ebbero un feud con i \"Road Warriors\" e uno con Cactus Jack &amp; Chainsaw Charlie (Terry Funk) di breve durata, prima di entrare nella D-Generation X la notte dopo WrestleMania XIV.\nI due diventarono 5 volte Tag Team Champions prima dell'infortunio di Gunn all'inizio del 2000, e per giustificare la sua assenza fu buttato fuori dalla stable. Allora James lott\u00f2 con un altro membro della DX, X-Pac, per tutta l'estate del 2000, ma non riusc\u00ec a riacquistare la sua vecchia popolarit\u00e0 o a vincere un titolo; il Team si separ\u00f2 quando si sciolse la DX, e James si alle\u00f2 per un breve periodo con il nuovo arrivato K-Kwik. Venne sospeso nel dicembre del 2000 e successivamente fu licenziato il 26 gennaio 2001.\nTotal Nonstop Action Wrestling (2002\u20132009).\nDopo aver fatto apparizioni nel Circuito Indipendente, principalmente con la World Wrestling All-Stars (WWA), James debutt\u00f2 nella promotion Total Nonstop Action Wrestling , il 18 settembre 2002 come BG James, con una gimnick simile a \"Road Dogg\" che per\u00f2 era di propriet\u00e0 della WWE. Inizialmente fu un heel e uno dei membri della stable di Vince Russo Sports Entertainment Xtreme (S.E.X.).\n3Live Kru (2003-2005).\nNel luglio 2003, James costitu\u00ec la stable 3Live Kru con il wrestler ispanico Konnan e l'Afro-Americano Ron Killings. Il gruppo fu popolare fin dall'inizio perch\u00e9 si faceva notare cantando la loro canzone d'ingresso mentre si avvicinava al ring. Il 3Live Kru si rivel\u00f2 essere una trovata di successo poich\u00e9 Killings vinse l'NWA World Heavyweight Championship per la seconda volta e il gruppo vinse il Tag Team Championship.\nLe divergenze nacquero quando Billy Gunn, ex partner di James, fu assunto nella TNA nel febbraio 2005 come \"The New Age Oultaw\" (poi abbreviato \"The Outlaw\"). The Outlaw corteggi\u00f2 James per far dividere il Kru e riformare i \"New Age Outlaws\". Quando The Outlaw inizi\u00f2 un feud con il Kru, James si ritrov\u00f2 ripetutamente confuso, non volendo combattere contro i tag team partner, ma neanche contro Outlaw. Per un po' di tempo, B.G. apparve con il Kru, senza per\u00f2 incrociare The Outlaw sulla sua strada, che nel frattempo aveva cambiato il nome in \"Kip James\", proprio in onore del padre di James. A Sacrifice ribad\u00ec la sua fedelt\u00e0 al 3KL arbitrando un match tra i membri del 3KL e Kip James &amp; Monty Brown. In vista di Bound for Glory Kip prov\u00f2 ad entrare nel 3KL salvando pi\u00f9 volte B.G. dal \"Team Canada\"; al PPV egli offr\u00ec la sua protezione e il suo aiuto per neutralizzare Scott d'Amore. Successivamente quando loro persero il match, Kip scese dal ring con una sedia di ferro sembrando pronto per colpire Konnan, il quale non voleva che Kip si unisse a loro, ma invece lo salv\u00f2 dal \"Team Canada\", dimostrando le sue buone intenzioni. Nella puntata del 26 novembre di TNA iMPACT!, James port\u00f2 Kip e il 3LK sul ring e chiese a Killings e Konnan di dare un si o un no per decidere il destino di Kip nel gruppo. Dopo alcune discussioni, soprattutto di Konnan, tutti e tre votarono per il si e nacque il 4Live Kru. Il 4Live Kru ebbe una breve durata con Konnan, ancora apparentemente sconvolto dall'introduzione di Kip nel Kru, che colp\u00ec sia B.G., sia Kip con una sediata in testa a Turning Point. Dopodich\u00e9 anche Killings decise di lasciare il Kru e seguire Konnan.\nThe James Gang (2006).\nAllora B.G. &amp; Kip si riunirono per formare il vecchio Tag Team, che venne per\u00f2 chiamato The James Gang, ed ebbero subito un \"feud\" con la nuova stable di Konnan, The Latin American Exchange (LAX) formata con Homicide &amp; Apolo; quest'ultimo fu mandato a casa prima Against All Odds per un litigio con i dirigenti e fu sostituito con un parente sconosciuto (Kayfabe) di nome Machete. Vista l'inferiorit\u00e0 numerica, i due strinsero un'alleanza con il padre Reale di B.G., \"Bullet\" Bob Armstrong, il quale aiut\u00f2 loro a sconfiggere i rivali a Destination X. La rivalit\u00e0 per\u00f2 si concluse successivamente con una lotta di forza a Braccio di Ferro tra Armstrong e Konnan, dove vinse il primo costringendo i LAX a dover subire un'umiliazione.\nNel periodo successivo Kip &amp; James cominciarono una rivalit\u00e0 con il Team 3D, riprendendo vecchie ruggini dai tempi della WWE e ECW. I due Team battagliarono per tutta l'estate fin quando i 3D prevalsero in un match per i TNA World Tag Team Championship.\nDurante la puntata di iMPACT! del 2 novembre 2006 gli James annunciarono che stavano per lasciare la TNA, ma non riuscirono a completare il loro discorso poich\u00e9 furono staccati i microfoni. Successivamente fu reso noto che quel segmento fu scritto da Vince Russo nel tentativo di attirare attenzione verso la coppia.\nVoodoo Kin Mafia (2006-2008).\nDurante la puntata del 16 novembre la James Gang annunci\u00f2 un cambio di Nome: il loro nuovo nome fu Voodoo Kin Mafia (VKM) (un gioco di parole sul nome di Vincent Kennedy McMahon). Infatti cominciarono immediatamente ad insultare McMahon e i membri della D-Generation X, specialmente prendendoli in giro per i loro nomi. Nella puntata successiva i due andarono in cerca di un obiettivo valido da attaccare, fin quando al termine dello show Kip arriv\u00f2 davanti alla \"WWE World Headquarters\", la sede mondiale della federazione, e ci\u00f2 spinse James a dire \"We're back!\" ovvero \"Siamo Tornati!\". Nel dicembre 2006, come descritto nel sito della TNA, i VKM accettarono la sfida aperta lanciata dagli Hardy Boyz per un tag team match a December to Dismember, ma la WWE non acconsent\u00ec. Nelle settimane seguenti i VKM continuarono a mandare in onda video contro la DX e Vince McMahon, e lanciarono sul sito della TNA una sfida da 1.000.000$ per Final Resolution, ma siccome non ricevettero alcuna risposta dalla Federazione di Standford si dichiararono vincitori. Durante il 2007 in un'intervista James dichiar\u00f2 che sarebbe tornato volentieri in WWE.\nDopo essere apparso in alcune federazioni del circuito indipendente per promuovere alcuni eventi, B.G. non partecip\u00f2 a match di rilievo nella prima parte della stagione.\nRientr\u00f2 nel grande giro a Turning Point dove ottenne una chance per i TNA World Tag Team Championship dopo la vittoria in un \"15 Man Feast or Fired Battle Royal\". James scelse per\u00f2 il suo padre reale \"Bullet\" Bob Armstrong invece di Kip come partner, e furono sconfitti nel match inaugurale di Against All Odds dai campioni AJ Styles &amp; Tomko.\nTorno in pianta stabile con Kip effettuando un \"turnface\", ma nello show del 21 febbraio 2008 Kip attacc\u00f2 lui e suo padre tornando un \"heel\". La rivalit\u00e0 si risolse con un \"six-sides of steel match\" a Lockdown, da dove usc\u00ec vittorioso.\nSporadiche apparizioni e il rilascio (2008-2009).\nJames torn\u00f2 in televisione a Final Resolution a distanza di molti mesi dalla sua ultima apparizione sui teleschermi. Qui partecip\u00f2 e fu sconfitto in un \"Feast or Fired Match\". B.G. apparve ad iMPACT! per alcune settimane, soprattutto quando si intromise tra Kurt Angle e Jeff Jarrett nel tentativo di trattenerlo per evitare una vendetta su Angle. Nello show successivo durante un match contro Jarrett fu colpito con un pugno da Kurt Angle, che port\u00f2 i due a sfidarsi l'8 gennaio 2009 dove l'olimpionico lo sconfisse con un \"Angle Lock\".\nIl 15 settembre 2009 fu rilasciato dalla federazione.\nRitorno al circuito indipendente (2009-2011).\nDopo aver lasciato la TNA, egli torn\u00f2 nel circuito indipendente riprendendo il suo vecchio nome Jesse James. Il 30 gennaio 2010 collabor\u00f2 con Dysfunction per sconfiggere Mason Quinn &amp; J-Ca$h e conquistare il NWA Winsconsin Tag Team Championship per la prima volta. Il 1\u00ba maggio Jesse perse il proprio titolo poich\u00e9 Dysfunction scelse Quinn come compagno di Team.\nIl 2 aprile a distanza di pi\u00f9 di 10 anni, torn\u00f2 in WWE per introdurre suo padre \"Bullet\" Bob Armstrong nella WWE Hall Of Fame classe 2011.\nIl 19 aprile con il nome di Road Dogg riform\u00f2 i New Age Outlaws con Billy Gunn per lottare nella Canadian Wrestling's Elite.\nIl 28 maggio ha partecipato all'evento della One Pro Wrestling \"The last stand\", formando un team con Kevin Nash e fallendo l'assalto ai titoli di coppia.\nRitorno in WWE (2011-presente).\nJames ha annunciato sul suo account di Facebook il 10 ottobre 2011 di aver firmato un contratto con la WWE come Agent/Producer, ed \u00e8 tornato per premiare CM Punk agli Slammy Awards. Ritorna a lottare alla Royal Rumble del 29 gennaio 2012 ma viene eliminato poco dopo da Wade Barrett. Ha preso parte, il 23 luglio 2012, alla 1000\u00aa puntata di Raw in occasione della reunion della DX insieme a Billy Gunn e X-Pac. Agli Slammy Awards annuncia insieme a Billy Gunn, il pi\u00f9 grande ritorno dell'anno: Jerry Lawler. I New Age Outlaws tornano durante la puntata di Raw Old School del 4 marzo, sconfiggendo Epico e Primo. A Raw la settimana successiva, hanno un match contro il team Rhodes Scholars, ma verranno attaccati da Brock Lesnar. Nella puntata di Raw del 13 gennaio 2014, in coppia con CM Punk e Billy Gunn, perdono contro lo Shield dopo che i NOG hanno abbandonato l'ex WWE Champion lasciandolo sul ring da solo contro i tre mastini della giustizia effettuando un turn heel. Alla Royal Rumble vince i titoli di coppia insieme a Billy Gunn battendo Cody Rhodes e Goldust: la rivincita avviene nella puntata di Raw successiva con la vittoria ancora dei NAO. Nella puntata di Raw del 3 marzo Road Dogg e Billy Gunn perdono i titoli di coppia venendo sconfitti dai fratelli Usos. A WrestleMania XXX, gli Outlaws e il \"Direttore delle operazioni\" Kane vengono sconfitti dallo Shield.\nFa il suo ritorno, insieme a Billy Gunn, nella Raw Reunion della puntata del 19 dicembre. Qui, insieme ad altre leggende, tra i quali Kevin Nash, Scott Hall e Ron Simmons, attacca gli Ascension, i quali si erano presentati per proclamarsi miglior tag team della storia. La stessa sera viene annunciato per il pay-per-view Royal Rumble 2015 la sfida tra gli Ascension e i New Age Outlaws, match vinto dai primi.\nVita privata.\nJames \u00e8 sposato e ha tre figli.\nHa ammesso di aver avuto problemi con la droga: cominci\u00f2 a fumare marijuana dai tempi del liceo. Dopo la sospensione dalla WWF si rec\u00f2 in centro riabilitativo con il tentativo di raddrizzare la propria vita.\nTitoli e riconoscimenti.\nWrestling Observer Newsletter awards"}
{"id": "907678", "revid": "122341569", "url": "https://it.wikipedia.org/wiki?curid=907678", "title": "Isola linguistica", "text": "Un'isola o enclave linguistica \u00e8 un territorio dove la maggioranza della popolazione storicamente residente parla una lingua diversa rispetto alle regioni geografiche circostanti: ci\u00f2 pu\u00f2 essere dovuto ad una preesistenza territoriale storicamente documentata di minoranze linguistiche, o ad una migrazione di gruppi linguistici pi\u00f9 o meno vasti, avvenuta in tempi pi\u00f9 recenti.\nSi noti che, in uno specifico territorio, la presenza di un gruppo linguistico di minoranza pu\u00f2 essere storicamente anche molto precedente rispetto a quello di maggioranza. Ci\u00f2 accade nel caso di invasioni, conquiste o occupazioni dovute a conflitti di vario genere. Con il termine di penisole linguistiche si indicano invece territori contigui abitati dallo stesso gruppo linguistico. Qui di seguito vengono elencati alcuni esempi di isole linguistiche in Europa.\nSvizzera.\nAlcuni comuni della Svizzera meridionale (soprattutto cantoni tedeschi) sono isole \"walser\", tra i quali Bosco Gurin, unica isola linguistica germanica nel Canton Ticino, dove l'isolamento \u00e8 pi\u00f9 marcato essendo circondato da comuni di lingua italiana."}
{"id": "907679", "revid": "2077074", "url": "https://it.wikipedia.org/wiki?curid=907679", "title": "Maria Stuarda (opera)", "text": "Maria Stuarda \u00e8 un'opera lirica di Gaetano Donizetti su libretto di Giuseppe Bardari rappresentata in prima assoluta alla Scala il 30 dicembre 1835 diretta da Eugenio Cavallini.\nSfortune dell'opera.\nL'opera ebbe un'infelice genesi: uno fu il ritardo dell'opera, prevista per il 6 luglio, ma fu ritardata a causa del giovane e inesperto librettista (Bardari all'epoca era diciassettenne, studente di legge) il cui libretto dovette essere parecchie volte censurato. Un altro motivo fu la zuffa tra le due prime donne, Giuseppina Ronzi de Begnis e Anna del Serre (nei ruoli di Maria ed Elisabetta), venute alle mani nella scena dello scontro delle due regine, insultandosi tra di loro pesantemente, al punto che la de Begnis accus\u00f2 la rivale di essere la favorita del compositore. Donizetti, ormai stufo dei litigi, replic\u00f2: \"\u00abIo non proteggo nessuna di voi due, ma due puttane erano quelle (Elisabetta e Maria) e due puttane siete voi due\u00bb\", ponendo fine alle liti tra le due.&lt;br&gt;\nL'opera tuttavia incontr\u00f2 l'opposizione della censura che, vuoi per il soggetto del regicidio, sempre sgradito ai Borboni, vuoi per la lontanissima parentela tra gli Stuart e la regina Maria Carolina, venne riadattata su un libretto di Pietro Salatino e ribattezzata \"Buondelmonte\", ispirato all'episodio di Mosca dei Lamberti citato nel \"Canto XXVIII dell'Inferno\".&lt;br&gt;\n\"Maria Stuarda\" vide finalmente il debutto solo dopo, con Maria Malibran nel ruolo del titolo, principale promotrice della ripresa scaligera. Sebbene la censura le imponesse di non cantare gli insulti pi\u00f9 pesanti con cui Maria oltraggia Elisabetta (\"Di Bolena oscura figlia\" in luogo di \"Figlia impura di Bolena\"), la Malibran la cant\u00f2 comunque. L'opera venne ritirata dopo sole sei recite, sia per il soggetto scabroso, sia per la non eccelsa forma vocale della Malibran.&lt;br&gt;\nNonostante qualche ripresa nei successivi cinque anni, l'opera ebbe scarsa circolazione in seguito, e fu ripresa con una certa regolarit\u00e0 a partire dalla \"Donizetti Renaissance\" nella seconda met\u00e0 del XX Secolo.\nNel ruolo di Maria si distinsero soprattutto Beverly Sills, Montserrat Caball\u00e9, Leyla Gencer, Joan Sutherland, Edita Gruberov\u00e1, Mariella Devia. Come Elisabetta si sono distinte Shirley Verrett, Anna Caterina Antonacci e Sonia Ganassi. I soprani italiani Carmela Remigio, Maria Pia Piscitelli e il mezzosoprano americano Joyce DiDonato sono le uniche cantanti viventi ad aver affrontato entrambi i ruoli.\nCast della prima assoluta.\nCos\u00ec come \u00e8 successo nella \"Norma\" belliniana, cos\u00ec pure il contrasto tra i due personaggi femminili che, all'inizio erano soprani, fu sottolineato nel corso del tempo dalla consuetudine di far cantare il ruolo di Elisabetta a un mezzosoprano. In realt\u00e0, \u00e8 sufficiente creare un contrasto tra i due tipi di soprano, secondo quanto prescritto dall'autore.\nTrama dell'opera.\nPrimo atto.\nElisabetta annuncia le sue nozze future col re di Francia (\"S\u00ec vuol di Francia il Rege\"), per poter rafforzare il regno. Essa \u00e8 allegra, e Talbot approfitta della sua contentezza per affrontare un argomento delicato: Maria Stuarda. Talbot chiede alla regina la liberazione della povera scozzese, detenuta in un castello in mezzo al bosco, accusata di alto tradimento. Cecil, il gran tesoriere, invece esorta la regina a non aver piet\u00e0. La regina \u00e8 dubbiosa: ella sa che Maria ama l'uomo amato anche da lei stessa: Roberto Leicester.\nLo stesso Leicester viene incontrato da Talbot, che gli consegna un foglio: \u00e8 da parte di Maria, a cui Talbot \u00e8 andato appena fare visita (\"Questa imago, questo foglio\"). La regina, insospettita, riesce ad ottenere il foglio, e lo legge. Maria chiede, tramite Leicester, un colloquio alla Regina, nella sua prigione di Forteringa: Elisabetta, stupita, insinua che Leicester provi del tenero per la rivale. Alla fine la Regina, al colmo della gelosia, acconsente ad andare a Forteringa (\"Era d'amor l'immagine\" - \"Sul crin la rivale\").&lt;br&gt;\nMaria, reclusa nel castello di Forteringa, rievoca i bei momenti vissuti in Francia da bambina con la nutrice Anna (\"Oh nube, che lieve\"). La sua tranquillit\u00e0 viene turbata dai suoni delle trombe da caccia. Giunge Leicester, che spiega a Maria che la caccia \u00e8 una scusa per Elisabetta per venire a vederla. Roberto la esorta a rimanere calma dinnanzi alla Regina (\"Da tutti abbandonata\").\nElisabetta arriva a Forteringa col suo seguito: per l'imminente incontro delle due Regine v'\u00e8 una tensione palpabile. Maria finalmente arriva, scortata da Talbot: (\"\u00c8 sempre la stessa\"), e implora la piet\u00e0 della cugina (\"Morta al mondo e morta al trono\"). Elisabetta tuttavia rimprovera a una prostrata Maria i suoi crimini: l'infedelt\u00e0 coniugale e la sua implicazione nella morte del secondo marito Enrico Stuart, nonch\u00e9 le numerose congiure che le vengono attribuite. Maria, all'inizio supplichevole, al colmo del furore, la copre d'insulti spregevoli (\"Figlia impura di Bolena\"). Elisabetta, infuriata pi\u00f9 che mai, la fa arrestare, promettendole la scure.\nSecondo atto.\nElisabetta, nei suoi appartamenti, \u00e8 indecisa se ordinare la condanna a morte della Stuarda, come le consiglia continuamente Cecil. L'arrivo di Leicester fa accendere in lei la gelosia, e le preghiere dell'amato non riescono a farla smuovere dal suo proposito (\"D'una sorella, o barbara\")\nNel castello, Maria teme che la regina si vendichi su Leicester, e in quel momento giungono Talbot e Cecil, a confermarle la condanna. Maria rifiuta di essere confessata da un pastore protestante, essendo cattolica, come le offre Cecil. Rimasta sola con Talbot, Maria confessa tutti quanti i suoi peccati (l'infedelt\u00e0 coniugale e la sua implicazione nel complotto Babington). Talbot la perdona e le assolve i peccati (\"Quando di luce rosea\").\nMaria sta per essere decapitata: i familiari ed Anna l'attendono per vederla l'ultima volta (\"Vedeste? - Vedemmo\"). Maria appare, e chiede a tutti di pregare per la sua anima (\"Deh, tu di un'umile preghiera\"). Il primo colpo di cannone introduce Cecil, che chiede a Maria l'ultimo desiderio: la regina chiede solo di avere Anna accanto a s\u00e9 sul patibolo. Leicester, furente, entra, maledicendo l'ingiusta morte dell'amata: Maria lo supplica di perdonare, come lei ha perdonato i suoi assassini, e si avvia al patibolo (\"Ah, se un giorno da queste ritorte\")."}
{"id": "907680", "revid": "144796", "url": "https://it.wikipedia.org/wiki?curid=907680", "title": "Ferdinando I d'Asburgo", "text": "Figlio di Filippo d'Asburgo (1478\u20131506) e di Giovanna di Castiglia (1479\u20131555), Ferdinando era fratello del suo predecessore sul trono imperiale, Carlo V, il quale gli confer\u00ec importanti incarichi di gestione sul fronte orientale dell'immensa compagine sottoposta alla propria autorit\u00e0, con particolare riguardo ai territori tedeschi (entr\u00f2 in possesso di Alta e di Bassa Austria, di Stiria, Carinzia, Carniola, Tirolo e W\u00fcrttemberg) e alla risoluzione del pericolo turco.\nGli eventi chiave del suo periodo di governo furono i contrasti con l'Impero ottomano, che dagli anni venti del Cinquecento stava velocemente avanzando alla volta dell'Europa centrale, e la Riforma protestante, che port\u00f2 allo scoppio di numerose guerre di religione.\nBiografia.\nI primi anni.\nFerdinando nacque ad Alcal\u00e1 de Henares, in Spagna, figlio dell'infanta Giovanna di Castiglia detta \"la pazza\" e dell'arciduca austriaco Filippo \"il Bello\", che era erede di Massimiliano I d'Asburgo. Ferdinando compiva gli anni lo stesso giorno del suo nonno materno, il re Ferdinando II d'Aragona.\nAll'ascesa di suo fratello Carlo al titolo di imperatore del Sacro Romano Impero Germanico nel 1519, Ferdinando ottenne dal fratello il governo dei territori ereditari degli Asburgo in Austria (attuali Austria e Slovenia). Ferdinando fu arciduca d'Austria dal 1521 al 1564.\nDopo la morte del cognato Luigi II, Ferdinando fu re di Boemia ed Ungheria (1526\u20131564). Ferdinando prest\u00f2 anche servizio come rappresentante del fratello nel Sacro Romano Impero durante le numerose assenze di questi e nel 1531 venne eletto Re dei Romani, rendendolo l'erede designato di Carlo V. Quando l'imperatore si ritir\u00f2 dal governo nel 1556, Ferdinando divenne \"de facto\" suo successore alla carica di imperatore del Sacro Romano Impero, e \"de jure\" nel 1558, mentre Spagna, Impero spagnolo, Napoli, Sicilia, Milano, Paesi Bassi e Franca Contea andarono a Filippo II, figlio di Carlo V.\nSalito a capo della monarchia asburgica in Austria, tent\u00f2 di riprendere le innovative riforme iniziate dal nonno Massimiliano I; per questo motivo si scatenarono violente rivolte indipendentistiche tra la nobilt\u00e0, che non voleva essere soggetta alla politica accentratrice di Ferdinando I.\nLa ribellione venne soffocata nel sangue e tutti i ribelli furono giustiziati a Vienna.\nDopo questo episodio Ferdinando I si dedic\u00f2 con fermezza alla riorganizzazione dello Stato in tutti i territori soggetti alla sua sovranit\u00e0 con un ordinamento che, salvo alcune modifiche, rest\u00f2 in vigore fino alla caduta dell'Impero austro-ungarico.\nL'Ungheria e gli ottomani.\nSecondo i termini stabiliti dal Primo Congresso di Vienna nel 1515, Ferdinando spos\u00f2 Anna Jagellone, figlia del re Ladislao II di Boemia ed Ungheria, il 22 luglio 1515. Poco dopo, a seguito della morte di suo cognato Luigi II d'Ungheria e Boemia nella Battaglia di Moh\u00e1cs il 29 agosto 1526, Ferdinando si sent\u00ec l'erede naturale di entrambi i regni. Il 24 ottobre 1526 la Dieta boema, sotto l'influenza del potente magnate e cancelliere della Corona, Adam di Hradce, elesse Ferdinando a re di Boemia sotto la condizione di confermare per lo Stato i privilegi tradizionali e spostando la corte a Praga. Il successo fu solo parziale, dal momento che comunque la Dieta si rifiut\u00f2 di riconoscere Ferdinando come signore ereditario del regno.\nI nobili croati a Cetin unanimemente elessero Ferdinando I a loro re il 1\u00ba gennaio 1527, e confermarono la successione anche per i suoi eredi. In cambio del trono, l'arciduca Ferdinando presenzi\u00f2 al Parlamento di Cetin ove promise di rispettare i diritti storici della regione, le libert\u00e0 e le leggi, nonch\u00e9 di difendere la Croazia dall'invasione ottomana.\nIn Ungheria, Nicolaus Olahus, segretario del defunto Luigi d'Ungheria e Boemia, si schier\u00f2 col partito che sosteneva Ferdinando, ma mantenne le proprie posizioni con la regina vedova Maria. Ferdinando venne eletto re d'Ungheria dalla Dieta nazionale riunita a Presburgo nel dicembre del 1526. Il trono d'Ungheria divenne soggetto ad una disputa dinastica tra Ferdinando e Giovanni Z\u00e1polya, Voivoda di Transilvania. I due candidati erano supportati da fazioni diverse della nobilt\u00e0 ungherese e Ferdinando aveva inoltre l'appoggio del potente fratello Carlo V. Ferdinando sconfisse Z\u00e1polya nella Battaglia di Tarcal nel settembre del 1527 e nuovamente nella Battaglia di Szina nel marzo del 1528. Z\u00e1polya lasci\u00f2 il paese, rivolgendosi al sultano Solimano il Magnifico per ottenere un aiuto contro gli Asburgo, promettendo in cambio che l'Ungheria sarebbe divenuta vassalla ottomana.\nQuesto insieme di fatti port\u00f2 ad uno dei momenti pi\u00f9 pericolosi nella carriera di Ferdinando, dal momento che nel 1529 Solimano rispose positivamente alle richieste del voivoda transilvano e mosse un pesante assalto alla capitale di Ferdinando: l'Assedio di Vienna costrinse Ferdinando a cercare rifugio in Boemia. Una seconda invasione ottomana venne respinta nel 1533. In quell'anno Ferdinando sigl\u00f2 una pace con gli ottomani dividendo l'Ungheria in due settori, l'uno sotto l'influenza degli Asburgo (ad ovest) e l'altro sotto il governo di Giovanni Z\u00e1polya (ad est), parte quest'ultima che di fatti divenne uno Stato vassallo dell'Impero ottomano.\nNel 1538, nel Trattato di Gran Varadino, Ferdinando indusse Z\u00e1polya a nominarlo suo successore dal momento che questi non aveva eredi. Ma nel 1540, poco prima della sua morte, Z\u00e1polya ebbe un figlio, Giovanni II Sigismondo, che venne prontamente eletto re dalla Dieta ungherese. Ferdinando, per tutta risposta, invase l'Ungheria ma il reggente del trono, Giorgio Martinuzzi, vescovo di Gran Varadino, richiese la protezione ottomana contro quest'ennesima vessazione. Solimano marci\u00f2 nuovamente in Ungheria e non solo scacci\u00f2 Ferdinando dall'Ungheria centrale, ma lo forz\u00f2 a pagare un tributo per il mantenimento della sovranit\u00e0 sulle terre Ungheresi ad occidente dei domini ottomani.\nGiovanni II Sigismondo era inoltre supportato dal re Sigismondo I di Polonia, suo nonno materno, ma nel 1543 Sigismondo sigl\u00f2 un trattato con gli Asburgo e la Polonia dovette schierarsi come neutrale nel conflitto. Il principe Sigismondo II Augusto spos\u00f2 inoltre Elisabetta d'Austria, figlia di Ferdinando, per suggellare questo patto.\nSolimano a questo punto si stanzi\u00f2 in Transilvania sostenendo sempre la causa di Giovanni II Sigismondo, in un'area che divenne nota come \"Regno degli Ungheresi Orientali\", formalmente retto con la madre Isabella Jagellona, ma \"de facto\" retto direttamente da padre Martinuzzi. Gli intrighi di Isabella riuscirono ad eliminare Martinuzzi dai giochi di potere. Nel 1549, il vescovo Martinuzzi, si risolse a supportare la causa di Ferdinando e le armate imperiali marciarono in Transilvania. Nel Trattato di Weissenburg (1551), Isabella si accord\u00f2 con Giovanni II Sigismondo per abdicare al trono ungherese per passare l'Ungheria Reale e la Transilvania nelle mani di Ferdinando, che comunque si premur\u00f2 di riconoscere Giovanni II Sigismondo quale proprio vassallo col titolo di principe di Transilvania, dandogli inoltre in sposa una delle sue figlie. Martinuzzi si era trovato ancora una volta escluso dal potere pur avendo questa volta supportato la causa imperiale e, non appena diede adito di volersi rivolgere agli ottomani per ulteriori aiuti, venne sospettato di tradimento e fatto uccidere per ordine di Ferdinando.\nDal momento che Martinuzzi era all'epoca un arcivescovo cattolico nonch\u00e9 cardinale, questo atto fu un vero shock e papa Giulio III scomunic\u00f2 Ferdinando, il quale per tutta risposta invi\u00f2 al papa una lunga lettera nella quale spiegava i punti di accusa contro Martinuzzi, esposti in 87 articoli e supportati da 116 firme di consiglieri imperiali. Il papa accett\u00f2 le giustificazioni, perdon\u00f2 Ferdinando e nel 1555 ritir\u00f2 la scomunica.\nLa guerra in Ungheria continu\u00f2 anche dopo l'ottenimento del trono da parte di Ferdinando, dal momento che questi non fu sempre in grado di mantenere gli ottomani al di fuori dei confini nazionali. Nel 1554 Ferdinando invi\u00f2 Ogier Ghiselin de Busbecq a Costantinopoli per discutere con Solimano i confini da mantenere nell'area ungherese, ma non si riusc\u00ec a trovare un accordo favorevole per ambo le parti. Nel 1556 la Dieta ungherese riport\u00f2 Giovanni II Sigismondo sul trono dell'Ungheria orientale, ove rimase sino al 1570. De Busbecq fece ritorno una seconda volta a Costantinopoli nel 1556 e riusc\u00ec nel suo intento.\nFerdinando e la Pace di Augusta del 1555.\nDopo decenni di conflitti religiosi e politici senza sosta tra gli stati tedeschi, Carlo V ordin\u00f2 l'apertura della Dieta di Augusta nella quale tutti gli Stati dell'Impero erano chiamati a partecipare, a discutere dei loro problemi ed a trovare una soluzione. Carlo V stesso non vi prese parte per non influenzare le parti e vi deleg\u00f2 invece suo fratello Ferdinando, col diritto di agire liberamente in suo nome. Alla conferenza, Ferdinando riusc\u00ec a far convergere tutti i rappresentanti sull'accordo di tre importanti principi:\nProblemi con gli accordi di Augusta.\nDopo il 1555, la Pace di Augusta divenne l'unico documento legale e legittimo per la coesistenza delle fedi cattolica e luterana nelle terre tedesche del Sacro Romano Impero ed essa serv\u00ec per migliorare molte delle tensioni tra i seguaci della \"Vecchia fede\" (cattolici) e quelli di Lutero, ma non manc\u00f2 di creare due problemi fondamentali. Dapprima Ferdinando quando port\u00f2 il \"reservatum ecclesiasticum\" in dibattito, si originarono ben presto dei problemi di contrasto con la norma del \"cuius regio, eius religio\" approvata appena prima. In secondo luogo, la \"Declaratio Ferdinandea\" non venne dibattuta in sessione plenaria dal momento che Ferdinando, sfruttando la propria piena autorit\u00e0, l'aveva aggiunta all'ultimo minuto, per compiacere un ristretto numero di famiglie e cavalieri.\nQueste falle attanaglieranno ancora l'Impero con nuove problematiche nei decenni successivi, ancor pi\u00f9 per il fatto che la Pace di Augusta si concentr\u00f2 essenzialmente sull'analisi delle contrapposizioni tra luteranesimo e cattolicesimo, tralasciando tutta un'infinit\u00e0 di sfumature e differenti espressioni religiose che stavano creandosi dalla tradizione protestante. Cos\u00ec facendo, altre confessioni religiose che avevano ormai acquisito popolarit\u00e0, non avevano esistenza o riconoscimento a livello legale: gli anabattisti capeggiati da Menno Simons, i calvinisti guidati da Giovanni Calvino, Ulrico Zwingli alla guida degli zwingliani ed altri minori vennero esclusi dunque dai termini della Pace di Augusta e perdipi\u00f9 venendo tacciati di eresia sia da parte dei protestanti che da parte dei cattolici.\nL'abdicazione di Carlo V e l'ascesa di Ferdinando al trono imperiale.\nNel 1556, con grande solennit\u00e0 ed appoggiandosi alla spalla di uno dei suoi favoriti (il ventiquattrenne Guglielmo, conte di Orange e Nassau), Carlo V rinunci\u00f2 al proprio incarico come imperatore ed al governo delle sue terre. L'Impero spagnolo, che includeva Spagna, Paesi Bassi, Napoli, Milano e i possedimenti spagnoli nelle Americhe, venne concesso a suo figlio Filippo. Suo fratello Ferdinando, invece, col quale gi\u00e0 aveva negoziato un trattato di successione nel 1522, ottenne il possesso delle terre austriache ed il diritto di succedere a Carlo V come imperatore del Sacro Romano Impero.\nLe scelte di Carlo V si dimostrarono appropriate. Filippo era culturalmente spagnolo: nato a Valladolid e cresciuto alla corte di Spagna, la sua lingua nativa era lo spagnolo e preferiva pertanto vivere entro i confini del regno di Spagna. Ferdinando, invece, era pi\u00f9 familiare per natura con i principi tedeschi, pur essendo anch'egli nato in Spagna, ma avendo dimostrato grande cura agli affari dell'Impero del fratello sin dalla sua elezione a Re dei Romani nel 1531.\nL'abbandono del trono da parte di Carlo V ebbe ripercussioni sulle relazioni diplomatiche con Francia e Paesi Bassi, in particolare per la sua concessione del regno spagnolo a Filippo II. In Francia, il re ed i suoi ministri iniziarono a sentirsi sempre pi\u00f9 circondati dai domini degli Asburgo, oltre che da principi pericolosamente protestanti nell'area tedesca ed olandese. Nei Paesi Bassi, l'ascesa di Filippo di Spagna cre\u00f2 non pochi problemi che a differenza del padre che aveva largamente tollerato il diffondersi del protestantesimo nella regione, aveva intenti maggiormente tendenti a imporre universalmente il cattolicesimo ed a stroncare le autonomie locali.\nL'abdicazione di Carlo V non faceva per\u00f2 automaticamente di Ferdinando il suo successore al trono imperiale. Carlo abdic\u00f2 nel gennaio del 1556 ma, a causa del complesso iter burocratico, la dieta imperiale non accett\u00f2 l'abdicazione (rendendola quindi valida) sino al 3 maggio 1558. Da quella data in poi, Carlo V continu\u00f2 ad ogni modo ad utilizzare il titolo onorifico di \"Imperatore\" anche se la carica pass\u00f2 di fatto a Ferdinando.\nLa riforma burocratica.\nL'opera di accentramento amministrativo, gi\u00e0 iniziata dall'imperatore Massimiliano I, fu continuata dal nipote Ferdinando I, per sostituire alla concezione di uno Stato patrimoniale e feudale quella di una monarchia assoluta.\nPrima di tutto fu stabilito che all'interno dei domini austriaci vi fossero un solo esercito agli ordini dell'Imperatore, un unico sistema finanziario riguardante propriet\u00e0 e tributi e un comune piano di politica estera.\nPer gestire queste innovazioni, Ferdinando I istitu\u00ec nel 1556 alcuni nuovi organismi: il \"consiglio segreto\" e il \"Consiglio aulico della guerra\", composti in maggioranza da consiglieri tedeschi, per la politica estera, una \"Cancelleria aulica\" e una \"Camera aulica\" per il controllo dell'amministrazione e delle finanze dello Stato.\nPer tutti questi organismi vigeva il principio di collegialit\u00e0 e le decisioni erano prese a maggioranza di voti dei consiglieri.\nIn realt\u00e0 Ferdinando I non riusc\u00ec a modificare completamente la situazione esistente: la Boemia, l'Ungheria e alcune grandi citt\u00e0 come Vienna, Innsbruck e Graz mantennero una indipendenza amministrativa con una propria \"Cancelleria aulica\" autonoma.\nLa dignit\u00e0 imperiale.\nIn contraddizione con la sua politica accentratrice, nel 1554 Ferdinando I, per motivi di famiglia, decise che alla sua morte i territori a lui soggetti sarebbero stati divisi fra i suoi tre figli, dando cos\u00ec origine a tre diverse linee austriache: al figlio maggiore Massimiliano II, sarebbero toccate la Corona imperiale, la Boemia, l'Ungheria, la Bassa e Alta Austria, al secondogenito Ferdinando il Tirolo, al terzogenito Carlo la Stiria, la Carinzia e la Carniola.\nDopo l'abdicazione del fratello Carlo V, nel 1558 Ferdinando I guadagn\u00f2 la dignit\u00e0 imperiale.\nFerdinando I mor\u00ec a Vienna il 25 luglio 1564, lasciando l'Austria, che lui aveva reso un paese forte, potente, degno della Corona imperiale e della gloria che avrebbe avuto nei secoli a venire.\nCattolico tollerante.\nIn campo religioso Ferdinando I segu\u00ec dapprima una linea di interventi repressivi contro il \"protestantesimo\", convinto come il fratello Carlo V che la dinastia asburgica fosse il principale baluardo del cattolicesimo.\nIl suo appoggio alla Santa Sede non conobbe incertezze, ma tutte le azioni militari e politiche nei confronti del movimento luterano furono dettate dal desiderio di accrescere il potere della Casa d'Austria e non certamente dalla volont\u00e0 di assecondare la politica del Papa.\nCircondato da consiglieri seguaci di Erasmo da Rotterdam e lui stesso sensibile agli insegnamenti del grande umanista, dopo gli anni quaranta Ferdinando I promosse una politica tollerante di riconciliazione religiosa, favorevole al colloquio tra cattolici e protestanti, che culmin\u00f2 nella pace religiosa di Augusta del 1555.\nL'Austria sotto Ferdinando I.\nAl tempo di Ferdinando I, gli stati provinciali tedeschi erano ancora vere e proprie potenze, con le quali l'arciduca doveva continuamente patteggiare.\nI temi di maggiore scontro erano esercito e denaro, costanti necessit\u00e0 dello Stato, specialmente per il \"pericolo turco\".\nOltre all'esercito imperiale stabile formato da uomini assoldati e da capitani di ventura come condottieri, pagato e mantenuto dall'imperatore, vi erano ancora gli eserciti dei piccoli stati provinciali.\nLe diete degli stati provinciali votavano le contribuzioni obbligatorie a carico delle citt\u00e0, dei contadini e dei feudatari che a loro volta li imponevano ai sudditi.\nAnche la giustizia e la burocrazia, dove questa gi\u00e0 funzionava, erano completamente in mano ai nobili, per cui non esisteva una chiara e netta separazione tra il potere centrale degli Asburgo e il potere delle diete provinciali.\nQuesta autonomia provinciale di tipo oligarchico, gestita da nobili gelosi dei loro poteri feudali, opprimeva i contadini e gli abitanti delle citt\u00e0, creando gravi situazione di tensione sociale.\nIl principio ispiratore di ogni decisione era infatti l'esenzione da qualsiasi imposta da parte della nobilt\u00e0.\nFerdinando I mor\u00ec nel 1564 e venne sepolto nella Cattedrale di San Vito a Praga.\nMatrimonio e figli.\nIl 25 maggio 1521 a Linz in Austria, Ferdinando I spos\u00f2 Anna Jagellona (1503-1547), figlia di Ladislao II Jagellone, Re di Boemia e Ungheria, e della terza moglie Anna di Foix. Ebbero quindici figli:\nIn altre lingue.\nTedesco, ceco, croato, inglese: \"Ferdinand I\"; magiaro: \"Ferdin\u00e1nd I.\"\nCommemorazioni.\nFerdinando I \u00e8 stato un grande collezionista di medaglie e monete antiche del suo tempo e pertanto il 12 giugno 2012 l'Austria gli ha dedicato una moneta commemorativa da 20 euro in argento. Nella moneta, sul diritto, si trova un ritratto di Ferdinando I, mentre sul retro si trova il Cancello degli Svizzeri nel palazzo Hofburg a Vienna."}
{"id": "907684", "revid": "339392", "url": "https://it.wikipedia.org/wiki?curid=907684", "title": "BG James", "text": ""}
{"id": "907686", "revid": "339392", "url": "https://it.wikipedia.org/wiki?curid=907686", "title": "B.G. James", "text": ""}
{"id": "907687", "revid": "339392", "url": "https://it.wikipedia.org/wiki?curid=907687", "title": "The Road Dogg", "text": ""}
{"id": "907696", "revid": "6923", "url": "https://it.wikipedia.org/wiki?curid=907696", "title": "Renault 19", "text": "La Renault 19 \u00e8 una berlina di segmento C prodotta dalla casa automobilistica francese Renault dal 1988 al 1997 in Europa e fino al 2001 in alcuni mercati emergenti.\nStoria e profilo.\nNascita del modello.\nIl progetto \"X53\" destinato a dare i natali alla \"19\" fu avviato nel 1983, poco dopo il lancio commerciale della Renault 11, quest'ultima una vettura chiamata a sostituire la poco apprezzata Renault 14 e ad affiancare la \"sorella\" R9, caratterizzata da una classica linea a 3 volumi. In realt\u00e0, sia la \"Renault 9\" che la \"Renault 11\", pur riscuotendo maggiori consensi della \"14\", non raggiunsero i numeri di vendita sperati e quindi ottennero un successo solo parziale, andando cos\u00ec ad aggiungersi alle varie cause che negli anni ottanta fecero piombare la R\u00e9gie in una profonda crisi economica. I motivi di tale crisi furono, come gi\u00e0 detto, svariati: i notevoli investimenti della Casa francese per sfondare nel mercato statunitense, investimenti che diedero luogo solo a perdite finanziarie; una gamma piuttosto vecchia (la Renault 30 aveva gi\u00e0 9 anni nel 1984, anche se era quasi pronta la sua sostituta, la Renault 20 ne aveva 8, la R5 risaliva al 1972 e la R4 addirittura al 1961); inoltre, la qualit\u00e0 percepita dal pubblico non era ancora a livelli elevati e ci\u00f2 si ripercosse sui numeri di vendita. Come risultato si ebbe un crollo della fetta di mercato della Renault in Europa, fetta che scese dal 15% all'11%, causando un deficit di ben 12 miliardi di franchi. Il culmine si raggiunse nel 1985 con le dimissioni dell'allora presidente Bernard Hanon, al posto del quale sarebbe giunto Georges Besse, che riusc\u00ec a ridurre le perdite a 5.5 miliardi di franchi, ma che gi\u00e0 l'anno seguente sarebbe stato ucciso sotto casa in un attentato. Al suo posto sarebbe poi arrivato Raymond L\u00e9vy.\nIl progetto \"X53\" si svilupp\u00f2 in questo clima molto difficile per la Renault: tale progetto, condiviso ed accettato dai tre presidenti Renault succedutisi a met\u00e0 anni '80, doveva portare ad una vettura qualitativamente ben superiore rispetto alle \"R9\" ed \"R11\" che andava a sostituire e paragonabile piuttosto alle tedesche che non alle francesi prodotte in quegli anni. Come punto di riferimento vennero prese le Mercedes-Benz, ma anche un best seller come la Volkswagen Golf, che la vettura nata dal progetto \"X53\" era chiamata a fronteggiare. Raymond L\u00e9vy picchi\u00f2 molto sul tasto della qualit\u00e0 e all'inizio del suo incarico come presidente dichiar\u00f2 fermamente: \"Io non so se la Volkswagen \u00e8 gestita meglio della Renault, ma so per certo che una vettura come la Golf si vende bene grazie alla reputazione dovuta alla sua qualit\u00e0\". Come corollario a tale affermazione nomin\u00f2 Pierre Jocou come responsabile del controllo qualit\u00e0. La vettura a quel punto era quasi pronta e mancava veramente poco al suo lancio, ma L\u00e9vy decise di ritardare tale evento per effettuare ancora numerosi controlli di qualit\u00e0. Tra gli altri requisiti richiesti dai vertici Renault al momento dell'avvio del progetto \"X53\" vi furono anche quelli inerenti alle doti di dinamicit\u00e0, robustezza, affidabilit\u00e0, e spaziosit\u00e0 dell'abitacolo.\nI test dei prototipi furono numerosi: ben 7.5 milioni di chilometri furono percorsi dai \"muletti\" \"X53\" per testare la meccanica anche in condizioni estreme e poterne valutare l'effettiva affidabilit\u00e0. Per quanto riguarda i componenti, ogni singola parte fu progettata e realizzata con l'aiuto della progettazione assistita da computer (che in quegli anni era quasi una novit\u00e0) e con macchine a controllo numerico.\nLa produzione fu avviata nel maggio del 1988, ma la presentazione e la successiva commercializzazione avvennero solo a partire dal 5 settembre in Francia. Entro la fine dell'anno la commercializzazione venne estesa a tutti gli altri Paesi europei. Per meglio sollecitare l'interesse della clientela, il prezzo fu del 10% inferiore rispetto alla \"R11\" uscente. Tale possibilit\u00e0 fu offerta da una strategia produttiva tesa a ridurre i tempi di produzione della vettura: l'assemblaggio di ogni esemplare di \"19\" richiedeva infatti 18 ore di lavoro, contro le 20 previste per un \"R11\" e le 25 previste negli anni precedenti per una \"R14\".\nDesign interno ed esterno.\nVa detto che la \"19\" non brillava certo per l'originalit\u00e0 delle sue linee, ma di certo risultava pi\u00f9 moderna rispetto ai modelli che andava a sostituire. La linea, disegnata in collaborazione con la Italdesign di Giorgetto Giugiaro, era del tipo a due volumi e mezzo, simile nell'impostazione a quella della \"R11\", rispetto alla quale la \"19\" risultava per\u00f2 pi\u00f9 aerodinamica grazie al lavoro di affinamento delle linee, ed in particolare del frontale, caratterizzato da una calandra praticamente assente e sostituita dal prolungamento del cofano motore, quest'ultimo piuttosto spiovente. Di semplice disegno anche i fari anteriori di forma rettangolare. L'estrema linearit\u00e0 del frontale ha permesso il raggiungimento di un Cx pari a 0.30. Il paraurti avvolgente (sempre per esigenze di aerodinamica) con presa d'aria integrata portava un tocco di grinta alla vista della parte anteriore della vettura. La fiancata, anch'essa semplice e lineare mostrava una linea di cintura non molto alta, il che rendeva pi\u00f9 agile il corpo vettura, mentre la coda, piuttosto sviluppata in altezza, era caratterizzata dall'ampio portellone dotato di un piccolo spoiler integrato e da gruppi ottici quadrati. Anche il paraurti posteriore aveva un disegno avvolgente.\nL'abitacolo era spazioso sia per gli occupanti anteriori che per quelli posteriori. Il posto guida era caratterizzato da un volante leggermente disassato rispetto al sedile, ma in compenso la plancia era caratterizzata da una console centrale leggermente rivolta verso il conducente e da un cruscotto molto completo relativamente alla fascia di mercato che la \"19\" andava ad occupare. I vetri laterali anteriori (ma non posteriori) erano attivati elettricamente, dalla consolle centrale del cruscotto, vicino all'interruttore della sicura centralizzata; la R19 aveva anche un sistema antiappannamento per il lunotto e un telecomando centralizzato ad infrarossi con comando attivato dalla chiave principale (che aveva anche una fotocellula, pila e bottone d'azionamento). Il sensore del telecomando era sistemato sul tetto, appena dietro il parabrezza, con una piccola struttura ricoperta da una struttura di plastica che lo proteggeva. La linea di cintura piuttosto bassa implicava una pi\u00f9 estesa superficie vetrata e quindi una maggior luminosit\u00e0 nell'abitacolo, ma anche una elevata visibilit\u00e0, maggiore anteriormente e lateralmente, minore quella posteriore, dato il cofano rialzato e il lunotto di dimensioni relativamente piccole, senza la forma 'a goccia' tipica delle Fuego e R11. Il bagagliaio era molto capiente ed era pi\u00f9 ai livelli di alcune station wagon medie dell'epoca che non a quelli di una normale berlina di segmento C: in configurazione standard si arrivava a ben 386 litri, contro i 330 litri di una delle pi\u00f9 spaziose segmento C dell'epoca, cio\u00e8 la Fiat Tipo. Abbattendo lo schienale posteriore, poi, tale valore raggiungeva 1.310 litri e si poneva al di sopra dei 1.200 litri della Fiat Regata Weekend. Tale elevato valore di capienza del bagagliaio della \"19\" \u00e8 stato reso possibile grazie ad alcuni accorgimenti, come ad esempio la sistemazione della ruota di scorta sotto il piano di carico.\nStruttura, meccanica e motori.\nNella sua architettura meccanica e nelle soluzioni adottate, la \"19\" non proponeva granch\u00e9 di innovativo, ma si limitava a quanto gi\u00e0 visto e collaudato nei modelli precedenti. L'impostazione rimaneva cos\u00ec a motore anteriore trasversale e trazione anteriore.\nLe sospensioni prevedevano un avantreno di tipo MacPherson ed un retrotreno a bracci longitudinali con barre di torsione, mentre l'impianto frenante era di tipo misto a circuito incrociato con servofreno. Lo sterzo era a cremagliera, ma senza servoassistenza.\nQuanto alla gamma motori, \u00e8 qui che la gamma \"19\" proponeva l'unica novit\u00e0 tecnica di rilievo, poich\u00e9 portava al debutto la nuova famiglia di motori Energy (da non confondere con i ben pi\u00f9 moderni motori Energy di oltre vent'anni dopo), in questo caso con l'unit\u00e0 da 1.4 litri. In Italia, la gamma motori d'esordio della \"19\" era la seguente:\nIn alcuni mercati, come ad esempio quello francese e quello tedesco, la versione 1.4 era equipaggiata con il vecchio 1.4 Cl\u00e9on da 58 CV alimentato a carburatore, mentre il 1.7 era anche disponibile con potenza ridotta a 73 CV. Inoltre, il 1.9 a gasolio fu proposto anche in versione sovralimentata mediante turbocompressore, con potenza portata a 95 CV. Sfortunatamente, per\u00f2, tale unit\u00e0 motrice non fu prevista in Italia durante i primi anni di carriera commerciale della \"19\".\nIl cambio era manuale a 5 marce su tutta la gamma, tranne che nella versione di base, il cui motore 1.2 era accoppiato ad un cambio a 4 marce, sempre manuale. In ogni caso la frizione era del tipo monodisco a secco. In alternativa, su alcuni modelli, era possibile optare per un cambio automatico a 3 rapporti con il classico convertitore di coppia.\nAllestimenti.\nAl suo debutto la \"19\" fu prevista nel mercato italiano in ben sette livelli di allestimento, ognuno dipendente dalla carrozzeria (a 3 o a 5 porte) e dal motore:\nEvoluzione.\nLe vendite cominciarono il 5 settembre 1988 in Francia e poco dopo in tutta l'Europa: la \"19\" fu l'ultima Renault con la classica denominazione numerica (introdotta nel 1961 con il lancio della Renault 4 e della sua \"sorella\" povera, la Renault 3). Poco tempo dopo sarebbero state attuate le nuove politiche di denominazioni della Casa francese.\nLa R19 riscosse fin dall'inizio un successo di vendite pi\u00f9 che buono, e che fu solo in piccola parte mitigato dalle critiche di una piccola parte di detrattori: infatti, se da un lato alla 19 \u00e8 stata contestata una linea poco innovativa, dall'altro \u00e8 stata elogiata per la qualit\u00e0 degli interni. In ogni caso, la \"19\" segn\u00f2 un cambio di stile che la maggior parte del pubblico europeo grad\u00ec molto, come testimoniano anche i 121.089 esemplari prodotti solo negli ultimi mesi del 1988.\nLa linea era elegante e aggressiva, tanto che uno spot dell'epoca la descriveva come \"lo squalo\" (con l'ombra arricchita di una pinna dorsale) e lo slogan era \"Renault 19, la forza emergente\" per la hatchback e \"la forza elegante\" riferendosi alla Chamade. e quindi possedeva una considerevole robustezza.\nLe primissime \"19\" furono proposte, come gi\u00e0 accennato, solo in versione con carrozzeria a due volumi e mezzo e a 3 o 5 porte. Ma nell'aprile del 1989 la gamma si arricch\u00ec della versione con carrozzeria a tre volumi, denominata \"19 Chamade\" e declinata in tutte le varianti di allestimento disponibili per la due volumi e mezzo. In questo modo la Casa francese volle assicurarsi maggiori consensi venendo incontro alle esigenze di chi preferiva un corpo vettura classico. Non sbagli\u00f2: alla fine di quel 1989, furono vendute 125.785 esemplari, un buon numero, anche se lontano dai quasi 400.000 esemplari di \"19\" a due volumi e mezzo prodotte nell'intero anno. Sempre durante il 1989 vi furono altre novit\u00e0. Innanzitutto la motorizzazione 1.7 fu proposta anche in versione catalizzata, e quindi con una variante ad iniezione in grado di erogare fino a 93 CV di potenza massima. La seconda novit\u00e0 riguard\u00f2 solo il mercato francese, dove la versione di base venne sostituita dalla \"19 1.2e\", dotata di un nuovo 1.2, stavolta derivato dal 1.4 Energy, e la cui potenza crebbe a 60 CV.\nNel 1990 fu lanciata la versione di punta della gamma R19, ossia la \"19 1.8 16V\" (denominata \"16S\" in Francia), disponibile in tutte e 3 le varianti di carrozzeria, e che si propose come erede delle 11 Turbo e 9 Turbo. Il suo motore con testata a 4 valvole per cilindro erogava fino a 140 CV di potenza massima e faceva della vettura uno dei mezzi pi\u00f9 apprezzati dalla clientela sportiveggiante dell'epoca. Si distingueva dalle altre \"19\" per i cerchi in lega da 15 pollici dal disegno specifico, e per un leggero ridisegnamento al paraurti anteriore. Anche l'assetto, e quindi il baricentro della vettura, era ribassato per permettere alla vettura un comportamento pi\u00f9 sportivo nella guida brillante. Nello stesso anno, il motore 1.7 fu proposto in alcuni mercati anche con potenza massima di 107 CV.\nNel maggio 1991 la versione \"TXE\" pot\u00e9 essere ordinata anche con un nuovo cambio automatico a 4 rapporti che and\u00f2 a sostituire il precedente automatico a 3 rapporti. Dal mese di luglio, la Renault 19 venne proposta anche in versione cabriolet, sviluppata dal preparatore Karmann, da sempre specialista in questo genere di trasformazioni: ventitr\u00e9 anni dopo l'uscita di scena della Renault Caravelle, la Casa della Losanga torn\u00f2 sul mercato con una cabriolet, stavolta destinata ad ottenere un miglior successo di vendite. Il successo di un best seller come la Golf Cabrio, ma anche quello della rivale di casa, la Peugeot, con la sua 205 Cabrio spinse i vertici Renault a tornare nel segmento di mercato delle \"scoperte\" di fascia medio-bassa. Omologata per quattro persone, la \"19\" era caratterizzata esternamente, oltre che dalla presenza della capote in tela a doppio strato (che anche da chiusa non andava a turbare l'equilibrio estetico del corpo vettura), anche dal coperchio del vano capote dotato di due \"gobbe\" appena dietro i poggiatesta posteriori. I motori previsti per la \"19 Cabriolet\" erano due: un 1.7 ad iniezione elettronica da 93 CV ed il 1.8 16v da 140 CV, gi\u00e0 previsti anche per le corrispondenti versioni con carrozzeria chiusa. Durante lo stesso anno, l'avvicinarsi dell'entrata in vigore della normativa Euro 1, prevista per il 1\u00ba gennaio 1993, spinse molti costruttori a proporre molti dei propri modelli anche in versione catalizzata. Perci\u00f2 anche Renault, dopo aver anticipato tale tendenza con la \"19 1.7 cat.\", allarg\u00f2 il ventaglio delle proprie versioni \"verdi\" anche alla \"19 1.4\", che tuttavia continu\u00f2 per un po' di tempo ad essere proposta anche non catalizzata. Nello stesso periodo vennero introdotte le versioni \"Limited\", basate sull'allestimento TSE e dotate di serie del climatizzatore manuale.\nNel 1992 c'\u00e8 stato un sostanziale restyling: anteriormente i fari vennero ridisegnati ed assunsero un profilo pi\u00f9 tagliato nella zona interna, mentre apparve una vera e propria calandra tagliata in due dalla presenza dello stemma centrale della Renault. Posteriormente i fari posteriori cambiarono le grafiche e vennero uniti l'uno all'altro da un fascione in plastica rosso scuro, una soluzione piuttosto utilizzata in quegli anni. A differenza delle versioni con la guida a destra, le versioni con la guida a sinistra hanno avuto un cruscotto ridisegnato. Molte novit\u00e0 si ebbero sul fronte delle motorizzazioni: il 1.7 fu sostituito in entrambe le sue versioni (90 e 107 CV) da un nuovo 1.8 monoalbero imparentato con quello della versione 16v, ma di cilindrata differente (1794\u00a0cm\u00b3 anzich\u00e9 1764). Tale nuovo motore fu disponibile nelle potenze di 93 CV (per la \"19 RSi\" o \"19 1.8 SPI\") e di 110 CV (per la ricca versione \"Baccara\" o \"19 1.8 MPI\"). Contemporaneamente la versione 16v vide la propria potenza ridursi da 140 a 137 CV per via dell'arrivo del catalizzatore. All'estremit\u00e0 opposta della gamma, si ebbe anche in Italia l'arrivo del 1.2 Energy gi\u00e0 da tempo introdotto in Francia, e che con l'applicazione del catalizzatore scese da 60 a 58 CV. Infine, il catalizzatore venne montato anche nelle versioni diesel: a tale proposito, in occasione del restyling, le versioni turbodiesel vennero estese anche al nostro Paese, anche se l'avvento del catalizzatore ne ridusse la potenza da 95 a 90 CV. Quanto alla particolare versione cabriolet, essa rimase in listino con motori 1.8 da 93 CV e 110 CV e 1.8 16v da 137 CV. La motorizzazione intermedia non venne importata in Italia.\nNegli anni seguenti non vi furono aggiornamenti di sorta alla gamma della \"19\", che quindi si avvi\u00f2 lentamente verso il pensionamento: nel 1994 venne eliminato il motore 1.2 Energy, mentre il 1.8 monoalbero ad iniezione multipoint vide la propria potenza scendere da 110 a 107 CV.\nNel 1995 la \"19\" fu tolta di produzione, ma la sua commercializzazione continu\u00f2 in Italia fino ai primi mesi del 1996 mentre la cabriolet anche fino al 1997. Addirittura, nei Paesi dell'America Latina dove veniva anche prodotta, la \"19\" venne prodotta fino al 2000 e rimase a listino persino fino al 2001. Durante quest'ultimo anno furono prodotti soli 3.690 esemplari di \"Renault 19\".\nLa Renault 19 \u00e8 stata sostituita a partire dal 1995 dalla Renault M\u00e9gane di prima generazione, che ne condivideva parte della meccanica. La \"19 Cabriolet\" venne rimpiazzata dalla \"M\u00e9gane Cabriolet\".\nTabella riepilogativa.\nEcco di seguito una tabella riassuntiva delle varie motorizzazioni ed allestimenti che hanno equipaggiato la R19 nel corso della sua produzione:"}
{"id": "907697", "revid": "1005847", "url": "https://it.wikipedia.org/wiki?curid=907697", "title": "Gaetano Barbareschi", "text": "Biografia.\n\u00c8 stato, per il Partito Socialista Italiano, deputato dell'Assemblea Costituente e Ministro del lavoro nel governo presieduto da Ferruccio Parri, insediatosi il 21 giugno 1945, conservando la carica anche nel successivo governo De Gasperi I. Considerato tra i precursori dell'autonomia del Psi dal Pci e vicino alle posizioni di Saragat, si oppose tuttavia, assieme al compagno Sandro Pertini, alla scissione di Palazzo Barberini del gennaio 1947.\nDalla prima legislatura repubblicana \u00e8 stato ininterrottamente senatore fino alla morte, avvenuta durante i primi mesi della quarta legislatura.\nIn suo onore gli \u00e8 stata intitolata la rimessa di AMT di Cornigliano e una via nella Circoscrizione Centro-Ovest di Genova, nel quartiere di San Teodoro."}
{"id": "907698", "revid": "1610933", "url": "https://it.wikipedia.org/wiki?curid=907698", "title": "Cigno minore", "text": ""}
{"id": "907702", "revid": "599013", "url": "https://it.wikipedia.org/wiki?curid=907702", "title": "Nazg\u00f9l", "text": ""}
{"id": "907706", "revid": "253269", "url": "https://it.wikipedia.org/wiki?curid=907706", "title": "Freddie Prinze Jr.", "text": "Biografia.\nFiglio unico del conduttore televisivo Freddie Prinze e Katherine Elaine Cochran, cresce nel Nuovo Messico con la madre e la nonna dopo il suicidio del padre avvenuto quando aveva appena dieci mesi e perci\u00f2 crebbe senza una figura paterna accanto. Frequenta l'Albuquerque Children's Theater e successivamente si trasferisce a Los Angeles per realizzare il suo sogno di diventare attore. \u00c8 cattolico e parla spagnolo. Debutta nel 1996 nel film \"A Gillian, per il suo compleanno\" al fianco di Michelle Pfeiffer, seguito da \"La casa del s\u00ec\" con Parker Posey, successivamente recita negli horror giovanili \"So cosa hai fatto\" e \"Incubo finale\". \u00c8 famoso soprattutto per l'interpretazione di Zach Siler in \"Kiss Me\". Ha recitato a fianco della moglie in \"Scooby-Doo\" del 2002 e il seguito del 2004 interpretando Fred Jones.\nNel 2010 ha interpretato Cole Ortiz nella ottava stagione della serie televisiva \"24\". Anni dopo, nel 2014, ha dichiarato alla ABC: \"Ho fatto 24, \u00e8 stato terribile. Ho odiato ogni momento. Dopo aver finito, volevo solo abbandonare la carriera. Cos\u00ec, mi sono pi\u00f9 o meno fermato\". Dal 2010 al 2014 ha interpretato gli ultimi ruoli come attore in serie televisive di prestigio: nel 2010 Dennis Gogolack nella serie \"Psych\", nel 2012 Noah nel film per la TV \"Happy Valley\", nel 2013 come Leo Wingate negli episodi 4 e 5 della prima stagione de \"Le streghe dell'East End\" ed infine nel 2014 come Danny Beck nella serie \"Bones\" (stagione 9, episodi 16 e 17).\nWorld Wrestling Entertainment.\nPrinze \u00e8 un fan della World Wrestling Entertainment (WWE) e fu inquadrato tra il pubblico durante la cerimonia per la Hall of Fame del 2008 e nel corso di WrestleMania 24. Ha inoltre effettuato un cameo durante una puntata di \"The Dirt Sheet\", un programma in onda su internet presentato dai wrestler John Morrison e The Miz; ha inoltre creato un profilo ufficiale nella comunit\u00e0 di blog \"Fan Nation\" della WWE, dove scrive regolarmente. Il 28 luglio 2008 fu annunciato il suo ingresso tra gli scrittori creativi della WWE, da cui \u00e8 stato per\u00f2 in seguito allontanato dopo nemmeno un anno. Il 17 agosto ha partecipato alla puntata di \"Raw\" come ospite speciale: ricopr\u00ec il ruolo di \"general manager\" e nella stessa puntata fu colpito dal wrestler Randy Orton.\nVita privata.\nDal 1\u00ba settembre del 2002 \u00e8 sposato con l'attrice Sarah Michelle Gellar, con la quale ha anche interpretato alcuni film. Il 19 settembre 2009 \u00e8 diventato padre di una bambina di nome Charlotte Grace. Il 20 settembre 2012 ha avuto il suo secondo figlio, Rocky James Prinze.\nIl 7 giugno 2016 pubblica il suo primo libro di cucina intitolato \"Back to The Kitchen\". La prefazione del libro \u00e8 stata fatta dalla moglie Sarah e all'interno si trovano racconti e foto della loro famiglia.\nDoppiatori italiani.\nNelle versioni in lingua italiana dei suoi lavori, Freddie Prinze Jr. \u00e8 stato doppiato da:\nDa doppiatore \u00e8 sostituito da:"}
{"id": "907713", "revid": "729019", "url": "https://it.wikipedia.org/wiki?curid=907713", "title": "Contea di Jefferson (Florida)", "text": "La contea di Jefferson (in inglese Jefferson County) \u00e8 una contea della Florida, negli Stati Uniti. Il suo capoluogo amministrativo \u00e8 Monticello.\nGeografia fisica.\nLa contea ha un'area di 1.649 km\u00b2 di cui il 6,11% \u00e8 coperta d'acqua. Fa parte dell'Area Statistica Metropolitana di Tallahassee e confina con:\nStoria.\nLa Contea di Jefferson fu creata nel 1827 e prende il nome dal Thomas Jefferson che dal 1801 al 1809 fu il terzo presidente degli Stati Uniti."}
{"id": "907714", "revid": "1670527", "url": "https://it.wikipedia.org/wiki?curid=907714", "title": "Minoan Lines", "text": "Grimaldi Minoan Lines (fino al 2017 \"Minoan Lines\") \u00e8 una compagnia di navigazione italo-greca fondata nel 2017 in seguito all'entrata della Minoan Lines (fondata nel 1972) nel gruppo Grimaldi.\nStoria.\nMinoan Lines.\nLa Minoan Lines venne fondata nel 1972. La compagnia nei primi anni di servizio oper\u00f2 nelle acque interne greche con quattro unit\u00e0 navali che all'epoca erano tra le pi\u00f9 moderne nell'Adriatico e riusc\u00ec anche ad aprire una rotta internazionale che partiva dal porto di Ancona ed arrivava a Patrasso. Nei anni successivi la compagnia acquist\u00f3 ulteriori traghetti ed apr\u00ed collegamenti anche verso la Turchia, dal porto di Venezia e da quello di Trieste redendola cos\u00ec tra le compagnie pi\u00f9 forti dell'Adriatico.\nDeclino e fine dei servizi.\nNegli anni novanta la compagnia dovette rimodernare la flotta a causa dell'entrata della compagnia Superfast Ferries che impieg\u00f3 moderne navi che garantivano in 20 ore il collegamento Italia-Grecia. Nonostante ci\u00f2, la Minoan Lines fece un notevole investimento sulla propria flotta e riusc\u00ec ad uscire dal cosiddetto \"effetto Superfast\", che caus\u00f2 il fallimento di alcune compagnie che collegavano l'Italia alla Grecia. Nonostante questi investimenti per la Minoan Lines inizi\u00f3 un vero e proprio declino che comport\u00f2 la chiusura delle linee verso la Turchia e di quelle per i porti di Venezia e Trieste.\nGrimaldi Minoan Lines.\nGi\u00e0 nel 2001 la Grimaldi fece una partnership con la Minoan Lines per potenziare i collegamenti con la Grecia. Successivamente la Minoan decise di interrompere la partnership in quanto non aveva prodotto gli effetti sperati ed aveva portato la compagnia in perdita. Nel 2013 la Minoan Lines decise nuovamente di \"avvicinarsi\" alla Grimaldi ma senza nessun accordo. Quattro anni dopo, la Grimaldi si fece nuovamente avanti e decise di farla entrare nel proprio gruppo. Nel 2017, dopo 35 anni di attivit\u00e0, la compagnia ha smesso di servire ogni tratta nell'Adriatico tra Grecia e Italia. Da quell'anno la compagnia ha cambiato nome in Grimaldi Minoan Lines, oltre ad un cambio di livrea per le navi.\nFlotta.\nDel passato"}
{"id": "907724", "revid": "1318658", "url": "https://it.wikipedia.org/wiki?curid=907724", "title": "Toby Hemingway", "text": "Biografia.\nNato a Brighton, ha frequentato l\"Accademia delle Arti Drammatiche\" di New York. Ha ottenuto piccole parti nelle serie \"Summerland\" e \"Bones\".\nHa ottenuto una parte importante nel film \"The Covenant\" (2006) nel ruolo di Reid Garwin.\nL'attore vive a Los Angeles. \u00c8 anche apparso nel video musicale di Taylor Swift \"Mine\"."}
{"id": "907729", "revid": "125207900", "url": "https://it.wikipedia.org/wiki?curid=907729", "title": "Virgilio Tosi", "text": "Biografia.\nLe origini.\nIl giorno in cui l'Italia entra in guerra (10 giugno 1940), si impiega come apprendista-fatturista presso la sede milanese di una ditta tedesca che vende acciai. Continuer\u00e0 gli studi da solo. Alla fine del 1942, essendosi fatto notare a un convegno giovanile internazionale sul teatro, gli viene offerto di trasferirsi a Roma per lavorare presso l'appena istituito Ente Teatrale Italiano che gestisce teatri e compagnie teatrali di prosa. Si \u00e8 impegnato a non trascurare gli studi per ottenere, da privatista, la maturit\u00e0 classica, il che avverr\u00e0 nell'anno 1943, in condizioni avventurose, data la divisione dell'Italia per cause belliche.\nAlla fine della seconda guerra mondiale, terminato l'impegno con l'Ente Teatrale Italiano, durante gli studi universitari di filosofia, comincia a svolgere attivit\u00e0 di critico teatrale e cinematografico. Nel 1946 promuove la costituzione del Circolo del Teatro \u201cIl Diogene\u201d di cui diventa segretario: del comitato direttivo fanno parte anche Mario Apollonio, Paolo Grassi, Giorgio Strehler. L'anno successivo collabora alla nascita del Piccolo Teatro di Milano. La giunta comunale milanese lo nomina membro della prima Commissione direttiva tecnico-artistica del teatro, assieme a Grassi, Strehler e Apollonio.\nL'attivit\u00e0 di documentarista.\nNel frattempo i suoi interessi si rivolgono sempre pi\u00f9 al cinema. Socio fondatore della Cineteca Italiana di Milano, collabora allo sviluppo in Italia del movimento dei cineclub e, nel 1947, \u00e8 tra i promotori della costituzione della Federazione italiana dei circoli del cinema di cui sar\u00e0 uno dei dirigenti tra il 1949 e il 1952. Contemporaneamente inizia a partecipare come sceneggiatore ad alcuni film a soggetto: importante per il suo tirocinio professionale la collaborazione con Cesare Zavattini. Esordisce come regista di film documentari e, in seguito, decide di dedicarsi a questo lavoro, specializzandosi in particolare nel campo del film scientifico. Nello stesso tempo continua a svolgere attivit\u00e0 nel campo della critica e della saggistica cinematografica. Negli anni sessanta comincia a collaborare a vari programmi della Rai TV.\n\u00c8 stato consulente dell'UNESCO, dell'Istituto Luce, della Galleria nazionale d'arte moderna e contemporanea, presidente dell'International Scientific Film Association e dell'Associazione italiana di cinematografia scientifica, direttore di ricerche in campo audiovisivo per il C.N.R., il C.S.C. e per la Rai TV.\nHa svolto e svolge ricerche storiche sulle origini scientifiche della cinematografia e ricerche sperimentali per studiare il linguaggio delle immagini in movimento attraverso la registrazione dei movimenti oculari.\nDal 1976 ha insegnato al Centro sperimentale di cinematografia (Scuola nazionale di cinema) e ha tenuto seminari e conferenze in numerose universit\u00e0 e scuole di cinema in Italia e all'estero (Gran Bretagna, Francia, Messico e altri paesi d'Europa e dell'America Latina). Dal 1998 ha insegnato anche alla ZeLIG, Scuola per il documentario di Bolzano. Le materie principali d'insegnamento sono \u201cStoria e critica del cinema documentario\u201d e \u201cTecniche di realizzazione di cinema documentario e scientifico\u201d. Dal 2002 al 2004 \u00e8 stato professore a contratto all'Universit\u00e0 degli Studi di Roma \"La Sapienza\" per il corso di \u201cCinematografia documentaria\u201d. Dal 2012 collabora al sito \"ildocumentario.it\" con la pubblicazione di \"La rubrica di Virgilio\".\nIn occasione delle 31e Giornate del cinema muto di Pordenone ha ricevuto nel 2012 il premio internazionale Jean Mitry, destinato \"a coloro che si distinguono per il loro sforzo nella ricerca storiografica\" (presentazione video di Paolo Cherchi Usai, ."}
{"id": "907730", "revid": "767487", "url": "https://it.wikipedia.org/wiki?curid=907730", "title": "Indio, USA", "text": "Indio, USA \u00e8 un cortometraggio di Travis Peterson diretto nel 2004.\nTrama.\nIndio, \u00e8 una sacra reliquia di cui parla una vecchia leggenda americana , che si dice si trovi nel deserto della California, vicino ad una piccola cittadina e che abbia il potere di rivelare ci\u00f2 che accadr\u00e0 nel futuro, ma quello che vede Mary-Anne (Veronica Brown) non era come se lo immaginava. Cos\u00ec scappa dalla citt\u00e0 e rimane sola."}
{"id": "907732", "revid": "11497", "url": "https://it.wikipedia.org/wiki?curid=907732", "title": "Hare Krisna", "text": ""}
{"id": "907733", "revid": "92723", "url": "https://it.wikipedia.org/wiki?curid=907733", "title": "Cronologia degli astronauti per nazionalit\u00e0", "text": "La seguente tabella \u00e8 una cronologia degli astronauti per nazionalit\u00e0, dal primo volo sovietico cittadini di 39 diverse nazioni hanno volato nello spazio. Per ogni nazione \u00e8 riportato il primo astronauta, la prima missione e la data di lancio (in UTC).\nQuesta cronologia considera la nazionalit\u00e0 che l'astronauta aveva al momento del lancio ed \u00e8 aggiornata al 25 settembre 2019.\nAltri criteri.\nLa lista sopra per stabilire la nazionalit\u00e0 dell'astronauta si basa su quella al momento del lancio. Utilizzando differenti criteri si sarebbero potuti includere i seguenti astronauti:"}
{"id": "907734", "revid": "1543377", "url": "https://it.wikipedia.org/wiki?curid=907734", "title": "Legio I Isaura Sagittaria", "text": "La Legio I \"Isaura Sagittaria\" (\"isaura degli arcieri\") era una legione romana pseudocomitatense, attestata dalla fine del III secolo agli inizi del V secolo.\nIl ruolo della legione al momento della sua fondazione era quello di proteggere i territori della Isauria dagli attacchi delle popolazioni delle montagne vicine: le altre due legioni gemelle, la II e la III \"Isaura\" sono infatti attestate in questa zona. La I \"Isaura Sagittaria\" fu raccolta non oltre il regno dell'imperatore Diocleziano (284-305), anche se \u00e8 possibile che sia stata fondata da Probo (276-282), il quale nel 278.\nLa \"Notitia dignitatum\", un documento dell'inizio del V secolo, colloca la I sotto il comando del \"magister militum per Orientem\": tra la sua fondazione e gli inizi del V secolo deve essere quindi passata dalla difesa della frontiera al \"comitatus\" (\"esercito campale\") del \"magister militum\", raggiungendo il rango di pseudocomitatense.\nIl nome \"Sagittaria\" suggerisce che i legionari fossero usati anche come arcieri, cosa abbastanza inusuale nell'esercito romano."}
{"id": "907735", "revid": "287204", "url": "https://it.wikipedia.org/wiki?curid=907735", "title": "Contea di Polk (Georgia)", "text": "La contea di Polk, in inglese Polk County, \u00e8 una contea dello Stato della Georgia, negli Stati Uniti. La popolazione al censimento del 2000 era di 38.127 abitanti. Il capoluogo di contea \u00e8 Cedartown. Il nome le \u00e8 stato dato in onore al Presidente degli Stati Uniti James Knox Polk.\nGeografia fisica.\nLo United States Census Bureau certifica che l'estensione della contea \u00e8 di 808 km\u00b2, di cui 806 km\u00b2 composti da terra e i rimanenti 2 km\u00b2 composti di acqua.\nStoria.\nLa contea venne costituita il 20 dicembre 1851."}
{"id": "907736", "revid": "1305772", "url": "https://it.wikipedia.org/wiki?curid=907736", "title": "Kwanza", "text": ""}
{"id": "907737", "revid": "1433186", "url": "https://it.wikipedia.org/wiki?curid=907737", "title": "Rinc\u00f3n (Porto Rico)", "text": "Rinc\u00f3n \u00e8 una citt\u00e0 di Porto Rico situata sulla costa occidentale dell'isola. L'area comunale confina a nord e a est con Aguada e a sud con A\u00f1asco. \u00c8 bagnata a ovest dalle acque dello stretto della Mona, che collega l'oceano Atlantico al Mar dei Caraibi. Il comune, che fu fondato nel 1771, oggi conta una popolazione di quasi 15.000 abitanti ed \u00e8 suddiviso in 9 circoscrizioni (\"barrios\")."}
{"id": "907738", "revid": "729019", "url": "https://it.wikipedia.org/wiki?curid=907738", "title": "Homicide (wrestler)", "text": "Combatte in National Wrestling Alliance e Ring of Honor con lo pseudonimo Homicide; faceva parte, assieme ad Hernandez, Salinas, Konnan ed H\u00e9ctor Guerrero, della stable Latin American Exchange. Assieme ad Hernandez \u00e8 stato NWA World Tag Team Champion e TNA World Tag Team Champion, ha detenuto una volta anche il TNA X Division Championship e l'ROH World Championship, .\nTitoli e riconoscimenti.\nAssault Championship Wrestling\nBig Japan Pro Wrestling\nDoghouse Championship Wrestling\nEastern Pro Wrestling\nImpact Championship Wrestling\nInternational Wrestling Association\nInternational Wrestling Union\nJersey Championship Wrestling\nLong Island Wrestling Federation\nNew Horizon Pro Wrestling\nNWA Wildside\nPro Wrestling Unplugged\nUSA Pro Wrestling / USA Xtreme Wrestling\nFull Impact Pro\nJersey All Pro Wrestling\nPro Wrestling Guerrilla\nRing of Honor\nPro Wrestling Illustrated\nTotal Nonstop Action Wrestling\n\"Altri riconoscimenti\""}
{"id": "907741", "revid": "117325385", "url": "https://it.wikipedia.org/wiki?curid=907741", "title": "Zio Paperone e la guerra dei wendigo", "text": "La storia Zio Paperone e la guerra dei Wendigo (testo e disegni di Don Rosa, 1991) riprende la storia di Carl Barks \"Paperino nella terra degli indiani pigmei\". In questa storia vi \u00e8 un D.U.C.K. (Dedicated to Uncle Carl by Keno, dedicato a zio Carl da Keno, che \u00e8 un altro nome di Don Rosa)nella prima vignetta della prima tavola, su dei fiori in basso a sinistra, e un altro nella prima vignetta, della diciannovesima tavola, su una fascia di un pigmeo, in basso a sinistra.\nTrama.\nLa storia comincia con Paperone, Paperino e i nipotini, che si trovano nella foresta dello Zione in Ontario, dove vi \u00e8 una cartiera che inquina molto. Mentre loro stanno parlando sentono uno sparo e si precipitano a vedere cosa \u00e8 successo, e trovano degli operai della cartiera, che hanno sparato a vuoto per cercare di colpire i Wendigo, che da tempo tormentavano la pace lavorativa. Cos\u00ec, Paperone e i nipoti partono volontari per cercare i Wendigo (poich\u00e9 nessun dipendente di Paperone si era offerto volontario). Durante la notte accade per\u00f2 che Paperone viene rapito dai Pigmei, che si trovavano in terre da lui acquistate (vedi \"Zio Paperone e gli indiani pigmei\"); successivamente gli spiegano che la sua fabbrica ha distrutto la loro vita quotidiana, e allora Paperone decide di chiudere l'industria, ma i pigmei non si fidano pi\u00f9 di lui, e allora Paperone manda una lettera di chiusura al direttore della cartiera, che afferma la falsit\u00e0 della lettera. Cos\u00ec i pigmei, che hanno la capacit\u00e0 di parlare con tutti gli animali, radunano tutti quelli all'interno della foresta e partono all'attacco della cartiera, per\u00f2 loro non hanno intenzione di distruggerla poich\u00e9 l'hanno giurato e allora la cartiera viene distrutta da Paperone che apprende che salvare la natura, porta s\u00ec costi e guadagni minori, ma porta dei frutti che egli prima non amava e ora invece s\u00ec."}
{"id": "907749", "revid": "1305772", "url": "https://it.wikipedia.org/wiki?curid=907749", "title": "Dram", "text": ""}
{"id": "907753", "revid": "228587", "url": "https://it.wikipedia.org/wiki?curid=907753", "title": "Pat O'Connor", "text": ""}
{"id": "907756", "revid": "117014923", "url": "https://it.wikipedia.org/wiki?curid=907756", "title": "Harold Miller Null", "text": "Biografia.\nHarold Null (pi\u00f9 confidenzialmente chiamato dagli amici \"Brent\") nacque nel 1916 a Filadelfia, in Pennsylvania, nel seno di un'agiata famiglia originaria del New England.\nNegli anni della sua giovinezza intraprese studi di medicina, in seguito interrotti, e viaggi\u00f2 molto sia nel suo paese sia all'estero. Durante la guerra fu sul fronte orientale, in Asia, come ausiliario nei servizi sanitari e in seguito si impieg\u00f2 nel corpo diplomatico del suo paese. Soggiorn\u00f2 a lungo in Per\u00f9, in Nigeria, in Spagna e fotograf\u00f2 i luoghi visitati. \nLe foto di questo periodo, pur riflettendo un gusto raffinato e una completa padronanza tecnica, hanno ancora un carattere paesaggistico e una finalit\u00e0 prevalentemente documentaristica.\nLasci\u00f2 il servizio diplomatico nel 1955 e segu\u00ec un programma di studi classici a Roma, interessandosi anche alla pittura orientale.\nIn Italia ebbe modo di conoscere l'opera del pittore e incisore Giorgio Morandi, di cui apprezz\u00f2 soprattutto le nature morte, nelle quali \u00e8 evidente un'incessante ricerca formale, tesa quasi a raggiungere l'essenza degli oggetti rappresentati, attraverso la loro semplificazione geometrica. Morandi, al pari della pittura orientale, esercit\u00f2 una profondissima influenza su tutta la successiva opera fotografica di Null.\nNel 1956, su invito di alcuni amici, visit\u00f2 la Val Padana dove sarebbe poi tornato per diverse volte nei successivi 6 anni. Qui realizz\u00f2 una serie di fotografie che pi\u00f9 tardi sarebbero state raccolte nel libro \"RIVA DI PO\", con una presentazione scritta dal suo amico Riccardo Bacchelli.\nSegu\u00ec a Roma nel 1963 una mostra personale e nello stesso anno partecip\u00f2 all'esposizione di New York \"Photography in the Fine Arts IV\".\nNel 1965 a Verona fu pubblicato il volume \"Riva di Po\"; nello stesso periodo una sua mostra personale fu presentata da Renato Guttuso.\nNel 1967 partecip\u00f2 alla nuova edizione di \"Photography in the Fine Arts V\". Nello stesso anno visit\u00f2 l'Egitto e l'Algeria per realizzare servizi fotografici per conto della FAO e della ILO. \nNel 1971 viaggi\u00f2 in Sud America, Africa, Medio Oriente e Asia. \nIn seguito si stabil\u00ec in Umbria dove si dedic\u00f2 all'amministrazione di una piccola impresa agricola nei pressi di San Martino dei Colli, continuando per\u00f2 a lavorare come fotografo, seppur in modo pi\u00f9 discontinuo.\nNel 1988 a Perugia si tennero due mostre personali: una retrospettiva 1945-1970 e una a colori dal titolo \"Fiori... ma sempre fiori\".\nNel 1990 Ferrara ospit\u00f2 due mostre in contemporanea: \"Riva di Po\" a casa Cini e \"Vibrazioni\" al Palazzo dei Diamanti. Nel 2018 il Museo Civico di Foggia ospit\u00f2 la mostra \"Frammenti di Puglia\", in cui venne presentato un corpus di circa 40 foto di medio formato, scattate in Puglia e in gran parte inedite, che documentano l\u2019interesse e l\u2019amore del fotografo americano per questa regione.\nMor\u00ec nella sua casa di campagna a San Martino dei Colli, nel novembre del 1996.\nLe fotografie di Null sono state utilizzate per illustrare libri e sono apparse in molte riviste. Le sue opere sono presenti nelle collezioni permanenti del Museo d'Arte Moderna e del Metropolitan di New York, nei musei d'arte di Filadelfia e Cleveland e sono state acquistate da numerosi collezionisti privati.\nCaratteristiche dell'opera.\nLa vocazione artistica di Null si esprime nell'elezione di un campo di ricerca poco consueto, forse pi\u00f9 congeniale alla sensibilit\u00e0 e al gusto dei pittori minimalisti che a quelli dei fotografi suoi contemporanei: il suo obiettivo non cerca panorami maestosi n\u00e9 scorci suggestivi, rifugge anzi da ogni aspetto di grandiosit\u00e0, di imponenza o, comunque, di facile impatto e trascura spesso persino l'elemento umano.\n\"\"Fotografo contemplativo, statico, sempre elegante\" la cui \"musa non \u00e8 epica, ma lirica\" (Vittorio Sgarbi), Harold M. Null ama indagare la quieta presenza degli oggetti: \u00e8 \"ci\u00f2 che tutti vediamo ma raramente notiamo\" a catturare la sua attenzione.\nDelicato esploratore di microcosmi, scopre arcane simmetrie nel tessuto di una foglia intrappolata dal fango, rivela la grazia tenue di un ramo riflesso dall'acqua, indugia sull'inaspettata geometria dell'intrico della vegetazione, si sorprende della trasfigurazione di un filo d'erba operata dal ghiaccio.\nMa \u00e8 soprattutto nell'universo in miniatura degli oggetti sospesi e isolati nella nebbia, \u00e8 nelle rappresentazione di atmosfere rarefatte, immateriali e immemori della presenza dell'uomo che Null lascia trasparire tutto il suo \"trasognante epicureismo naturalistico, amante di rare e delicate solitudini\" (Riccardo Bacchelli).\nRiva di Po.\n\"Riva di Po\" \u00e8 un volume pubblicato nel 1965, in edizione bilingue, che raccoglie 56 fotografie in bianco e nero scattate lungo il Po nel periodo che va dal 1956 al 1961; Riccardo Bacchelli ne scrisse la prefazione. Una seconda edizione, con commento di Vittorio Sgarbi, fu realizzata nel 1987. Ogni fotografia \u00e8 accompagnata da un breve testo scritto dell'autore, sempre sobrio, misurato e, spesso, di tono intimistico. La traduzione in inglese del testo di Bacchelli e dei brevi commenti alle foto \u00e8 stata curata dallo stesso Null.\nL'opera di Null trova qui una felice sintesi di lirismo e perfezione formale che si manifesta in una serie di immagini che pi\u00f9 facilmente si penserebbero create da un antico calligrafo orientale piuttosto che da un fotografo del ventesimo secolo. \nScrive Vittorio Sgarbi: \"Harold Null \u00e8 il poeta cinese che si emoziona di fronte alla natura come se la vedesse per la prima volta, e subito la fa entrare nella poesia. (...) Null ha estratto al fiume l'anima pi\u00f9 delicata, misurata, dolce, assimilandolo talvolta alla pacata dolcezza di un lago... Su questo fiume occidentale Null ha posato uno sguardo di elettivo orientale.\"\""}
{"id": "907767", "revid": "1543377", "url": "https://it.wikipedia.org/wiki?curid=907767", "title": "Battle Club", "text": " \u00e8 un manga scritto e disegnato da Yuji Shiozaki nel 2004. In Italia \u00e8 stato pubblicato nel 2006, dalla casa editrice J-Pop. Una seconda serie, intitolata Battle Club 2nd Stage, \u00e8 uscita in Giappone dal 19 febbraio 2008 al 19 novembre 2009 e pubblicata in Italia sempre da J-Pop.\nSi tratta di un manga che punta soprattutto verso il genere d'azione ma con un tono scanzonato, lasciando ben risaltare agli occhi le curve delle ragazze protagoniste, secondo il principio del fanservice. Azione, commedia, autoironia e sesso si mischiano tra battute e parodie di altri manga.\nTrama.\nSaito Mokichi \u00e8 un giovane studente che sogna di fare il teppista ma viene sempre battuto. Per rafforzare il suo carattere e per diventare pi\u00f9 forte decide di iscriversi in una scuola frequentata da un gruppo di ragazze che praticano il wrestling. Saito incontra cos\u00ec Kaneda Tamako e Higuchi Ichiyo, due provocanti ragazze che lo stendono subito e lo ridicolizzano davanti agli altri studenti. Saito decide di rimanere nella scuola, inizia ad allenarsi con le ragazze, si innamora di Tamako e conosce anche il maestro delle ragazze, il misterioso Tondemon.\nRiferimenti ad altre opere.\n\"Battle Club\" presenta vari riferimenti ad altri manga, trasformati in parodia. Ad esempio, la famosa onda energetica Kamehameha di \"Dragon Ball\" viene riproposta e trasformata in \"Kamekameho\". Il maestro Tondemon ricorda e parodizza molti maestri presenti nei manga e negli anime che trattano di arti marziali."}
{"id": "907772", "revid": "599013", "url": "https://it.wikipedia.org/wiki?curid=907772", "title": "Csc", "text": ""}
{"id": "907781", "revid": "729019", "url": "https://it.wikipedia.org/wiki?curid=907781", "title": "Raven (wrestler)", "text": "\u00c8 un tre volte campione del mondo, avendo detenuto due volte l'ECW World Heavyweight Championship e una volta l'NWA World Heavyweight Championship. Ha inoltre vinto una volta il WCW United States Heavyweight Championship ed \u00e8 colui che ha vinto per pi\u00f9 volte il WWF/E Hardcore Championship, con 27 regni. \u00c8 stato poi il vincitore del King of the Mountain del 2005, a Slammiversary, nella Total Nonstop Action Wrestling. Tra Extreme Championship Wrestling, World Championship Wrestling, World Wrestling Federation/Entertainment e TNA, Levy ha collezionato 36 titoli. Nel 2003 ha anche lottato brevemente per la Ring of Honor.\n\u00c8 stato l'innovatore per numerose tipologie di gimmick match, come il \"Clockwork Orange House of Fun match\", il \"Raven's Rules match\" e l\"'Hangman's Horror match\". Lui, Justin Credible, Terry Funk, Crowbar e Jerry Lynn sono gli unici wrestler ad aver lottato per la ECW, WCW, WWF/E, TNA e ROH nel corso della loro carriera.\n\u00c8 membro del Mensa.\nCarriera.\nGli inizi (1988\u20131991).\nNel 1988, dopo essersi laureato presso l'University of Delaware, Levy debutt\u00f2 nel mondo del wrestling come Scott The Body, nella Continental Wrestling Association a Memphis, interpretando il boy-toy di Missy Hyatt, che lo utilizzava per s\u00e9 stessa e per favorire Eddie Gilbert. Dopo aver lasciato Memphis, Levy lott\u00f2 in Florida fino a quando non ebbe delle incomprensioni con i co-proprietari, Steve Keirn e Jack Glidden.\nSuccessivamente, Levy lavor\u00f2 brevemente per la All Star Wrestling di Vancouver; lott\u00f2 da face, riscuotendo grande successo fra il pubblico, ma fin\u00ec per lasciare in seguito a dei dissidi con Al Tomko, che preferiva puntare sui suoi figli, Todd (\"Rick Davis\") e Terry (\"The Frog\"). Da l\u00ec, si rec\u00f2 alla Pacific Northwest Wrestling (PNW) di Portland. Fu uno dei principali heel della federazione per la maggior parte dei suoi tre anni, vincendo tutti i titoli e rivaleggiando duramente con Steve Doll. In PNW, il suo manager fu Taylor Made. Dopo una breve pausa, torn\u00f2 nella federazione come face e iniziando un feud con il top heel The Grappler.\nA Levy fu data un'esposizione mediatica nazionale quando si trasfer\u00ec alla Global Wrestling Federation di Dallas. Lott\u00f2 col nome di \"Palm Beach Heart Throb\" Scott Anthony. Fece parte della fazione meglio nota come \"The Cartel\", sotto la direzione di un \"Boss\" senza nome. La GWF and\u00f2 in onda, in tutto il paese, su ESPN. Levy fece parte dell'announce team per gran parte del primo anno, rivelando un arguto senso dell'umorismo e considerevoli capacit\u00e0 al microfono.\nSmoky Mountain Wrestling (1991\u20131992).\nNel 1992, durante l'episodio del 28 marzo della Smoky Mountain Wrestling, il Commissioner Bob Armstrong annunci\u00f2 Scott Anthony come concorrente per l'SMW Heavyweight Title Tournament, ma la firma di Anthony per la World Championship Wrestling probabilmente imped\u00ec l'operazione. Anthony fu cos\u00ec sostituito nel torneo da Carl Stiles.\nWorld Championship Wrestling (1992\u20131993).\nOttenne la sua prima esposizione importante, da wrestler, nel 1992 lavorando per la World Championship Wrestling. Gareggi\u00f2 nella divisione light-heavyweight sotto il nome di Scott Flamingo, interpretando un surfista della Florida. Inizialmente ebbe come manager J.T. Southern, e conquist\u00f2 il WCW Light Heavyweight Championship (riconosciuto anche come la prima incarnazione del WCW Cruiserweight Championship), il 20 giugno 1992, sconfiggendo Brian Pillman a Beach Blast. Dopo il match, molti altri wrestler apprezzarono la qualit\u00e0 dell'esibizione. Il 5 luglio 1992, Brad Armstrong sconfisse Levy aggiudicandosi il Light Heavyweight Championship. Si alle\u00f2 con Diamond Dallas Page e Vinnie Vegas nella stable \"Diamond Exchange\". Ebbe faide con Pillman, Armstrong e Johnny B. Badd. Sconfisse Badd in un boxing match, a Clash of the Champions XXI, il 18 novembre 1992, via knock-out, dopo che DDP e Vegas avevano riempito il suo guantone con dell'acqua. Lasci\u00f2 la WCW nel febbraio 1993, in seguito a disaccordi con il booker Bill Watts.\nWorld Wrestling Federation (1993\u20131994).\nDopo aver lasciato la WCW, Levy pass\u00f2 alla World Wrestling Federation, interpretando Johnny Polo, un manager ricco e viziato che accompagnava Adam Bomb. Fu manager anche dei Quebecers, e li aiut\u00f2 nella conquista di ben tre regni da WWF Tag Team Champions. Lott\u00f2 sporadicamente, ma soprattutto lavor\u00f2 sia come commentatore che come co-conduttore di Radio WWF, oltre a lavorare come produttore associato per il Monday Night Raw. Lasci\u00f2 la federazione nel 1994.\nExtreme Championship Wrestling (1995\u20131997).\nIl 7 gennaio 1995, ormai arrivato a 104\u00a0kg, Levy debutt\u00f2 nella Extreme Championship Wrestling con il ring name Raven (un omaggio alla poesia di Edgar Allan Poe). Staccandosi drasticamente da quelle che erano state le sue vecchie gimmick, Levy inizi\u00f2 ad interpretare il ruolo di un depresso, sociopatico, misantropo nichilista dal guardaroba di ispirazione grunge. Levy cit\u00f2 il personaggio di Patrick Swayze, nel film \"Point Break - Punto di rottura\", come modello di ispirazione per Raven. Debutt\u00f2 con Stevie Richards, attaccando Tommy Dreamer e rivendicando la loro inimicizia fin da quando erano bambini al campo estivo. Raven e Dreamer furono protagonisti di una faida pluriennale condita da numerosi match. Per altro, Raven lo sconfisse a Tokyo, in Giappone, il 13 agosto 1996, conservando cos\u00ec il titolo.\nSuccessivamente ebbe una faida con The Sandman. Raven influenz\u00f2 sul serio il figlio di Sandman e lo convinse a seguire il suo culto, oltre che a schierarlo proprio contro suo padre. Ci\u00f2 port\u00f2 a numerosi match sanguinolenti, con la faida che culmin\u00f2 in un incontro, nell'ottobre 1996, in cui il figlio di Sandman interfer\u00ec per aiutare suo padre. Dopo il match, con i due riappacificatisi, Raven si port\u00f2 alle loro spalle e colp\u00ec Sandman prima con un Kendo Stick e poi schiacciandolo su un tavolo. Successivamente, anche Stevie Richards e Blue Meanie accorsero sul ring, recuperarono una grande croce di legno da sotto il ring, legarono Sandman, lo sollevarono e lo crocifissero. In quella stessa occasione, Kurt Angle era presente come ospite speciale (stava prendendo in considerazione l'idea di passare al wrestling). Sconvolto e inorridito dalla angle offensiva, abbandon\u00f2 la sua postazione e minacci\u00f2 una querela nel caso il suo nome fosse apparso nei crediti dell'evento. Levy venne fuori e si scus\u00f2 per le sue azioni. Ancora oggi, Levy sostiene che l'angle non \u00e8 stato un insulto a Ges\u00f9 Cristo, ma un insulto a Sandman, avendo utilizzato l'iconografia religiosa soltanto per esprimere arte. In un'intervista per il documentario \"Forever Hardcore\", Levy dichiar\u00f2 che la sua religiosit\u00e0 fu messa in discussione per via dell'accaduto, con molti lottatori ECW che credevano che Levy avesse deliberatamente usato la crocifissione come dichiarazione di anti-cristianit\u00e0. Levy fu costretto alle scuse da Paul Heyman per calmare le acque, anche se molti lottatori rinfacciarono a Raven il fatto di non aver utilizzato, per l'angle, una Stella di David al posto del crocifisso, ma Raven rispose che la Stella non avrebbe avuto lo stesso impatto filosofico sulla folla, e che sarebbe stato ridicolo veder uscire fuori dall'arena Sandman mentre rotolava.\nRaven domin\u00f2 l'ECW per tutto il 1995-1996, godendosi due regni da ECW World Heavyweight Champion. Il suo gruppo di seguaci divenne noto come Raven's Nest. Durante il suo primo stint in ECW, Raven difese con successo l'ECW World Heavyweight Title contro i veterani Terry Gordy e \"Dr. Death\" Steve Williams, tra gli altri. Regal\u00f2 la sua prima sconfitta, in un single match, a Dr. Death dopo anni d'imbattibilit\u00e0 negli U.S.A. Il suo feud con Tommy Dreamer inizi\u00f2 al suo debutto e, dopo la rivalit\u00e0 con Sandman, prosegu\u00ec per i successivi due anni fino a culminare a Wrestlepalooza, il 6 giugno 1997, in un \"Loser Leaves ECW match\" che Dreamer riusc\u00ec a vincere. Raven, allora, pass\u00f2 alla World Championship Wrestling.\nRitorno in WCW (1997\u20131999).\nIl 30 giugno 1997, Levy ritorn\u00f2 nella WCW con il personaggio di Raven. Fu visto seduto in prima fila a Nitro, dove i commentatori lo identificarono come \"un uomo che \u00e8 stato campione di altre federazioni\"; il marchio ECW non fu mai menzionato. Il 21 agosto 1997, a Clash of the Champions XXXV, Raven sconfisse Stevie Richards in un \"unsanctioned\" match, prima di prendere posto in prima fila. La storyline prevedeva che Raven apparisse spesso in prima fila, mentre lentamente andava creando quella stable che sarebbe diventata nota come il Flock. Raven era un free agent, prima di firmare ufficialmente un contratto con il WCW Commissioner James J. Dillon, che stabiliva che poteva lottare solo quando voleva e sotto le sue regole. Il Flock era una stable di disadattati proprio come il Raven's Nest della ECW. Con il Flock, tuttavia, Raven fu molto pi\u00f9 autoritario, e ci\u00f2 port\u00f2 a numerosi dissensi e frequenti ribellioni. I match del gruppo si svolsero secondo le regole di Raven, e ci\u00f2 significava niente squalifiche, uso lecito di armi, doppio teaming e continue interferenze.\nIl 23 novembre 1997, a World War 3, Raven conobbe Scotty Riggs nel corso di un match, e quest'ultimo fin\u00ec per unirsi al Flock. Con l'aiuto del Flock, Raven vinse il WCW United States Heavyweight Championship e il WCW World Tag Team Championship in coppia con Perry Saturn. Il primo regno dur\u00f2 solo un giorno, dato che Raven aveva sconfitto Diamond Dallas Page, a Spring Stampede, per poi essere sconfitto la notte successiva da Bill Goldberg, al Monday Nitro. Raven incolp\u00f2 Saturn per aver perso la cintura. Questo port\u00f2 ad una serie di incontri che culminarono in un match a Fall Brawl, dove in caso di sconfitta di Raven, il Flock si sarebbe sciolto. Saturn vinse con l'aiuto di Kidman, stanco anche lui degli abusi di Raven. Senza il Flock, Raven inizi\u00f2 una serie di deprimenti interviste e si tir\u00f2 fuori da diversi match. Ad ottobre, ad Halloween Havoc, Raven si rifiut\u00f2 di lottare contro Chris Jericho per il WCW Television Championship, ma alla fine fu convinto a tornare sul ring. Perse l'incontro, e spar\u00ec fino al 1999.\nSi alle\u00f2 a Vampiro e agli Insane Clown Posse, formando brevemente la stable nota come The Dead Pool. In un meeting organizzato nel backstage, nell'Agosto 1999, che coinvolse tutti i wrestler sotto contratto con la WCW, Eric Bischoff offr\u00ec la possibilit\u00e0 a chiunque di poter rescindere il proprio contratto. Levy fu l'unico ad alzarsi e ad uscire, non pi\u00f9 soddisfatto del lavoro della direzione creativa della WCW. A Levy fu concesso lo svincolamento e dunque abbandon\u00f2 la federazione.\nRitorno in ECW (1999\u20132000).\nCome condizione per aver lasciato la WCW, a Levy non fu permesso di passare direttamente alla World Wrestling Federation per via di una clausola di non concorrenza inclusa nel suo contratto. Non gli rest\u00f2 che rifirmare per la ECW siglando un contratto di un anno, il 25 agosto 1999. Raven ritorn\u00f2 alla grande, al debutto della ECW su TNN, vincendo il tag team title dai Dudley Boyz, in coppia con Tommy Dreamer, il 26 agosto 1999. Sebbene riluttante come tag team, Raven e Dreamer regnarono per diversi mesi. Quando persero le cinture, i due feudarono brevemente. Raven e Mike Awesome conquistarono il tag team title da Tanaka e Dreamer, il 4 marzo 2000, solo per perderlo appena una settimana dopo in favore degli Impact Players, a Living Dangerously. Cyberslam 2000 fu l'ultima apparizione di Raven con Francine, alleatasi a Justin Credible quella sera stessa. Il suo ultimo match televisivo fu contro Scotty Anton, e ne usc\u00ec sconfitto. Poco tempo dopo, si trasfer\u00ec alla WWF.\nRitorno in WWF/E (2000\u20132003).\nLevy ritorn\u00f2 nella WWF, come Raven, nel 2000 a Unforgiven, quando interfer\u00ec nello Strap match tra Tazz e Jerry Lawler, colpendo quest'ultimo con un DDT. Il suo precedente stint in WWF, nei panni di Johnny Polo, fu ignorato dalla federazione. Inizi\u00f2 a lottare in coppia con Tazz prima della loro separazione. Il 22 dicembre 2000, a Chattanooga, sconfisse Steve Blackman per il WWE Hardcore Championship. A WrestleMania X-Seven, lott\u00f2 nel suo unico WrestleMania match perdendo l'Hardcore Championship in favore di Kane, in un Triple Threat match che includeva anche Big Show. A Backlash, fu sconfitto dal nuovo Hardcore Champion Rhyno in un hardcore match valido per il titolo.\nQuando inizi\u00f2 la storia dell'Invasion, si ritrov\u00f2 nella WCW/ECW Alliance. In questo periodo, diretto da Terri Runnels, la sua storyline pi\u00f9 importante fu distruggere l'amore feticista di Perry Saturn per una scopa. Inizi\u00f2 anche a collaborare con Justin Credible, alla fine di luglio 2001. Fino alla fine di quell'anno, Raven non appar\u00ec pi\u00f9 nei programmi WWE, anche in seguito alla sconfitta dell'Alliance nel \"Winner Take All\" match di Survivor Series.\nNel marzo 2002, all'annuncio del WWE Brand Extension, Raven a causa della draft lottery, fu dirottato a Raw. Nel finale di SmackDown! precedente alla scissione, sconfisse Maven laurandosi ancora una volta Hardcore Champion, e portando cos\u00ec il titolo a Raw. Proprio quel luned\u00ec, perse la cintura in favore di Bubba Ray Dudley. In quel periodo, Levy decise per qualche tempo di vestire i panni di annunciatore, e si ritrov\u00f2 dunque a commentare Sunday Night Heat ed Excess. Dopo un paio di mesi, riprese la sua carriera di wrestler a Raw, ma lo stint non dur\u00f2 a lungo. Infatti il 24 giugno 2002 fu bandito da Raw dopo aver perso un match contro Tommy Dreamer. Raven fu cos\u00ec costretto a trascorrere il resto dell'anno a Heat. A Levy fu permesso di sviluppare una storyline legata ai sette peccati capitali, ispirata al film Seven, con Raven che avrebbe utilizzato Heat come il suo parco giochi. Tuttavia l'angle fu abortita di l\u00ec a poco. Nonostante il suo ritorno a Raw, disput\u00f2 soltanto un match (perdendo contro Jeff Hardy la qualificazione alla Royal Rumble) prima di essere svincolato dalla WWE la settimana successiva, il 20 gennaio 2003.\nTotal Nonstop Action Wrestling.\nGathering (2003\u20132004).\nLa maggiore visibilit\u00e0, dopo la partenza dalla WWE, Levy la ottenne nella Total Nonstop Action Wrestling (a quel tempo NWA-TNA), e in Europa nella Frontier Wrestling Alliance, dove ripristin\u00f2 la sua gimmick grunge originale. Quel'anno apparve anche nella Ring of Honor, combattendo contro Cm Punk in uno dei feud pi\u00f9 famosi della federazione, che si basava sulla scontro ideologico tra lo stile di vita straight edge di Punk e quello estremo di Levy (con abuso di droghe e alcool) al culmine della sua carriera, alla fine degli anni novanta.\nRaven debutt\u00f2 nella TNA il 22 gennaio 2003, appena due giorni dopo essersi liberato della WWE, attaccando e colpendo con la sua finisher Jeff Jarrett, rubandogli l'NWA World Heavyweight Championship. Raven intraprese poi una lunga storyline nella quale sosteneva che la vittoria dell'NWA World Heavyweight Title era scritta nel suo destino. Raven inizi\u00f2 a turbare psicologicamente l'intero roster, prima di ritrovarsi faccia a faccia con Jarrett nel suo primo assalto all'NWA World Heavyweight title, perdendo.\nIl 17 settembre 2003, Raven tagli\u00f2 i suoi tradizionali capelli lunghi dopo essere stato sconfitto da Shane Douglas in un hair vs hair match, per via della sorprendente interferenza di Vampiro. Successivamente, Raven form\u00f2 una stable conosciuta come Gathering, che includeva il suo vecchio rivale Cm Punk, Julio Dinero e Alexis Laree, anche se tempo dopo finirono per tradirlo. Disput\u00f2 e vinse numerosi match contro vecchi amici e colleghi della ECW come New Jack, Perry Saturn, Mikey Whipwreck e Justin Credible. Pi\u00f9 tardi, nel corso di quello stesso anno, queste superstar si riunirono nella stable nota come Sports Entertainment Xtreme. Nel 2003, Raven feud\u00f2 con James Mitchell e i Disciples of the New Church. Raven li sconfisse uno dopo l'altro, grazie soprattutto all'aiuto del Gathering. Concluse con successo il suo feud con Mitchell in un Last man standing match. Ci\u00f2 port\u00f2 ad una lunga striscia di vittorie e al tentativo di Raven di compiere il suo destino. Nel 2004, collabor\u00f2 con Sandman per combattere il Gathering che, grazie all'interferenza di James Mitchell, riusc\u00ec ad avere la meglio. Allora Raven si avvalse della collaborazione di Terry Funk, e finalmente riusc\u00ec a sconfiggere la sua vecchia stable, nonostante James Mitchell avesse tentato ancora una volta di interferire nella contesa.\nSempre nel 2004, il vecchio amico di Raven, Sabu, ritorn\u00f2 in TNA. I due, riuniti in coppia, affrontarono e sconfissero per l'ultima volta il Gathering. Successivamente, Raven e Sabu feudarono con Abyss e \"The Alpha Male\" Monty Brown. Abyss e Brown infierirono svariate volte su Sabu, quando questi si ritrovava senza l'appoggio di Raven. Alla fine i due entrarono in conflitto e, il 4 agosto, in un No Holds Barred match disputarono la loro resa dei conti e Raven ne usc\u00ec vittorioso.\nNWA World Heavyweight Champion (2005\u20132006).\nIl 19 giugno 2005, Raven divenne face e conquist\u00f2 l'NWA World Heavyweight Championship a Slammiversary, dopo aver sconfitto AJ Styles, Abyss, Sean Waltman e Monty Brown nel King of the Mountain match. Difese con successo due volte il titolo, nel corso dei mesi successivi, prima da Abyss a No Surrender e poi da Rhino ad Unbreakable. Contro Rhyno, mostr\u00f2 il meglio del suo repertorio maturato nel corso degli anni in ECW e in WCW. In quell'occasione non solo sconfisse Rhyno, ma colp\u00ec Jeff Jarrett con il suo DDT, assistito da Jeff Hardy a bordo ring. Disput\u00f2 anche un tag team match con Sabu proprio contro Jeff Jarrett e Rhyno.\nIl 15 settembre, Raven perse il titolo NWA in favore di Jeff Jarrett, in Canada, nel corso dello special event della Border City Wrestling. Gli America's Most Wanted (\"Wildcat\" Chris Harris e \"Cowboy\" James Storm) avevano interferito nella contesa aiutando Jarrett. Spike TV, che aveva divorziato dalla WWE e aveva iniziato a trasmettere Impact!, ritenne opportuno consegnare la cintura ad un wrestler pi\u00f9 carismatico, appunto Jarrett. Tutto ci\u00f2 port\u00f2 ad una faida tra Raven e Larry Zbysko, che l'ostacolava per impedirgli di ottenere una title shot. Quest'ultimo si avvalse della collaborazione di PJ Polaco e Chris K. Il feud culmin\u00f2 in un match a Final Resolution, dove Raven affront\u00f2 Sean Waltman con la clausola che in caso di sconfitta avrebbe dovuto lasciare la TNA. Raven perse il match e fu costretto allo stop.\nRaven ritorn\u00f2 nella TNA il 23 aprile 2006 a Lockdown, riprendendo il suo feud con Zbyszko. La resa dei conti si disput\u00f2 a Victory Road in un Hair vs hair match che Raven riusc\u00ec ad aggiudicarsi. Da allora, continu\u00f2 a lottare sporadicamente a causa di alcuni problemi alla tiroide.\nSerotonin (2006\u20132008).\nIl suo ultimo grande angle lo coinvolse in una faida a tre con Abyss e Brother Runt. Successivamente inizi\u00f2 ad apparire sporadicamente negli show televisivi e nel frattempo si and\u00f2 formando un'alleanza tra Kazarian, Johnny Devine e Matt Bentley: dopo Genesis, Raven si rivel\u00f2 essere il loro leader. Questa stable divenne nota come Serotonin. La direzione di questa stable era difficile da inquadrare, anche soprattutto per via delle numerose sconfitte patite. In pi\u00f9 di un'occasione Raven pun\u00ec i suoi adepti per le sconfitte rimediate, accanendosi soprattutto su Kazarian. Dopo una lunga pausa, Raven torn\u00f2 sul ring perdendo prima contro Cristopher Daniels in un First Blood match e poi contro Chris Harris, anche a causa del tradimento di Kazarian. In un episodio di Impact!, Raven si vendic\u00f2 di Kazarian attaccandolo alle spalle con una mazza da kendo. Il 19 luglio a Impact!, Raven e il resto della Serotonin furono sconfitti dalla Triple X.\nRaven vinse un House of Fun match nell'episodio del 9 agosto di Impact! insieme a Robert Roode e James Storm contro Chris Harris, Rhyno e Kazarian. La resa dei conti con Kazarian si disput\u00f2 ad Hard Justice, dove Kazarian vinse nonostante le interferenze della Serotonin. Successivamente lanci\u00f2 una sfida ad Abyss e Rhyno per Bound for Glory, ma a spuntarla fu Abyss. Nel mese di novembre la stable si sciolse e, a Turning Point, Raven sostitu\u00ec Rhyno e, insieme ad Abyss, sconfissero Black Reign e Rellik.\nPoco tempo dopo Raven fu svincolato anche dalla TNA e il suo profilo fu rimosso dal roster il 7 marzo 2008.\nAlleanza con Dr. Stevie (2009\u20132010).\nDopo un'assenza di pi\u00f9 di un anno, Raven sorprese i fan tornando alla TNA il 28 maggio 2009. Ritorn\u00f2 come heel, attaccando Abyss con una maza da kendo e assistito da Stevie Richards. I due si allearono poi a Daffney. Il 18 giugno, ad Impact!, vinse un Clockwork Orange House of Fun match contro Jethro Holiday. A Slammiversary, Abyss e Taylor Wilde sconfissero Raven e Daffney nel primo mixed tag team Monster's Ball match. Dopo il pay-per-view, il nome di Raven fu rimosso dal sito della TNA.\nIl 12 novembre 2009 a Impact!, Raven ritorn\u00f2 in TNA attaccando Abyss e lanciando una palla di fuoco sul volto di Mick Foley, schierandosi ancora una volta con Dr. Stevie e Daffney. A Final Resolution, Abyss e Foley sconfissero Stevie e Raven in un \"Foley's Funhouse\" tag team match. Il 4 gennaio, Raven collabor\u00f2 con Dr. Stevie in un number one contender's tag team match, dove furono sconfitto da Matt Morgan ed Hernandez. Il 18 febbraio, salv\u00f2 Eric Bischoff dalle grinfie di Abyss, con l'aiuto di Rhyno, Homicide, Tomko e Desmond Wolfe.\nEV 2.0 (2010\u20132011).\nRaven torna in televisione quattro mesi pi\u00f9 tardi, il 24 giugno ad Impact!, dando l'idea di un turn face, apparendo nella Impact! Zone accanto a Stevie Richards e Tommy Dreamer. La settimana successiva, ai tre si unisce anche Rynho. Il 15 luglio, Raven, Dreamer, Richards, Rhyno, Brother Devon, Pat Kenney e Al Snow, guidati da Mick Foley, si alleano con il TNA World Heavyweight Champion Rob Van Dam, attaccando Abyss e il resto dello spogliatoio TNA. La settimana successiva, il presidente della TNA Dixie Carter concede agli ex ECW di riunirsi in pay-per-view a Hardcore Justice: The Last Stand, per celebrare l'hardcore wrestling. Il 29 luglio, Raven riaccende il suo feud storico con Dreamer, tradendolo e colpendolo con un DDT su una sedia, dopo un match contro Abyss. La settimana successiva, Raven spiega il suo turn dicendo di non aver dimenticato come Dreamer gli avesse \"soffiato\" via, e poi sposato, la sua ragazza Beulah McGillicutty, che lo aveva tradito nel 1996 proprio durante il suo primissimo feud con Dreamer. L'8 agosto, ad Hardcore Justice, Raven sconfigge Dreamer in un \"Final Showdown\" match arbitrato da Mick Foley. Nella successiva puntata di Impact!, gli ex ECW, meglio conosciuti collettivamente come Extreme, Version 2.0 (EV 2.0), vengono aggrediti da A.J. Styles, Kazarian, Robert Roode, James Storm, Douglas Williams e Matt Morgan della stable \"Fortune\" di Ric Flair, che pensava non fossero meritevoli di lottare in TNA, generando cos\u00ec un nuovo face turn per Raven. A Bound for Glory, Raven, Dreamer, Rhyno, Richards e Sabu sconfiggono i membri del Fortune, A.J. Styles, Kazarian, Morgan, Roode e Storm in un Lethal Lockdown match. A Turning Point, gli EV 2.0 fronteggiano il Fortune in un ten man tag team match, dove ogni membro degli EV 2.0 ha messo la propria carriera in TNA in palio. Alla fine, gli EV 2.0 perdono il match e Sabu viene svincolato dalla TNA. Due settimane dopo, ad Impact!, Raven \u00e8 costretto a mettere il suo futuro in TNA in palio, in un match contro il TNA World Heavyweight Champion Jeff Hardy. Hardy vince l'incontro, e cos\u00ec Raven viene licenziato. Raven disputa il suo ultimo match per la compagnia, il 12 novembre 2010, sconfiggendo il TNA Television Champion A.J. Styles in un match non titolato.\nCircuito indipendente (2008\u20132011).\nNel 2008, Raven pass\u00f2 alla Juggalo Championship Wrestling per la Season 2 di Slam TV!. Nel main event della seconda puntata, il JCW Heavyweight Champion Coporal Robinson mise il suo titolo in palio contro Sexy Slim Goody. Durante il match l'arena si oscur\u00f2, e al ritorno delle luci Raven appar\u00ec sul ring per colpire Robinson col suo Evenflow DDT, prima di rubargli la cintura. Nel terzo episodio, Raven introdusse Sexy Slim Goody come suo alleato. Quando Robinson corse sul ring per riprendersi la cintura, Sexy Slim Goody (kayfabe) lo blocc\u00f2 colpendolo con una sedia, e Raven inizi\u00f2 a radergli i capelli. A quel punto intervenne Sabu che mise in fuga Raven. Le due coppie si affrontarono in un tag team match nell'episodio successivo, con Raven ancora costretto alla fuga da Sabu. A Bloodymania II, Raven fu sconfitto da Robinson in un \"Loser leaves JCW\" Ladder match. Tuttavia, Raven torn\u00f2 nella federazione a Bloodymania III, perdendo contro Sabu in un Raven's Rules match.\nLevy fu campione dei pesi massimi della CWA Pro Wrestling, una federazione indipendente con sede a Orangeburg, South Carolina, dal 15 marzo fino all'8 agosto 2008. Conquist\u00f2 la cintura, sconfiggendo Timber a Charlotte, North Carolina. Fu privato del titolo dopo aver saltato diversi show, non essendo in grado dunque di difendere la cintura. Levy prese parte anche agli show della Russia's Indipendent Wrestling Federation, duellando con Joe Legend. Dall'11 al 18 aprile del 2008, Raven si esib\u00ec in quattro eventi della Australasian Wrestling Federation, tra Australia e Nuova Zelanda. Organizz\u00f2 anche dei seminari di wrestling a Minto, Blakeview e Wellington. L'11 aprile, Levy prese parte all'AWF Explosion tour, dove la cintura della federazione venne messa in palio. Raven conquist\u00f2 il titolo, perdendolo per\u00f2 in favore di TNT, il 18 aprile a Palmerston North, in Nuova Zelanda. Il 2 agosto 2009, Raven sconfisse il campione in carica Preston Quinn, aggiudicandosi il Vanguard Championship Wrestling World Heavyweight Title, a Norfolk. Dopo il match, Raven ebbe uno scambio di battute con Zbyszko, e lo sfid\u00f2 a trovare un avversario da opporgli per il VCW World Title. La WFX Wrestling conferm\u00f2 la partecipazione di Raven al Conflict Of Interest To The Extreme.\nNel gennaio 2010, Raven si rec\u00f2 nel Nuovo Galles del Sud, in Australia, e sfid\u00f2 l'ACWA Australian Heavyweight Champion Shane O'Riley in un match valido per il titolo, perdendo. La sera successiva, Raven sconfisse Shadow Phoenix nel main event.\nDopo lo svincolo da parte della TNA, Levy ha firmato un contratto col la federazione italiana Nu-Wrestling Evolution. Debutta il 2 gennaio 2011, battendo Black Pearl. In seguito vince un torneo per determinare il primo sfidante per il NWE Heavyweight Championship. Il 1\u00ba febbraio batte poi Mr. Kennedy diventando il nuovo NWE Heavyweight Champion."}
{"id": "907786", "revid": "834", "url": "https://it.wikipedia.org/wiki?curid=907786", "title": "Lev", "text": ""}
{"id": "907788", "revid": "287204", "url": "https://it.wikipedia.org/wiki?curid=907788", "title": "Real", "text": "Il termine real (in italiano contrazione di \"reale\", \"regale\") pu\u00f2 assumere diversi significati in diverse lingue:"}
{"id": "907790", "revid": "26630", "url": "https://it.wikipedia.org/wiki?curid=907790", "title": "Proboscide", "text": "Proboscide \u00e8 il nome che viene dato ad ogni protuberanza del capo di un animale usata per raggiungere il cibo, ad esempio l'organo tubolare (detto anche spirotromba o spiritromba) con la funzione di suggere o assumere cibo da parte di numerosi invertebrati come le farfalle e le mosche. Inoltre la proboscide \u00e8 il caratteristico organo prensile posseduto dagli elefanti ed altri animali come il tapiro e l'elefante marino.\nDescrizione e caratteristiche.\nLa proboscide degli elefanti pu\u00f2 arrivare a pesare pi\u00f9 di 100 kg. Essa contiene oltre 150.000 muscoli ripartiti in 40.000 fasci circolari e longitudinali, il che conferisce a questo organo una mobilit\u00e0 eccezionale in tutte le direzioni.\nUso.\nEssa serve loro come un arto supplementare e viene usata per raccogliere il cibo e portarlo alla bocca. Ma non \u00e8 questo l'unico uso che gli elefanti fanno di questa loro lunga escrescenza. Essa viene usata per attingere l'acqua che poi viene portata alla bocca per essere bevuta, ma serve anche per irrorare la loro pelle nelle giornate caldissime trascorse nella savana. Gli elefanti indiani, che vengono utilizzati per il lavoro, utilizzano la proboscide nel compimento della loro attivit\u00e0 lavorativa."}
{"id": "907798", "revid": "92723", "url": "https://it.wikipedia.org/wiki?curid=907798", "title": "Eriobotrya japonica", "text": "Eriobotrya japonica (Thunb. Lindl. 1821) \u00e8 un albero da frutto appartenente alla famiglia delle Rosacee e al genere \"Eriobotrya\", coltivata a scopo ornamentale e per il suo frutto conosciuto prevalentemente con il nome volgare di nespolo del Giappone. Non va confuso con la nespola comune o germanica, di pi\u00f9 antica coltivazione in Europa, che \u00e8 invece il frutto di un'altra rosacea, botanicamente nota come nespolo comune, \"Mespilus germanica\", oggi raramente coltivata e commercializzata.\nOrigine.\nSi ritiene che il nespolo del Giappone sia originario della Cina, dove il frutto prende il nome di \"pipa\" o \"pipa guo\", cio\u00e8 frutto del pipa, in riferimento allo strumento musicale tradizionale, del quale, appunto, ricorda la forma. In Cina \u00e8 presente una notevole gamma di variet\u00e0, in tutte le taglie, anche a frutto piccolo ed a minore interesse commerciale. In giapponese il frutto \u00e8 chiamato \"biwa\" ed \u00e8 qui che ha ricevuto la maggior attenzione colturale gi\u00e0 in epoca precedente al contatto con l'Europa, con la selezione di diverse variet\u00e0 che sono di norma a frutto pi\u00f9 grande di quelle selvatiche cinesi. Queste ultime di norma sono a polpa pi\u00f9 compatta, mentre quelle giapponesi sono a polpa pi\u00f9 acquosa.\nIl frutto inizi\u00f2 la diffusione in Europa all'inizio del 1800, il primo esemplare fu impiantato nel giardino Botanico di Parigi nel 1784, e in seguito, ai Kew Gardens di Londra nel 1787.\nDescrizione.\nIl nespolo del Giappone \u00e8 un albero di medie dimensioni, fino ad 8-10 metri di altezza ed altrettanto in larghezza, che normalmente \u00e8 coltivato a dimensioni pi\u00f9 modeste.\nL'albero \u00e8 latifoglie e sempreverde, le foglie sono molto grandi (lunghezza fino a 25\u00a0cm, larghezza fino 10\u00a0cm), di consistenza molto robusta, simile al cartone, con superficie dorsale colore verde carico, lucide, mentre al verso sono colore verde pallido, biancastro e fortemente pelose.\nLa pelosit\u00e0 riguarda tutte le parti giovani e non lignificate della pianta.\nI frutti del nespolo del Giappone sono delle drupe di colore giallastro chiaro, giallo o arancione, e sono immediatamente eduli. Essi contengono dagli uno ai quattro grossi semi che sono in peso una parte considerevole del frutto.\nla maturazione avviene in maggio-giugno, mentre la fioritura si ha in dicembre-gennaio.\nColtivazione.\nLa fioritura avviene in inverno, perci\u00f2 la produzione dei frutti si ha prevalentemente nell'Italia meridionale e lungo la costa tirrenica fino alla Liguria, Turchia, Cipro, Spagna e Portogallo e in altri territori con clima mite, dove le api possono impollinare, sebbene l'albero resista al freddo e sia coltivato anche al nord, come il corbezzolo.\nIl fatto che l'albero assuma un portamento tondeggiante ed i frutti siano portati all'estremit\u00e0 dei rami rende problematica la raccolta; di norma la conduzione sul terreno e la potatura inducono un portamento seminano o a spalliera che favorisce la raccolta.\nAddirittura nelle Filippine i nespoli del Giappone sono coltivati a bassa siepe, (non pi\u00f9 di due metri di altezza) per evitare i danni recati dai tifoni; essendo infatti una pianta sempreverde con foglie grandi e rigide \u00e8 soggetta a danni se sottoposta a venti violenti, o al carico della neve in climi rigidi.\nPer la riproduzione per seme, i semi devono essere immediatamente seminati, dato che perdono rapidamente la propria germinabilit\u00e0, disidratandosi. Con i semi \u00e8 possibile fare un liquore analogo al nocino, il nespolino. I semi del nespolo del Giappone contengono comunque piccole quantit\u00e0 di acido cianidrico (cianuro). i frutti sono dissetanti e rinfrescanti.\nPomologia commerciale.\nI frutti del nespolo del Giappone hanno in conseguenza della loro maturazione molto precoce (maggio in alcune regioni) la condizione di interessare un periodo di tempo in cui i frutti a conservazione invernale sono in esaurimento, mentre quelli a maturazione estiva non sono ancora maturi e/o non sono presenti a condizioni economiche.\nQuesto fatto, ed il desiderio di anticiparne ancora la vendita per sfruttare al massimo il costo elevato per carenza di concorrenza, porta spesso a raccoglierli e commercializzarli in fase quasi immatura, fatto questo che convince molti consumatori a considerarli come frutti dal normale sapore acido, dato che sono commercialmente disponibili in tale stato.\nA completa maturazione e con il leggero rammollimento naturale del frutto, il sapore si completa come pienamente dolce, ma in tale periodo iniziano ad essere presenti sul mercato le primizie di ciliegie e pesche, che sono molto rimunerative per il prezzo che riescono a spuntare, per cui le nespole mature non sono pi\u00f9 interessanti economicamente, e di fatto spesso non sono vendute.\nil nespolo del Giappone fiorisce in un periodo che va da ottobre a febbraio e la fruttificazione si ha in maggio-giugno.\n\u00c8 evidente che la fioritura in tali periodi presuppone un clima sufficientemente caldo in tali periodi, tale perlomeno da permettere la episodica uscita degli impollinatori, come ad esempio api o bombi, che nei climi ad inverno moderato sono appunto presenti nei periodi temperati di tali mesi, in climi rigida la produzione \u00e8 nulla pur resistendo bene al freddo la pianta di per s\u00e9.\nIl termine di genere \"Eriobotrya\" significa dal greco \"grappolo peloso\" questo perch\u00e9 i fiori sono raccolti in una infiorescenza a grappolo pelosa, come pure pelose sono le strutture accessorie fiorali (piccioli, calici) e i frutti immaturi. Tali pelosit\u00e0 costituiscono un isolamento dal contatto col vento freddo invernale; questo piccolo espediente permette, con la presenza di liquidi antigelo nei succhi contenuti, di conservare un poco del calore diurno, e permette il superamento di brevi abbassamenti di temperatura al di sotto dello zero centigrado.\nPer permettere comunque l'impollinazione in una possibile combinazione di clima che sia sufficientemente adatto, il periodo di fioritura \u00e8 molto lungo.\nAvversit\u00e0.\nIl batterio \"Erwinia amylovora\" \u00e8 responsabile del \"colpo di fuoco batterico\".\nAltri usi.\n\u00c8 una pianta mellifera, molto ricercata dalle api per il nettare e il polline; il miele si ottiene solo in Sicilia e in zone meridionali dove clima mite e temperature non troppo rigide consentono alle api di uscire e bottinare durante la fioritura, che avviene tra ottobre fino a febbraio. I fiori di nespolo del Giappone sono molto profumati, con un profumo simile a quello del biancospino. \n\u00c8 inoltre utilizzata come albero ornamentale in giardini e parchi.\nCultivar.\nLe cultivar sono spesso a carattere locale e si distinguono per colore e forma. tra quelle di maggior interesse possiamo elencare:"}
{"id": "907800", "revid": "486946", "url": "https://it.wikipedia.org/wiki?curid=907800", "title": "Nakfa", "text": ""}
{"id": "907804", "revid": "1962958", "url": "https://it.wikipedia.org/wiki?curid=907804", "title": "Costa Mediterranea", "text": "Costa Mediterranea \u00e8 una nave da crociera della compagnia CSSC Carnival Cruise Shipping.\nStoria.\nGemella di \"Costa Atlantica\", \u00e8 stata costruita dai cantieri navali \"Kv\u00e6rner Masa Yard\" (attualmente Aker Finnyards) di Helsinki in Finlandia, ad un costo di oltre 400 milioni di euro per Costa Crociere. Il 16 giugno 2003 \u00e8 partita per il suo viaggio inaugurale da Genova diretta in Spagna e Portogallo.\nNel 2021 viene venduta da Costa Crociere a CSSC per operare nel mercato asiatico.\nCaratteristiche.\nI suoi saloni e locali pubblici riprendono l'architettura dei palazzi nobiliari italiani del diciassettesimo e diciottesimo secolo e sono stati decorati per riflettere il motto della nave che \u00e8 \"\u201cMai visto niente di simile\u201e\". I saloni comuni sono improntati a maschere del carnevale o sculture, il teatro, situato a prua, \u00e8 stato realizzato su tema egizio, il caff\u00e8 su uno stile barocco con influenze orientali.\nI suoi dodici ponti hanno ciascuno il nome di un personaggio mitologico:\n\"Costa Mediterranea\" ha una lunghezza di 292 metri, una larghezza di 32 metri, stazza tonnellate e pu\u00f2 ospitare un massimo di passeggeri, ospitati nelle cabine, la maggior parte delle quali \u00e8 provvista di un balcone privato affacciato sul mare. Pu\u00f2 raggiungere una velocit\u00e0 di 22 nodi.\nPer le sue dimensioni pu\u00f2 transitare attraverso il canale di Panama, si tratta infatti di una nave panamax come \"Costa Luminosa,\" \"Costa Deliziosa e Costa Atlantica.\"\nDispone di 12 bar, 4 piscine di cui una con copertura semovente in vetro e toboga, 4 vasche idromassaggio, un campo polisportivo, un percorso jogging esterno, un centro benessere denominato \"Ischia Spa\", un teatro, un casin\u00f2, una discoteca, un'internet point, una biblioteca, un centro commerciale e lo \"Squok club\" con piscina per bambini.\nAppartiene alla cosiddetta classe Spirit, dal nome della serie di navi costruite per la Carnival Cruise Line, societ\u00e0 statunitense proprietaria del marchio Costa.\nSi caratterizza anche per il particolare tipo di propulsione elettrica ad eliche traenti anzich\u00e9 spingenti, denominate ABB Azipod."}
{"id": "907805", "revid": "599013", "url": "https://it.wikipedia.org/wiki?curid=907805", "title": "Cedi", "text": ""}
{"id": "907808", "revid": "108107", "url": "https://it.wikipedia.org/wiki?curid=907808", "title": "Quetzal (valuta)", "text": ""}
{"id": "907812", "revid": "765341", "url": "https://it.wikipedia.org/wiki?curid=907812", "title": "Juglans", "text": "Juglans \u00e8 un genere di angiosperme eudicotiledoni appartenente alla famiglia Juglandaceae, comunemente note con il nome generico di noci.\nIl nome del genere deriva dal latino \"Iovis glans\" (ghianda di Giove).\nLa specie pi\u00f9 conosciuta \u00e8 \"Juglans regia\", noto come noce da frutto o noce bianco. Quest'ultimo \u00e8 la principale specie da cui viene prodotto l'omonimo frutto commestibile.\nDescrizione.\nLe Juglans sono alberi di grande taglia, con altezze comprese tra 10 e 40 metri. Le foglie sono alterne e imparipennate. Le piante sono monoiche a sessi separati, con impollinazione anemofila.\nSono alberi caducifoglie e latifoglie, con altezza compresa tra 10 e 40 metri, hanno foglie pennate lunghe 200\u2013900\u00a0mm, con 5-25 foglioline.\nI fiori maschili sono raggruppati in spighe che comprendono fino a 36 stami. I fiori femminili (pistilli) sono riuniti a gruppi di 2-4, con uno stigma.\nIl frutto \u00e8 una drupa indeiscente a endocarpo sclerificato, contenente un solo seme con cotiledoni sviluppati e ricchi in materia grassa, chiamato noce.\nDistribuzione e habitat.\nL'areale naturale comprende l'America Settentrionale e Meridionale, l'Asia e l'Europa centrale e meridionale.\nLegname.\nIl noce \u00e8 tra i legni pi\u00f9 pregiati al mondo, particolarmente apprezzato per la sua resistenza e durezza, si presenta bruno con tendenza a scurirsi. Il noce europeo (\"Juglans regia\"), chiamato \"noce nazionale\" \u00e8 assolutamente il pi\u00f9 pregiato, in particolare la parte della radice ossia la \"radica di noce\".\nIl noce viene principalmente impiegato in falegnameria fine, mobili di prestigio, piccola carpenteria, porte, impiallacciature di varia tipologia, battiscopa, coprifili e inoltre per piccoli oggetti e sculture in legno.\nNei legnami truciolari melaminici, il colore standard \"noce\" indica una stampa della copertura melaminica abbastanza scura, prossima al mogano.\nDa notare che un tipo di legno comunemente trovato in commercio chiamato \"noce Tanganica\", (conosciuto anche come \"Aningre\" o \"Aniegre\") non ha niente a che vedere con il genere \"Juglans\", in quanto ricavato da una pianta delle \"Sapotaceae\" del genere Pouteria chiamata \"Aningeria altissima\" (o anche \"Aningeria robusta\" o \"Aningeria superba\") che cresce nelle foreste umide della fascia equatoriale africana dalla Costa d'Avorio al Kenya. La struttura si presenta con fibratura diritta e tessitura fine, ma il colore \u00e8 pi\u00f9 biondo/rossastro rispetto al noce nazionale. Di peso e durezza medi, scarsamente elastico, risulta abbastanza agevole da lavorare a patto per\u00f2 che l'operatore si riveli esperto, se scurito pu\u00f2 essere abbinato a noce nazionale.\nTassonomia.\nSono riconosciute le seguenti specie:"}
{"id": "907813", "revid": "124532993", "url": "https://it.wikipedia.org/wiki?curid=907813", "title": "Grandes \u00e9xitos (Shakira)", "text": "Grandes \u00e9xitos \u00e8 la prima raccolta della cantante colombiana Shakira, pubblicata il 2 novembre 2002 dalla Epic Records.\nDescrizione.\nUscito in due diverse edizioni (standard e deluxe) e pubblicato un anno dopo \"Laundry Service\", \"Grandes \u00c9xitos\" contiene esclusivamente tracce in spagnolo, estratte da \"Pies descalzos\" (1995), \"\u00bfD\u00f3nde est\u00e1n los ladrones?\" (1998), l'album dal vivo \"MTV Unplugged\" (2000) e \"Laundry Service\" (2001).\nTracce.\nDeluxe edition.\nGrandes \u00e9xitos: Deluxe Edition \u00e8 uscito nel 2002, in edizione cofanetto, e contiene due cd. Il primo cd include le tracce contenute nell'edizione standard, mentre il secondo cd \u00e8 un'edizione rimasterizzata dell'album precedente della cantante: \"Laundry Service\".\nSuccesso commerciale.\nL'album ha avuto buoni risultati in termini di vendita. La versione standard \u00e8 attualmente fuori catalogo sul mercato italiano; mentre l'edizione deluxe \u00e8 tuttora reperibile presso i centri di vendita o internet.\nIl cd contiene tutti i successi di Shakira, realizzati nei suoi precedenti album (mai pubblicati in Italia). Inoltre, \u00e8 stato il primo album di Shakira ad essere pubblicato in Italia (oltre a Laundry Service, contenuto nell'edizione deluxe e successivamente messo in vendita singolarmente).\nAl momento della sua uscita, Grandes \u00c9xitos ottenuto un moderato successo commerciale, de \u00e8 stato certificato doppio disco di platino nell'edizione standard (per il mercato latino) e per le spedizioni di 200.000 copie di Recording Industry Association of America (RIAA)."}
{"id": "907815", "revid": "729019", "url": "https://it.wikipedia.org/wiki?curid=907815", "title": "Sindrome da delezione 22q11", "text": "La sindrome da delezione di 22q11.2 \u00e8 una malattia causata dalla delezione di una porzione del cromosoma 22. Avviene vicino al centromero ed \u00e8 situata in 22q11.2. Colpisce 1 ogni 4.000 nati vivi.\nLe caratteristiche e i risultati della sindrome variano ampiamente e possono colpire vari organi e sistemi, tutti ricollegabili in qualche modo alle regioni anatomiche di testa, collo e mediastino. Sintomi caratteristici includono: difetti cardiaci, anomalie facciali, immunodeficienza T, palatoschisi, ipocalcemia. Possono essere, inoltre, presenti anomalie epatiche, difficolt\u00e0 d'apprendimento, malattie autoimmuni come l'artrite reumatoide e un aumentato rischio di malattia mentale.\n\u00c8 un deficit delle cellule T causato dal mancato sviluppo della terza e quarta tasca faringea (che d\u00e0 origine a timo, paratiroidi e all'ultimo corpo branchiale).\nMicrodelezioni nella regione 22q11 sono associati ad un rischio 30 volte superiore al normale di sviluppare la schizofrenia.\nNomenclatura.\nI sintomi della delezione di 22q11.2 sono cos\u00ec vari, da essere stati descritti, raggruppati, in molte sindromi. Queste includono la sindrome velo-cardio-facciale (chiamata anche \"sindrome di Shprintzen\"), la sindrome di DiGeorge e altre. L'acronimo CATCH-22 era usato per indicare genericamente i sintomi pi\u00f9 diffusi della sindrome:\nCausa.\nLa sindrome \u00e8 causata dalla delezione di 3 milioni di basi, nell'85% dei soggetti, mentre, nell'8% di sole 1,5 milioni di basi, sul braccio lungo. Le due condizioni non evidenziano differenze cliniche. In altri casi, alcuni pazienti possono presentare i medesimi sintomi con una delezione nel braccio corto del cromosoma 10.\nClinica.\nIl quadro clinico \u00e8 caratterizzato da:\nLe IgG e le IgA sono difettive e l'autopsia dimostra che i pazienti posseggono un timo di dimensioni ridotte.\nCon il passare del tempo alcuni pazienti riescono a produrre linfociti T funzionanti ma la maggior parte diviene immunocompetente, per i linfociti T, solo dopo il trapianto di timo.\nGenetica.\nDi norma la sindrome \u00e8 causata da una nuova mutazione, tuttavia pu\u00f2 esserci anche una trasmissione familiare autosomica dominante (&lt;5% dei casi) che produce sintomi pi\u00f9 lievi.\nLa regione deleta contiene 30 geni, non tutti bene caratterizzati. Alcuni di questi geni sono in condizione di aplosufficienza, dunque non danno problemi medici in quanto supplisce alle loro funzioni il cromosoma omologo sano; altri, invece, sono aploinsufficienti, e sono questi a provocare i danni fisici.\nIl gene pi\u00f9 importante per l'insorgenza dei sintomi della sindrome \u00e8 TBX1, un fattore di trascrizione che induce l'attivazione di altri fattori di trascrizione, particolarmente espresso nelle tasche branchiali III e IV, durante la vita embrionale, ci\u00f2 spiega le modificazioni degli organi che origineranno in questa area (faccia, bocca, timo, cuore). TBX1 non \u00e8 espresso nel cervello, quindi i danni cerebrali fanno presumere l'alterazione di qualche altro gene."}
{"id": "907818", "revid": "108107", "url": "https://it.wikipedia.org/wiki?curid=907818", "title": "Kuna", "text": ""}
{"id": "907819", "revid": "1444396", "url": "https://it.wikipedia.org/wiki?curid=907819", "title": "Cellio", "text": "Cellio (\"C\u00e8j\" in piemontese) \u00e8 una frazione di 821 abitanti di Cellio con Breia in provincia di Vercelli.\nStoria.\nNell'anno 187 a.C., divenuta Novara citt\u00e0 romana, furono disseminati in tutto il territorio dei coloni (soldati veterani in buona parte), cui furono distribuite terre in abbondanza. Un \"Cilius\" o \"Coelius\" avr\u00e0 avuto in sorte questi terreni, sui quali edific\u00f2 la sua rustica abitazione; attorno ne sorsero altre, formando un casale, che prese il nome dal primo abitante. Cellio \u00e8 nominato in una carta dell'11 ottobre 1601.\nMonumenti e luoghi d'interesse.\nChi giunge a Cellio da ogni parte della valle, nota immediatamente l'antica chiesa parrocchiale di San Lorenzo ed il maestoso campanile, il pi\u00f9 alto della Valsesia.\nNumerosi gli edifici religiosi, sia nelle varie frazioni sia fuori dai centri abitati. Vanno ricordati: l'oratorio di Sant'Anna ad Agua, l'oratorio dell'Assunta ad Allera, l'oratorio di Sant'Antonio Abate a Baltegora , l'oratorio di San Defendente a Bosco, l'oratorio del nome di Maria a Casaccia, la chiesa di San Matteo a Carega, l'oratorio di Sant'Antonio a Cereto , l'oratorio di San Rocco a Crabia, gli oratori di San Marco e Sant'Antonio a Cosco, quello di San Secondo a Culagna e quello di Santa Maria Maddalena a Maddalena, l'oratorio di San Pietro a Mascherana, la chiesa di San Bernardo a Merlera , l'Oratorio di San Fermo ad Orgianino, l'oratorio della Nativit\u00e0 di Maria a Sella, l'oratorio dell'Annunciazione di Maria a Tairano, la chiesa di San Gottardo a Valmonfredo, la cappella di San Rocco e l'oratorio di tutti i Santi a Viganallo, l'oratorio dei Santi Fabiano e Sebastiano a Mollie , l'oratorio di San Giovanni Battista a Zagro e l'oratorio di San Giacomo (\"Jacu Pit\u00f9\").\nCollegamenti esterni.\nSito internet su Cellio"}
{"id": "907820", "revid": "1962958", "url": "https://it.wikipedia.org/wiki?curid=907820", "title": "Costa Concordia", "text": "Costa Concordia \u00e8 stata una nave da crociera della compagnia di navigazione Costa Crociere, capostipite della Classe Concordia, varata nel 2005 e naufragata il 13 gennaio 2012 all'Isola del Giglio. \u00c8 la nave passeggeri di pi\u00f9 grosso tonnellaggio ad aver subito questa sorte.\nStoria.\nProgettata negli uffici di progettazione navale di Trieste e costruita dai cantieri navali della Fincantieri di Genova Sestri Ponente, fu varata il 2 settembre 2005.\nLa crociera di \"vernissage\", di sei giorni e cinque notti, inizi\u00f2 il 9 luglio 2006, part\u00ec da Civitavecchia e vide la nave salpare alla volta di Tunisi, proseguendo poi per La Valletta (Malta), Tripoli (Libia), Civitavecchia e giungendo infine nello scalo ligure di Savona, base operativa della compagnia crocieristica.\nLa \"Grande crociera inaugurale\" part\u00ec da quest'ultimo porto il 15 luglio alla volta di Barcellona, toccando successivamente Alicante, Gibilterra, Lisbona, Cadice, Malaga e Civitavecchia, attraccando di nuovo nel porto di Savona il 24 luglio, da dove inizi\u00f2 il suo regolare servizio di crociere.\nIl nome \"Concordia\" fa riferimento all'unit\u00e0 e alla pace fra le nazioni europee.\nI suoi tredici ponti avevano i nomi di altrettanti Stati europei (Olanda, Svezia, Belgio, Grecia, Italia, Gran Bretagna, Irlanda, Portogallo, Francia, Germania, Spagna, Austria e Polonia).\n\u00c8 uscita dal regolare servizio di navigazione a causa del naufragio la sera del 13 gennaio 2012 presso l'Isola del Giglio, che ne ha causato la parziale sommersione.\nDopo complessi lavori di rimessa in galleggiamento, \u00e8 stata trasportata a Genova dove \u00e8 stata demolita.\nCaratteristiche.\n\"Costa Concordia\", dal momento del varo, nel 2005, \u00e8 stata la pi\u00f9 grande nave della Marina mercantile italiana, assumendo alla sua entrata in servizio, come da tradizione, il ruolo di ammiraglia della compagnia fino al 2007, quando venne scalzata da tale posizione da \"Costa Serena\"; \u00e8 rimasta comunque una delle pi\u00f9 grandi navi della flotta in servizio fino al suo naufragio.\nPoteva vantare per prima la costruzione del pi\u00f9 grande centro benessere a bordo di una nave da crociera: denominato \"Samsara spa\", era dislocato su due ponti con una superficie di 1.900 m\u00b2 . La nave contava 1.500 cabine totali, delle quali 87 all'interno dell'area benessere e 505 con balcone privato, 58 \"suite\" con balcone privato e altre 12 \"suite\" all'interno dell'area benessere.\nLa nave aveva quattro piscine salate, due delle quali con copertura semovente in cristallo che ne permetteva l'utilizzo anche durante le stagioni invernali o in caso di maltempo, una dotata di acquascivolo giallo all'esterno e blu all'interno, cinque vasche idromassaggio Jacuzzi ad acqua calda, un campo polisportivo e un percorso jogging.\nDisponeva di cinque ristoranti, dei quali uno, il \"Club Concordia\", alla carta (a pagamento) e uno in stile \"Samsara,\" e di 13 bar.\nPer le attivit\u00e0 di intrattenimento, \"Costa Concordia\" offriva un teatro disposto su tre ponti denominato \"Atene\", un simulatore di guida da Gran Premio con la replica di una vettura di Formula 1, videogiochi, una discoteca, sale da ballo, una casa da gioco, un maxi schermo cinematografico di 18 m\u00b2 e un cinema 4D.\nNel tempo \u00e8 stata affiancata da diverse navi gemelle: nel 2007 da \"Costa Serena\", nel 2008 da \"Carnival Splendor\", nel 2009 da \"Costa Pacifica\", nel 2011 da \"Costa Favolosa\" e nel 2012 da \"Costa Fascinosa\".\nIncidenti.\n2008.\nIl 22 novembre 2008, a Palermo, durante la manovra di attracco, a causa di una forte raffica di vento urt\u00f2 contro un bacino galleggiante ormeggiato nel porto di Palermo, riportando danni alla fiancata di dritta e al portellone di prua. I danni furono parzialmente riparati in circa 10 ore, consentendo alla nave di continuare la crociera; durante le soste successive le riparazioni furono ultimate.\n2010.\nDurante la notte tra il 3 e il 4 maggio 2010 un passeggero di 33 anni di nazionalit\u00e0 russa cadde in mare da uno dei ponti della nave. Il corpo fu recuperato qualche giorno dopo e le cause della tragedia non furono mai accertate, anche se l'ipotesi del suicidio fu la pi\u00f9 accreditata. L'incidente avvenne al largo delle coste francesi, sulla rotta tra Savona e Barcellona.\nIl 7 novembre 2010, durante una sosta nel porto di Savona, a causa del forte vento la nave urt\u00f2 la torre di una gru Gottwald, ferma inoperativa e stabilizzata sulla banchina 14, spostandola di quasi 20 metri. Fortunatamente sulla gru non vi era nessun operatore.\nNaufragio.\nLa sera del 13 gennaio 2012 alle 21:45:05, la nave, in navigazione da Civitavecchia a Savona per una crociera nel Mediterraneo con partenza da Civitavecchia e scali previsti a Savona, Marsiglia, Barcellona, Palma di Maiorca, Cagliari, Palermo, urt\u00f2 il pi\u00f9 piccolo degli scogli de Le Scole, situato a circa 500 metri dal porto dell'Isola del Giglio: l'incidente provoc\u00f2 uno squarcio di 36 metri nello scafo.\nA seguito del danno, \"Costa Concordia\" sband\u00f2 progressivamente sul lato di dritta (ovvero di destra), sino a sommergersi abbattendosi sul lato dritto, appoggiandosi al fondale e restando in larga parte emergente. Mentre 4200 persone furono tratte in salvo (in prevalenza mediante le lance di salvataggio, e alcune centinaia, rimaste bloccate a bordo dopo il rovesciamento, mediante motovedette ed elicotteri), vi furono 32 morti, dei quali 30 corpi furono recuperati tra il momento del naufragio e la fine del marzo 2012; i resti degli ultimi 2 dispersi furono rinvenuti rispettivamente uno nell'ottobre 2013, dopo le operazioni di raddrizzamento per la rimozione della nave, l'altro il 3 novembre 2014, durante le operazioni di smantellamento della nave nel porto di Genova.\nResponsabilit\u00e0 civili e penali.\nFrancesco Schettino, il comandante della nave, \u00e8 stato processato per omicidio colposo plurimo, lesioni colpose, naufragio e abbandono di nave e condannato in appello e Cassazione a 16 anni, oltre all'interdizione per 5 anni da tutte le professioni marittime.\nRecupero, rimozione e demolizione del relitto della nave.\nDopo aver dichiarato \"la \"perdita totale\"\" (\"total loss\", in inglese) della \"Costa Concordia\", fu deciso che il relitto venisse smantellato a carico di Costa Crociere e degli assicuratori.\nIl 16 settembre 2013, sotto il comando operativo del comandante Nick Sloane, alle ore 9:06 \u00e8 iniziata la prima fase del recupero del relitto con la sua rotazione (in gergo tecnico, iniziando a \"lent\u00ecare\") la nave (in inglese \"parbuckling\") per disincagliarla dal fondale roccioso e raddrizzarla in posizione di galleggiamento.\nL'operazione, per la quale erano inizialmente previste circa 12 ore di tempo (tirando i cavi d'ancoraggio a circa 3,5\u00a0m/h), si \u00e8 conclusa alle ore 4:00 circa del 17 settembre, dopo 19 ore, quando la Costa Concordia \u00e8 stata riportata nuovamente in asse.\nDurante le operazioni di collocazione dei cassoni di ausilio al galleggiamento, il 2 febbraio 2014 il sommozzatore spagnolo Israel Franco Moreno, di 40 anni, \u00e8 morto per scompenso cardiaco e dissanguamento a causa di una ferita alla gamba.\nIl 30 giugno 2014 il Consiglio dei ministri della Repubblica Italiana ha annunciato che la demolizione del relitto sarebbe stata effettuata presso il porto di Genova.\nLe procedure per il rigalleggiamento del relitto sono iniziate il 14 luglio 2014 per completare la rimozione dall'isola del Giglio il 23 luglio 2014 e il trasferimento a Genova, nell'area portuale di Pra'-Voltri, il 27 luglio 2014.\nSubito dopo l'ormeggio nel porto genovese, nel pomeriggio la propriet\u00e0 della nave \u00e8 stata ceduta dall'assicurazione della compagnia di navigazione al consorzio \"Ship Recycling\" appositamente costituito da Saipem (51%) e San Giorgio del Porto (49%) per la gestione dello smantellamento e del riciclo del relitto, con una commessa di circa 100 milioni di euro. Il costo dell'operazione \u00e8 stato di 1 miliardo di euro, il doppio del costo di costruzione della nave.\nIl 12 maggio 2015 il relitto della nave, alleggerito di 5.700 tonnellate di materiali, dopo un trasferimento notturno di 10 miglia dalla banchina di Pra', \u00e8 stato collocato nell'area dell'ex Superbacino del porto di Genova per essere definitivamente smantellato.\nIl 1\u00ba settembre 2016, la parte del relitto rimasta dopo la prima fase di smantellamento \u00e8 stata trasferita alla velocit\u00e0 di 1 nodo, con l'ausilio di 5 rimorchiatori, coprendo la distanza di 1,8 miglia nautiche dal molo \"Umberto Cagni\" dell'area dell'ex Superbacino a quella del bacino di carenaggio numero 4 dell'area della calata \"Giuseppe Gadda\" dedicata alle riparazioni navali, dove, per terminarne la demolizione, i resti dello scafo sono stati messi a secco per essere fatti a pezzi.\nL'operazione di demolizione delle oltre 110.000 tonnellate della nave si \u00e8 caratterizzata per il recupero di elementi riutilizzabili, tra cui parti dei motori e le eliche, scambiatori di calore, depuratori e bitte. Oltre all'ovvio riciclaggio dell'acciaio (circa 50.000 tonnellate), sono stati avviati a riciclo alluminio, rame, bronzo, piombo, legno, plastica, vetro, elettronica. Solo una parte relativamente piccola \u00e8 stata avviata a discarica indifferenziata, fra cui parte degli arredi interni per 8.600 tonnellate, prodotti confezionati (detergenti e scatolette di cibo) per 600 tonnellate e materiali di isolamento per 1.000 tonnellate."}
{"id": "907823", "revid": "108107", "url": "https://it.wikipedia.org/wiki?curid=907823", "title": "Gourde", "text": ""}
{"id": "907825", "revid": "124928822", "url": "https://it.wikipedia.org/wiki?curid=907825", "title": "MTV Unplugged", "text": "MTV Unplugged \u00e8 un programma televisivo di MTV, in onda in tutto il mondo e ideato da Beth McCarty.\nIl programma trasmette dei concerti dal vivo in versione acustica di musicisti famosi. Spesso dalle esibizioni vengono ricavati degli album dal vivo o sono pubblicati i video dei concerti.\nOrigine del nome.\n\"Unplugged\" \u00e8 il participio passato del verbo \"to unplug\", che significa letteralmente \"staccare la spina\", a sottolineare che le esecuzioni dei musicisti sono tutte in versione rigorosamente acustica, senza gli strumenti elettrici.\nStoria.\nLa storia di \"MTV Unplugged\" inizi\u00f2 quando i Bon Jovi furono chiamati a partecipare agli MTV Video Music Awards 1989. Nota per i suoi show spettacolari, la band decise di stupire il pubblico: sul palco si presentarono solamente Jon Bon Jovi e Richie Sambora con due chitarre acustiche, evitando la solita performance col gruppo al completo e strumenti elettrici. L'esibizione riscosse cos\u00ec tanto successo che i dirigenti di MTV USA presero la decisione di creare un programma tutto nuovo, intitolato, appunto, \"MTV Unplugged\".\nIl programma and\u00f2 in onda per la prima volta negli Stati Uniti d'America il 26 novembre 1989, con protagonisti Squeeze, Syd Straw e Elliot Easton.\nNella storia di \"MTV Unplugged\" due gruppi musicali si sono esibiti per due volte: i 10,000 Maniacs (1991 e 1993) e i R.E.M. (1991 e 2001).\nTra gli artisti che si sono esibiti nella trasmissione figurano: Aerosmith, Alanis Morissette, Alice in Chains, Biffy Clyro, Bob Dylan, Bryan Adams, The Corrs, The Cranberries, The Cure, Eric Clapton, Duran Duran, Florence and the Machine, George Michael, Gilberto Gil, Katy Perry, Kiss, Korn, Lauryn Hill, Lenny Kravitz, Liam Gallagher, Mariah Carey, Miley Cyrus, Neil Young, Nickelback, Nirvana, Oasis, Paramore, Paul McCartney, Pearl Jam, Placebo, Poison, Ratt, R.E.M., Ricky Martin, Shakira, Shawn Mendes, Slash, Soul Asylum, Stevie Ray Vaughan, Stone Temple Pilots, Tori Amos e i BTS\nDa ricordare anche le performance dei due membri dei Led Zeppelin Jimmy Page e Robert Plant, pubblicate nell'album \"\", registrato tra il Marocco, il Galles e Londra, per il progetto \"UnLedded\" di MTV.\nIn Italia.\nIn Italia \"MTV Unplugged\" \u00e8 arrivato nel 2005. Il primo concerto realizzato \u00e8 stato quello della cantante Giorgia, tenuto negli studi di Milano di MTV il 29 aprile 2005. Dall'esibizione \u00e8 stato tratto l'album \"MTV Unplugged\". Ospiti della serata sono stati il cantante Ricky Fant\u00e9, con cui Giorgia ha duettato in \"I Heard It Through the Grapevine\", e il trombettista Terence Blanchard, che ha suonato in \"E poi\", \"La gatta (sul tetto)\" e \"Spirito libero\".\nMTV Italia ha ripreso poi il progetto con Alex Britti, che si \u00e8 esibito il 29 settembre 2007. Le registrazioni del concerto sono state pubblicate nell'album \"Alex Britti MTV Unplugged\".\nNel 2021 MTV Italia ha annunciato che i Negrita realizzeranno \"MTV Unplugged\". \u00c8 stato registrato il 31 luglio nella tappa di Arezzo del loro tour in corso, ed \u00e8 diventato un album e uno speciale tv per MTV. Il progetto \u00e8 stato presentato ufficialmente durante la Milano Music Week 2021 dal 22 al 28 novembre, in occasione dell\u2019uscita dell\u2019album e della messa in onda dello speciale TV.\nIl 13 settembre 2021 il rapper Rkomi annuncia \"Taxi Driver (MTV Unplugged)\". \u00c8 stato registrato il 22 settembre al teatro Carcano di Milano ed uscito il 24 dello stesso mese."}
{"id": "907826", "revid": "123025195", "url": "https://it.wikipedia.org/wiki?curid=907826", "title": "Juglans regia", "text": "Il noce da frutto o noce bianco (Juglans regia ) \u00e8 un albero appartenente alla famiglia Juglandaceae. \u00c8 il rappresentante pi\u00f9 conosciuto e pi\u00f9 importante dal punto di vista economico nel suo genere, ed \u00e8 anche chiamato con i termini \"noce comune\" o \"noce reale\". Il frutto (seme) viene detto noce.\nStoria.\nReperti archeologici indicano che i frutti del noce venivano utilizzati come alimento gi\u00e0 9000 anni fa. Le prime testimonianze scritte risalgono a Plinio il Vecchio e Columella. Relazioni di Plinio, nella sua \"Naturalis historia\", testimoniano l'importazione del noce in Europa dall'Asia minore, da parte dei coloni greci tra il VII e il V secolo a.C.\nInfatti, ci sono riscontri sulla presenza del noce gi\u00e0 dall'era Terziaria in Europa. A seguito delle glaciazioni, alcuni esemplari sono riusciti ad arrivare nel bacino del Mediterraneo. Dunque, l'areale del noce nell'et\u00e0 quaternaria si estendeva dalla penisola balcanica fino all'Asia centrale. Sono ancora oggi presenti dei caratteristici boschi puri di noce in Kirghizistan, sulla catena montuosa Tien Shan.\nDescrizione.\nIl noce \u00e8 un albero vigoroso e caratterizzato da un tronco solido, alto, dritto e con un portamento maestoso e presenta radici robuste inizialmente fittonanti e a maturit\u00e0 espanse e molto superficiali. Pu\u00f2 raggiungere i 30 metri di altezza ed \u00e8 molto longevo diventando plurisecolare, \u00e8 caducifoglie e latifoglie.\nLe foglie sono grandi e verde chiaro, composte e alterne.\n\u00c8 una pianta monoica in cui i fiori maschili sono riuniti in amenti penduli, lunghi 10\u201315\u00a0cm, con numerosi stami, che appaiono sui rami dell'anno precedente prima della comparsa delle foglie. \nI fiori unisessuali femminili si schiudono da gemme miste dopo quelli maschili (proterandr\u00eca), sono solitari o riuniti in gruppi di 2-3, raramente 4, appaiono sui nuovi germogli dell'anno, contemporaneamente alle foglie.\nIl frutto \u00e8 una drupa, composta dall'esocarpo (mallo) carnoso, fibroso, annerisce a maturit\u00e0 e libera l'endocarpo legnoso, cio\u00e8 il seme, la noce vera e propria, costituita da due valve che racchiudono il gheriglio con elevato contenuto in lipidi. La fioritura avviene ad aprile e la maturazione si ha a settembre-ottobre.\nDistribuzione e \"habitat\".\nIl noce \u00e8 stato introdotto in Europa tra il VII e il V secolo a.C. e in America nel XVII secolo da coloni inglesi. Il noce \u00e8 una pianta introdotta in quasi tutte le regioni temperate, ma la sua diffusione originaria allo stato selvaggio \u00e8 relativamente pi\u00f9 limitata, compresa tra la Penisola balcanica meridionale e l'Asia centrale. Boschi spontanei di noci misti ad aceri si trovano, ad esempio, sulle montagne dell'Uzbekistan. Le nazioni che vantano una buona presenza di \"Juglans regia\" in coltura sono la Francia, la Grecia, la Bulgaria, la Serbia e la Romania in Europa; la Cina in Asia; la California in America settentrionale e il Cile in America latina. Ultimamente \u00e8 stato introdotto anche in Nuova Zelanda e nella parte sud-orientale dell'Australia.\nIn Italia \u00e8 coltivato soprattutto in Campania, che produce oltre l'80% della produzione nazionale di frutto. Esistono in tutta Italia impianti specializzati da frutto e da legno, specialmente nella pianura padana, e in centro Italia. In Campania \u00e8 molto utilizzata in impianti misti con noccioli e in agrumeti. Pu\u00f2 dar luogo a modeste spontaneizzazioni in luoghi umidi e rocciosi. A volte s'incontrano giovani piante in boschi di roverella, ma non hanno un seguito.\nColtivazione.\nIl noce comune (\"Juglans regia\") tollera bene suoli debolmente basici e calcarei, mentre il noce nero (\"Juglans nigra\") necessita di terreni freschi e leggermente acidi. Il noce \u00e8 un albero di facile coltivazione, ma il terreno su cui \u00e8 coltivato dev'essere ricco di sostanza organica. Bisogna prestare particolare attenzione all'apporto idrico nel mese di giugno, perch\u00e9, in caso di mancanza d'acqua, i frutti risulteranno piccoli. L'acqua in tarda primavera \u00e8 fondamentale anche perch\u00e9 \u00e8 il momento dell'induzione fiorale (i futuri fiori dell'anno successivo). Siccit\u00e0 o gelate tardive in questo momento comprometterebbero il raccolto dell'anno successivo. Gli alberi coltivati sono innestati e cominciano a produrre al quinto-sesto anno. Sono in piena produzione dal 25\u00ba anno ai 70 anni. Il noce nero \u00e8 talvolta usato come portinnesto, perch\u00e9 resiste alla muffa soprattutto nelle zone umide. Una volta raccolta, la noce va fatta asciugare e poi bisogna togliere il mallo che ricopre il guscio legnoso, infine si fa seccare per consentire la conservazione per lungo periodo e la vendita.\nAttraverso le radici il noce produce lo juglone il quale, per allelopatia, risulta tossico per altre specie di piante e non ne permette la crescita nei pressi dell'albero di noce.\nAvversit\u00e0.\nTra le malattie da funghi rivestono importanza il mal nero (causato da \"Phytophthora cactorum\") e l'antracnosi (causata da \"Gnomonia juglandis\"). I parassiti animali pi\u00f9 importanti appartengono alla classe degli insetti e sono due lepidotteri, \"Cydia pomonella\" e \"Cydia splendana\", e un coleottero, il maggiolino (\"Melolontha melolontha\"), oltre che varie specie di afidi, in particolare \"Panaphis juglandis\" e \"Cromaphis juglandicola\", specie-specifiche per \"Juglans regia\".\nUsi.\nIl noce \u00e8 largamente coltivato per i suoi molteplici usi, come per la costruzione di mobili, intarsi, impiallacciatura.\nLegno.\nProduce un legno duro, piacevolmente venato e dal colore caratteristico per la produzione di mobili, commercialmente noto in Italia come Noce nazionale.\nFrutti.\nLe noci sono prevalentemente consumate come frutta secca. Possono tuttavia essere tritate per ottenere, per pressione e con le tecniche per spremitura, l'olio di noci, che conosce sia usi come olio alimentare, sia come olio siccativo nella pittura ad olio: il suo uso alimentare incontra un forte limite nella sua rapida tendenza a irrancidire. l'olio di noci ha un prezzo alto e la produzione \u00e8 spesso dovuta solo per piccoli laboratori artigianali.\nLe noci vengono usate anche per la produzione di vino di noci. Per questo uso, per ora ancora di nicchia, si richiede la raccolta dei frutti molto giovani (verso la fine di giugno).\nIl mallo delle noci non completamente mature \u00e8 usato anche per la produzione del nocino, liquore diffuso in Europa.\nFoglie e germogli.\nVengono usati per la produzione del vino di noci, facendoli macerare nell'alcool come base del vino.\nUsi terapeutici.\nIn passato il noce \u00e8 stato molto utilizzato nel trattamento degli eczemi cronici, dell'artrite urica. Attualmente, le sue foglie, assunte per via orale (infuso, decotto, tisana), sono ancora ritenute utili nelle malattie del ricambio, quali diabete, gotta, e obesit\u00e0; la pianta favorisce la diuresi, stimola la funzione epatica ed \u00e8 utile nelle affezioni reumatiche e nel rachitismo.\nPer uso esterno \u00e8 utilizzato contro le infiammazioni delle vie genitali femminili; gli impacchi del decotto delle foglie sono efficaci contro la congiuntivite, le dermatosi.\nL'olio di mallo di noce esercita una funzione protettiva contro i raggi solari, grazie alla presenza dello juglone.\nProduzione.\nProduzione mondiale: 7.000.000 q, con la seguente suddivisione:\nLe noci in letteratura.\nAll'importanza delle noci Alessandro Manzoni dedica un paio di pagine al Capitolo III de \"I promessi sposi\", nelle quali si parla della \"questua delle noci\" di Fra Galdino, il frate cappuccino al quale Agnese e Lucia si rivolgono per mandare un messaggio urgente a Fra Cristoforo, riempiendone la bisaccia di noci, affinch\u00e9 non prosegua la sua questua e rientri subito in convento a portare il loro messaggio."}
{"id": "907828", "revid": "1728", "url": "https://it.wikipedia.org/wiki?curid=907828", "title": "Sheqel", "text": ""}
{"id": "907829", "revid": "399", "url": "https://it.wikipedia.org/wiki?curid=907829", "title": "Restaurazione della Repubblica", "text": ""}
{"id": "907833", "revid": "125770387", "url": "https://it.wikipedia.org/wiki?curid=907833", "title": "Discografia dei Kiss", "text": "La pagina riporta la discografia ufficiale dell gruppo hard rock statunitense dei Kiss."}
{"id": "907834", "revid": "465169", "url": "https://it.wikipedia.org/wiki?curid=907834", "title": "Piedistallo", "text": "Il piedistallo o piedestallo \u00e8 una base sulla quale vengono poggiati monumenti, colonne ma anche dei pannelli porta manifesti.\nNel caso dei monumenti pu\u00f2 essere realizzato in marmo o in altra pietra da costruzione ed essere alto fino ad alcuni metri per mettere bene in vista la statua che su di esso viene posta. Nel caso delle colonne esso risulta invece alto soltanto poche decine di centimetri.\nIl piedistallo \"classico\" \u00e8 formato da tre parti: cimasa (parte superiore con modanature), dado (parte centrale piana) e zoccolo o basamento (la parte poggiante al suolo, spesso con modanature)."}
{"id": "907844", "revid": "743725", "url": "https://it.wikipedia.org/wiki?curid=907844", "title": "Rupia indiana", "text": "La rupia indiana (: \u0930\u0941\u092a\u092f\u093e) \u00e8 la valuta dell'India. L'emissione della valuta \u00e8 controllata dalla Reserve Bank of India. I simboli pi\u00f9 comuni usati per la rupia sono Rs, \u20a8 e \u0930\u0942. Il codice ISO 4217 per la rupia Indiana \u00e8 INR. La rupia moderna \u00e8 suddivisa in 100 \"paisa\" (plurale \"paise\").\nNelle varie parti dell'India, la rupia \u00e8 chiamata rupee, roopayi, rupaye, rubai o uno degli altri termini che derivano dal sanscrito \"rupyakam\" (Devanagari: \u0930\u0942\u092a\u094d\u092f\u0915\u0902), raupya che significa argento; e rupyakam significa (moneta) d'argento. Nel Bengala Occidentale in Tripura, Orissa e Assam la rupia indiana \u00e8 ufficialmente nota con nomi che derivano dal Sanscrito \"\u1e6danka\". Perci\u00f2 la rupia \u00e8 chiamata \u099f\u09be\u0995\u09be \"\u1e6daka\" in bengali, \u099f\u0995\u09be \"t\u00f4ka\" in assamese, e \u0b1f\u0b19\u0b4d\u0b15\u0b3e \"\u1e6d\u00f4ngka\" in oriya, con il simbolo \u09f3, ed \u00e8 cos\u00ec scritto sulle banconote indiane.\nSistema di numerazione.\nAnche le rupia segue il sistema di numerazione in uso nel paese.\nStoria.\nL'India \u00e8 stata uno dei primi paesi dove sono state coniate monete (circa IV secolo a.C.). Si ritiene che la prima '\"rupia\" sia stata introdotta da Sher Shah Suri (1486-1545), basata su un rapporto di 40 pezzi di rame (paisa) per rupia. Tra le prime emissioni di carta-moneta in rupie ci sono state quelle della \"Bank of Hindustan\" (1770-1832), della \"General Bank of Bengal and Bihar\" (1773-75, fondata da Warren Hastings) e dalla \"Bengal Bank\" (1784-91) e altre.\nDurante il governo britannico e nel primo decennio dell'indipendenza, era suddivisa in anna. A sua volta ogni anna era suddivisa in paisa (scritto anche pice) o 12 pie. Fino al 1815, la provincia di Madras emise anche una moneta basata sul fanam con 12 fanam uguali ad una rupia.\nStoricamente la rupia, che deriva il suo nome dalla parola sanscrita \"raupya\" che significa \"argento\", era una moneta di questo metallo. Ci\u00f2 ebbe diverse conseguenze nel XIX secolo, quando la economie pi\u00f9 forti usavano il gold standard. La scoperta di ampie quantit\u00e0 d'argento negli Stati Uniti ed alcune colonie di potenze straniere fece diminuire il valore relativo dell'argento rispetto all'oro. Improvvisamente la valuta dell'India perse il suo potere sui mercati internazionali. Questo evento \u00e8 noto come \"il crollo della rupia.\"\nNel 1898 la rupia fu collegata al gold standard attraverso la sterlina britannica con un tasso fisso di una rupia = 1 shilling, 4 penny (cio\u00e8 15 rupie = 1\u00a0sterlina). Nel 1920 la rupia sal\u00ec a 2 scellini (10 rupie = 1\u00a0sterline). Invece nel 1927 il tasso fu ridotto ad 1 scellino, 6 penny (13\u2153 rupie = 1\u00a0sterlina). Questo tasso fu mantenuto fino al 1966, quando la rupia fu svalutata e fissata al dollaro statunitense con un tasso di 7,5 rupie = 1 dollaro (in quel periodo quindi la rupia divenne uguale a 11,4 penny britannici). Questo tasso fu mantenuto fino alla svalutazione del dollaro nel 1971.\nLa rupia indiana sostitu\u00ec la rupia dell'India danese nel 1845, la rupia dell'India francese nel 1954 e lo scudo dell'India portoghese nel 1961. In seguito all'indipendenza nel 1947 la rupia indiana sostitu\u00ec tutte le valute dei precedenti stati autonomi. Alcuni di questi stati avevano emesso rupie dello stesso valore di quella emessa dal governo britannico come la rupia di Travancore. Tra le altre valute c'erano la rupia dell'Hyderabad ed il kori di Kutch.\nNel 1957 la rupia fu decimalizzata e la rupia fu divisa in 100 \"naye paise\" (Hindi per \"nuovo paise\"). Nel 1964, il \"naye\" iniziale fu eliminato. Molti ancora chiamano i 25, 50 e 75 paise rispettivamente 4, 8 e 12 anna, come ad esempio gli americani chiamano \"bit\" la moneta da \u215b di dollaro.\nNel novembre 2016 il governo indiano capitanato dal premier Narendra Modi ha dichiarato fuori corso le banconote da 1000 e da 500 rupie (le pi\u00f9 usate nel paese). Il premier ha spiegato che tale de-monetizzazione \u00e8 stata intrapresa come misura di contrasto all'evasione fiscale dei pi\u00f9 ricchi. Al 30 agosto dell'anno successivo, secondo un rapporto della banca centrale indiana, il 99% delle banconote in questione sono state restituite ma, vista la mancata riduzione dell'evasione fiscale e la perdita di liquidit\u00e0 delle fasce povere della popolazione con la conseguente riduzione della crescita del pil, l'operazione \u00e8 stata considerata da molti esperti un totale fallimento.\nUso internazionale.\nCon la partizione, nacque la rupia pakistana che inizialmente us\u00f2 le monete indiane e le banconote indiane semplicemente sovrastampate con la scritta Pakistan. In precedenza la rupia indiana era stata anche la valuta di altri paesi compreso Kuwait, Bahrein, Qatar, gli Stati della tregua (ora Emirati Arabi Uniti) e Malaysia.\nLa rupia del Golfo, nota anche come \"rupia del Golfo persico\" (XPGR), fu introdotta dal governo indiano per sostituire la rupia indiana che circolava esclusivamente all'estero con il Reserve Bank of India [Amendment] Act, 1\u00ba maggio 1959. Questa creazione di una valuta separata fu un tentativo di ridurre le tensioni esercitate sulle riserve indiane di valute straniere dal commercio dell'oro. Dopo che l'India ebbe svalutato la rupia il 6 giugno 1966 i paesi che ancora la usavano - Oman, Qatar e gli oramai Emirati Arabi Uniti (che fino al 1971 erano noti come Stati della tregua) - sostituirono la rupia del Golfo con le valute proprie. Il Kuwait ed il Bahrein lo avevano gi\u00e0 fatto rispettivamente il 1961 ed il 1965.\nLa rupia indiana ha un cambio fisso con il Ngultrum del Bhutan e viene comunemente accettata nelle citt\u00e0 nepalesi vicine al confine Nepal-India ed in alcuni negozi indiani nel Regno Unito.\nIl simbolo.\nNel 2010 \u00e8 stato scelto il nuovo simbolo della rupia, una miscela del Devanagari \u2018\u0930' e la lettera romana maiuscola \"R\" senza la gamba.\nMonete.\nLe monete in circolazione sono da 25 paise, 50 paise, Rs. 1, Rs. 2 and Rs. 5.\nLa moneta di 2 rupie coniata nel 2006 reca una croce in sostituzione della mappa dell'India sulla versione del 2000 della stessa moneta. In questo si avviene una discontinuit\u00e0 con la secolarizzazione pregressa e una sospetta incostituzionalit\u00e0 per la stessa ragione.\nCompagnia delle Indie orientali, pre-1862.\nLe tre \"Presidency\" della Compagnia Inglese delle Indie Orientali (Bengal, Bombay e Madras) emisero ognuna le proprie monete fino al 1835. Tutte emisero rupie assieme a frazioni che arrivavano gi\u00f9 da \u215b fino ad 1/16 di rupia in argento. Madras emise anche monete da 2 rupie.\nLe monete in rame erano pi\u00f9 differenziate. Il Bengala emise le monete da 1 pie, \u00bd, 1 e 2 paise. Bombay emise quelle da 1 pie, \u00bc, \u00bd, 1, 1\u00bd, 2 e 4 paise. A Madras ci furono monete da 2, 4 pie, 1, 2 e 4 paisa, con le prime due che furono denominate anche come \u00bd e 1 dub o 1/96 e 1/48 di rupia. Madras emise anche il fanam di Madras fino al 1815.\nTutte e tre le \"Presidency\" emisero mohur d'oro e frazioni di mohur, compresi i 1/16, \u215b, \u00bc e \u00bd in Bengala, il 1/15 (una rupia d'oro) e \u2153 (pancia) a Bombay ed i \u00bc, \u2153 e \u00bd in Madras.\nNel 1835 fu introdotta una monetazione unificata per tutta la Compagnia. Consisteva di moneta di rame da 1/12, \u00bc e \u00bd anna; d'argento da \u00bc, \u00bd e 1 rupia e d'oro da 1 e 2 mohur. Nel 1841 fu aggiunta la moneta d'argento da 2 anna seguita da quelle di rame da \u00bd pice nel 1853. La monetazione della Compagnia prosegu\u00ec fino al 1862, anche dopo che le competenze erano state assorbite dalla Corona.\nRegal Issues, 1862-1947.\nNel 1862 furono introdotte monete che sono comunemente chiamate \"Regal issues\", emissioni reali. Recavano il ritratto delle regina Vittoria e la designazione \"India\". I valori erano 1/12 di anna, \u00bd pice, \u00bc e \u00bd anna (tutte in rame), 2 anna, \u00bc, \u00bd e 1 rupee (in argento) e 5 e 10 rupie ed 1 mohur in oro. La produzione di monete d'oro cess\u00f2 nel 1891 mentre le monete da \u00bd anna non furono pi\u00f9 emesse dopo il 1877.\nNel 1906 il bronzo sostitu\u00ec il rame nei valori pi\u00f9 bassi e nel 1907 fu introdotta una moneta in cupro-nichel da 1 anna. Nel 1918 e nel 1919 furono introdotte monete in cupro-nickel da 2, 4 e 8 anna, anche se le monete da 4 e 8 anna furono emesse solo fino al 1921 e non sostituirono le loro equivalenti monete d'argento. Sempre nel 1918 la zecca di Bombay coni\u00f2 la sovrana 'oro e la moneta da 15 rupie identica come misure alla sovrana come misura d'emergenza causata dalla Prima guerra mondiale.\nNei primi anni 1940 furono apportati diversi cambiamenti. Le monete da 1/12 di anna e da \u00bd pice uscirono di produzione, quella da \u00bc anna fu sostituita da una di bronzo, forata, monete in cupro-nichel e nickel-ottone da \u00bd anna rfurono introdotte, il nickel-ottone fu usato per produrre alcune monete da 1 e 2 anna ed il titolo dell'argento fu ridotto da 91,7% a 50%. L'ultima emissione di rupie britanniche fu quella in cupro-nichel da \u00bc, \u00bd e 1 rupie coniate nel 1946 e nel 1947.\nEmissioni indipendenti pre-decimali, 1950-1957.\nLe prime monete dell'India dopo l'indipendenza furono emesse nel 1950. Erano i pezzi da 1 pice, da \u00bd, 1 e 2 annas, da \u00bc, \u00bd e 1 rupie. Dimensioni e composizione erano le stesse delle ultime emissioni britanniche, ad eccezione della moneta da 1 pice, che era di bronzo ma non forata.\nEmissioni indipendenti decimali, 1957-.\nLa prima emissione decimale dell'India era costituita da monete da 1, 2, 5, 10, 25 e 50 naye paise e da 1 rupia. Il 1 naya paisa era di bronzo, i 2, 5 e 10 naye paisa erano in cupro-nichel e i 25 e 50 naye paise e la moneta da 1 rupia erano di nichel. Nel 1964 la parola naya(e) fu tolta da tutte le monete. Tra il 1964 ed il 1967 furono introdotte monete d'alluminio da 1, 2, 3, 5 e 10 paise. Nel 1968 fu introdotta la moneta da 20 paise in nickel-ottone, in sostituzione di quella d'alluminio del 1982. Tra il 1972 ed il 1975 il cupro-nichel sostitu\u00ec il nichel nelle monete da 25 e 50 paise e da 1 rupia. Nel 1982 \u00e8 stata introdotta la moneta in cupro-nichel da 2 rupie. Nel 1988 sono state introdotte monete d'acciaio da 10, 25 e 50 paise, seguite da quella da 1 rupia nel 1992. Sempre nel 1992 \u00e8 stata introdotta la moneta da 5 rupie.\nLe monete circolazione sono quelle da 25 e 50 paise e da 1, 2 e 5 rupie. Le monete da 5, 10 e 20 paise, anche se in corso, stanno diventando meno frequenti.\nTutte le monete sono coniate da quattro officine della India Government Mint.\nBanconote.\nIndia britannica, 1861-1947.\nNel 1861 il Governo dell'India introdusse la prima carta moneta, la banconota da 10 rupie. Questa fu seguita da quelle da 20 rupie il 1864, da 5 rupie il 1872, da 10.000 rupie il 1899, da 100 rupie il 1900, da 50 rupie il 1905, da 500 rupie il 1907 e da 1000 rupie il 1909. NeI 1917 furono introdotte le banconote da 1 e 2\u00bd rupie.\nLa Reserve Bank of India inizi\u00f2 la produzione di banconote il 1938, emettendo le banconote da 2, 5, 10, 100 e 1000 rupie, mentre il Governo continu\u00f2 l'emissione di quella da 1 rupia.\nEmissioni indipendenti, 1949-.\nDopo l'indipendenza fu introdotto un nuovo disegno eliminando il ritratto del re. Il governo continu\u00f2 l'emissione della banconota da 1 rupia, mentre la Reserve Bank emise le altre denominazioni, comprese le banconote da 5000 e 10.000 rupie introdotte nel 1949. Negli anni 1970 furono introdotte banconote da 20 e 50 rupie ma i tagli superiori a 100 rupie furono demonetizzati nel 1978. Il 1987 fu reintrodotta la banconota da 500 rupie, seguita da quella da 1000 rupie il 2000.\nBanconote in circolazione.\nLa serie in corso, la cui emissione \u00e8 iniziata nel 1996, \u00e8 chiamata la serie del Mahatma Gandhi. Le banconote sono stampate agli stabilimenti di Currency Note Press, Nashik, Bank Note Press, Dewas, Bharatiya Note Mudra Nigam (P) Limited presses ad Salboni e Mysore e alla the Watermark Paper Manufacturing Mill, Hoshangabad.\nOgni banconota ha il valore scritto in 17 lingue (inglese ed hindi sul fronte ed altre 15 sul verso) che illustrano la diversit\u00e0 del paese. I distributori automatici (bancomat) normalmente danno banconote da Rs. 100 e Rs. 500, ma non quelle da Rs. 1000.\nNegli ultimi anni le banconote sono state leggermente modificate per migliorarne le caratteristiche di sicurezza\nLa costellazione di EURione \u00e8 stata aggiunta alla banconota da Rs. 100. Le nuove Rs. 10, 20 sono state emesse nel 2006, e le Rs. 50, 100, 1000 nel 2005.\nDal novembre 2016 le banconote da 500 e 1000 rupie sono fuori corso.\nPannello delle lingue.\nIl pannello delle lingue nei biglietti della rupia indiana mostra il nome della rupia in 15 delle 22 lingue nazionali dell'India."}
{"id": "907847", "revid": "1766026", "url": "https://it.wikipedia.org/wiki?curid=907847", "title": "Ateneo di Naucrati", "text": "Biografia.\nDi Ateneo si sa solo ci\u00f2 che si pu\u00f2 estrapolare da brani della sua opera.\nDovrebbe aver scritto dopo la morte di Commodo (192 d.C.) perch\u00e9 ne parla con esecrazione, tra l'altro introducendo come anfitrione del banchetto da cui prende nome l'opera Publio Livio Larense, \"procurator \"dell'imperatore tra 189 e 192. Sappiamo dalle titolazioni dei manoscritti che fu di Naucrati e, dunque, greco egiziano, probabilmente grammatico e consultatore della Biblioteca di Alessandria, visto che cita circa 700 autori e 2.500 opere che, pur non consultate tutte direttamente, erano conservate ad Alessandria.\nI \"Deipnosofisti\".\nAteneo scrisse - come egli stesso afferma - almeno due opere che non ci sono giunte: un commento sul pesce \"thratta\", citato dai comici attici, e una \"Storia dei re di Siria\". L'unica sua opera giunta a noi \u00e8 la miscellanea \u0394\u03b5\u03b9\u03c0\u03bd\u03bf\u03c3\u03bf\u03c6\u03b9\u03c3\u03c4\u03b1\u03af (\"I Deipnosofisti\" o \"I dotti a banchetto\"), redatta in quindici libri . Dei primi tre libri dell'opera (oltre a parti dei libri XI e XV), perduti, \u00e8 sopravvissuta solo una epitome, che consente di avere idea dell'inizio dell'opera :\nNell'opera Ateneo racconta all'amico Timocrate (secondo il modello classico del \"Simposio\" di Platone) un simposio, appunto, in cui uomini dotti si intrattengono in un dialogo in cui dibattono riguardo a un ampio spettro di argomenti. Lusso, dieta, salute, sesso, musica, umorismo e lessicografia greca sono tutti argomenti che vengono trattati, ma il centro del dialogo sono il cibo, il vino e il divertimento. Pur nell'estrema confusione dell'opera, \u00e8 possibile individuare alcuni nuclei tematici che seguono lo svolgersi del banchetto: si passa dai vini e i bagni a battute, musica di intrattenimento e spettacoli grandiosi dell'antichit\u00e0 ; da parassiti, schiavi e adulatori celebri a pesci, vegetali e uccelli , per continuare con vari vizi, come gola, lusso, amore, prostituzione e omosessualit\u00e0 e finendo con intrattenimenti e profumi .\nSenza il lavoro di Ateneo sarebbero andate perdute molte importanti informazioni sul mondo antico e molti autori (inclusi i poeti parodici Archestrato di Gela, Matrone di Pitane e il medico Androne) sarebbero rimasti totalmente sconosciuti; Ateneo riporta di loro numerose ed ampie citazioni, specie da commediografi. Inoltre, all'interno del XV libro, \u00e8 presente una raccolta di 25 scolii attici risalente a fine VI-V secolo a.C. Si tratta di una collezione di brevi poesie legate all'uso di recitare, o improvvisare, versi simposiaci; alcune di esse furono quindi composte per improvvisazione durante un banchetto (e successivamente trascritte nella raccolta), altre sarebbero state composte, invece, al fine di essere in seguito recitate a convito. In ogni caso si sentono forti i tratti della recitazione orale e dell'improvvisazione, come si pu\u00f2 osservare (all'interno di tutta la lirica greca) soltanto nella raccolta di elegie di Teognide ."}
{"id": "907861", "revid": "33751", "url": "https://it.wikipedia.org/wiki?curid=907861", "title": "Kolporter Korona Kielce", "text": ""}
{"id": "907877", "revid": "125043186", "url": "https://it.wikipedia.org/wiki?curid=907877", "title": "Costa Fortuna", "text": "Costa Fortuna \u00e8 una nave da crociera della compagnia genovese Costa Crociere.\nStoria.\nCostruita presso il cantiere navale di Sestri Ponente a Genova, \u00e8 stata seguita un anno pi\u00f9 tardi dalla gemella Costa Magica.\nCostruita sulla struttura modificata della classe Destiny della Carnival Cruise Lines, \u00e8 stata tenuta a battesimo il 6 novembre del 2003 da Maria Grazia Cucinotta e durante il suo viaggio inaugurale ha ospitato a bordo il soprano Katia Ricciarelli.\nNel 2015 \"Costa Fortuna\" \u00e8 stata utilizzata come ambientazione di alcune scene del film di natale \"Vacanze ai Caraibi\".\nNel 2016 \u00e8 stata trasferita in Cina per operare nel mercato asiatico con \"Costa Victoria, Costa Atlantica\" e \"Costa Serena.\"\nNel febbraio 2019 \u00e8 salpata da Singapore, dove alcuni ambienti sono stati sottoposti a restyling, e ha fatto rientro nel Mar Mediterraneo.\nCaratteristiche.\nL'arredamento progettato dall'architetto statunitense Joseph Farcus si ispira ai grandi transatlantici italiani del passato, a cui viene posposto il loro anno di varo: il teatro \u00e8 ad esempio denominato \"Rex 1932\", mentre uno dei bar si chiama \"Conte di Savoia 1932\". I modelli di queste navi sono in mostra negli spazi pubblici, mentre nell'atrio erano presenti i modelli di 26 navi del passato che hanno fatto parte della flotta Costa Crociere, eliminati durante il restyling a Singapore a favore di un atrio arredato da tre vele stilizzate ed illuminate.\nLe aree pubbliche sono decorate con riproduzioni di immagini pubblicitarie degli anni venti e con manifesti pubblicitari dei transatlantici \"Michelangelo\" e \"Raffaello\".\nDispone di 1.358 cabine totali. Inoltre offre 5 ristoranti, 11 bar, 4 piscine di cui una con copertura semovente e un acquascivolo a torsione, 6 vasche idromassaggio, percorso jogging esterno, centro benessere, il gi\u00e0 citato Teatro \"Rex 1932\", un casin\u00f2, una discoteca, l'internet point, una biblioteca, il centro commerciale e lo Squok Club con la piscina bambini.\nI suoi 13 ponti passeggeri sono dedicati ad alcuni porti internazionali:"}
{"id": "907890", "revid": "200568", "url": "https://it.wikipedia.org/wiki?curid=907890", "title": "Evanston", "text": ""}
{"id": "907952", "revid": "124908910", "url": "https://it.wikipedia.org/wiki?curid=907952", "title": "Thomas Hitzlsperger", "text": "Caratteristiche tecniche.\nDi ruolo centrocampista, \u00e8 soprannominato \"The Hammer\" (\"Il Martello\") per la potenza del suo tiro, con cui \u00e8 in grado di segnare anche da lunghe distanze.\nCarriera.\nClub.\nInizi.\nCresciuto nelle giovanili del , nell'agosto del 2000 passa all' con un trasferimento gratuito, in quanto non ancora calciatore professionista. Con la maglia dei \"Villans\" esordisce il 13 gennaio 2001 nella sconfitta 3-0 contro il , gara che rimarr\u00e0 l'unica presenza della sua prima stagione inglese. Nella successiva stagione viene ceduto in prestito al Chesterfield, ma viene richiamato dopo solo due mesi a causa dei molti infortunati nella rosa dell'Aston Villa. Con l'arrivo del nuovo manager, Graham Taylor, viene stabilmente inserito nella prima squadra e diventa uno dei pilastri del team che, successivamente guidato da David O'Leary, conquista il sesto posto in Premier League.\nStoccarda.\nLascia Birmingham nel 2005, passando a titolo gratuito, in quanto svincolato, nelle file dello . Diventa ben presto un titolare fisso della squadra tedesca, particolarmente nella sua seconda stagione in Germania, quando i biancorossi vincono la Bundesliga, nella quale contribuisce con 30 gare giocate su 34 e 7 reti. Il 14 agosto 2007 prolunga il suo contratto fino all'estate del 2010.\nLazio e West Ham.\nIl 31 gennaio 2010, a sei mesi dalla scadenza del contratto con lo , viene acquistato dalla Lazio, con cui firma un accordo triennale. Segna la sua prima ed unica rete con la squadra biancoceleste nell'ultima partita giocata con la maglia della Lazio, segnando nel 3-1 contro l'.\nIl 5 giugno 2010 si trasferisce al West Ham.\nLa sua avventura a est di Londra per\u00f2 termina dopo soltanto un anno e, nell'estate 2011 \u00e8 protagonista di un singolare episodio di cronaca. Il tedesco venne fermato dalla Polizia stradale inglese in quanto viaggiava a oltre 170\u00a0km/h a bordo della sua autovettura, riuscendo comunque ad evitare sia l'arresto sia la revoca della patente di guida poich\u00e9 il giudice ha accettato la sua tesi difensiva: il calciatore infatti si \u00e8 difeso spiegando che l'auto gli serviva per girare il paese in cerca di una nuova squadra in quanto svincolato.\nWolfsburg ed Everton.\nIl 18 agosto 2011 il giocatore viene messo sotto contratto dai tedeschi del Wolfsburg, con cui firma per tre anni. Dopo il primo anno rimane svincolato.\nIl 19 ottobre 2012, dopo aver trascorso pi\u00f9 di tre mesi da svincolato, viene ingaggiato dall'Everton firmando un contratto di quattro mesi. Dopo avere prolungato fino a fine stagione, il 5 giugno 2013 l'Everton rende nota la volont\u00e0 di non rinnovare l'accordo con il centrocampista tedesco.\nIl 3 settembre 2013 annuncia il suo ritiro dal calcio giocato a causa dei continui problemi fisici dai quali \u00e8 stato afflitto durante gli ultimi anni della sua carriera.\nNazionale.\n\u00c8 stato capitano della Nazionale tedesca Under-19 ed ha giocato anche nell'Under-21. In totale ha disputato 20 presenze e realizzato 3 gol. Viene convocato nella Nazionale maggiore da J\u00fcrgen Klinsmann e debutta il 9 ottobre 2004 nell'amichevole di Teheran contro l'Iran, subentrando al 68\u00ba sul compagno Bernd Schneider.\nPartecipa sia alla Confederations Cup 2005 che al Mondiale 2006. Realizza il primo gol con la maglia della nazionale il 6 settembre 2006, nel match di qualificazione all'Europeo 2008 contro San Marino. Nello stesso match (finito con l'abbondante punteggio di 0-13) realizza anche la sua seconda rete, siglando la sua prima ed unica doppietta nazionale. Nel 2008 partecipa alla spedizione tedesca all'Europeo, in cui gioca da titolare alcune partite, tra cui la finale contro la Spagna.\nPer via delle poche presenze con la maglia della Lazio, viene escluso dai Mondiali di Sudafrica 2010.\nChiude la sua esperienza con la nazionale l'11 agosto 2010, in amichevole contro la Danimarca. Nell'occasione veste la fascia di capitano.\nVita privata.\nFino al 2007 ha avuto una relazione di sette anni con la sua ragazza Inga. L'8 gennaio 2014 fa coming out diventando uno dei primi calciatori professionisti tedeschi ad aver dichiarato pubblicamente di essere omosessuale. Il suo gesto ha ricevuto gli elogi del governo tedesco, attraverso il portavoce di Angela Merkel, Steffen Seibert: \u00abNessuno deve avere paura a dichiarare la propria sessualit\u00e0\u00bb."}
{"id": "907978", "revid": "1821847", "url": "https://it.wikipedia.org/wiki?curid=907978", "title": "Baj\u00edo", "text": "Il Baj\u00edo (termine spagnolo traducibile con l'italiano \"bassopiano\") \u00e8 una regione che comprende la pianura a sud della Sierra di Guanajuato, al centro del Messico.\nSi caratterizza per la diffusa agricoltura tecnologicamente avanzata, con precipitazioni annue dell'ordine di 700\u00a0mm (tra le pi\u00f9 alte del paese).\nIl Baj\u00edo \u00e8 anche celebre per essere uno dei \"bastioni\" pi\u00f9 conservatori del Cattolicesimo in Messico.\nIl Territorio del Baj\u00edo si divide fra quattro Stati federati:\nLe pi\u00f9 grandi concentrazioni urbane nel Baj\u00edo sono:"}
{"id": "907981", "revid": "486946", "url": "https://it.wikipedia.org/wiki?curid=907981", "title": "Ringgit", "text": ""}
{"id": "907991", "revid": "599013", "url": "https://it.wikipedia.org/wiki?curid=907991", "title": "Niu", "text": ""}
{"id": "908008", "revid": "287204", "url": "https://it.wikipedia.org/wiki?curid=908008", "title": "Strage della Questura di Milano", "text": "La strage della questura di Milano fu un attentato terroristico avvenuto in Italia il 17 maggio 1973, ad opera di Gianfranco Bertoli, in conseguenza del quale 4 persone persero la vita e 52 rimasero ferite.\nI fatti.\nAlle 11:00 del mattino di quel giorno, in via Fatebenefratelli, davanti alla Questura di Milano, mentre si svolgeva la cerimonia in memoria del commissario Luigi Calabresi ucciso un anno prima: dopo che il Ministro dell'interno Mariano Rumor aveva scoperto il busto dedicato al funzionario ed era andato via in auto, un grosso ordigno esplose in mezzo alla folla di persone ancora riunite per la celebrazione.\nL'effetto della deflagrazione fu devastante: 4 persone morirono (Felicia Bartolozzi, 60 anni; Gabriella Bortolon, 23; Federico Masarin, 30; Giuseppe Panzino, 63) e 52 rimasero ferite. Solo dopo si scoprir\u00e0 che lo scoppio era stato causato da una bomba a mano.\nIl processo: l'anarchico isolato.\nL'attentatore venne immediatamente immobilizzato ed arrestato; si trattava di Gianfranco Bertoli. Bertoli si defin\u00ec un anarchico \u00abstirneriano\u00bb.\nDichiar\u00f2 pi\u00f9 volte che il vero scopo del suo attentato era l'eliminazione del ministro Rumor, la cui uccisione avrebbe vendicato gli anarchici perseguitati. L'affermazione di Bertoli lasci\u00f2 per\u00f2 un dubbio: l'ordigno era stato lanciato tra la folla e non quando il Ministro era ancora presente alla commemorazione. Al momento del passaggio dell'auto ministeriale Bertoli era al bar.\nIl 1\u00ba marzo 1975 si concluse il processo presso la Corte d'assise di Milano con la condanna di Bertoli all'ergastolo, poi confermata in appello e in Cassazione.\nGli anarchici condannarono il suo gesto e anche il Bertoli convenne col tempo che era stato un errore. Dal carcere riallacci\u00f2 i rapporti con gli anarchici e collabor\u00f2 alla rivista \"A/Rivista Anarchica\" con molti articoli assai valutati dagli anarchici.\nIl secondo processo.\nIl massacro, che gi\u00e0 agli esordi si sospett\u00f2 non essere frutto di un autore isolato, col tempo vide aleggiare su di s\u00e9 forti sospetti di un intervento dei servizi segreti, quando era direttore Vito Miceli, filogolpista, e di gruppi di estrema destra. Il fatto che Bertoli fosse stato armato di una bomba da Sergio Minetto - una spia dell'estrema destra, della rete informativa del Comando FTASE, dietro la spinta dei servizi segreti - fu la tesi sostenuta dalla seconda istruttoria (condotta da Antonio Lombardi) e dal rinvio a giudizio disposto dal giudice istruttore Guido Salvini, confermati dalle testimonianze di Vincenzo Vinciguerra.\nL'obiettivo dell'attentato bombarolo sarebbe stato proprio Mariano Rumor: nel movimento ordinovista il rancore nei confronti di Rumor era giunto al punto che si studi\u00f2 il modo per assassinarlo fin dal 1970. \u00abBisogna spazzare via Rumor\u00bb afferm\u00f2 Maggi, responsabile di Ordine nuovo del Triveneto con Carlo Digilio e Maurizio Tramonte. Maggi e Marcello Soffiati proposero tre volte, dal 1971 al 1972, a Vincenzo Vinciguerra di uccidere Rumor nella sua abitazione di Vicenza. Sarebbe stato concordato che Mariano Rumor - dopo le bombe del 12 dicembre 1969, le quali secondo il Presidente del Consiglio dei ministri della Repubblica Italiana avrebbero dovuto essere solo dimostrative senza fare morti - avrebbe dichiarato lo stato d'assedio, aprendo la strada ad un governo militare, sostenuto dall'estrema destra, come era successo in Grecia con la dittatura dei colonnelli. Invece, i 16 morti di Piazza Fontana avevano scosso l'opinione pubblica, i partiti erano pronti alla guerra civile e Mariano Rumor ci avrebbe ripensato: non dichiar\u00f2 lo stato d'assedio, vanificando tutto il lavorio terroristico del SID, dell'Ufficio Affari Riservati, del direttore Elvio Catenacci, della CIA che finanziava il SID, dell'Aginter Press per mezzo di Guido Giannettini, di Stefano delle Chiaie di Avanguardia Nazionale e di Franco Freda e Giovanni Ventura di Ordine Nuovo.\nNuovi elementi a sostegno delle indagini emersero nel corso degli anni novanta, condotte dal pm Antonio Lombardi, e portarono al rinvio a giudizio degli ex militanti di Ordine Nuovo Giorgio Boffelli, Carlo Digilio, Carlo Maria Maggi e Francesco Neami, e l'ex colonnello Amos Spiazzi accusati di concorso in strage. Vennero anche processati Gianadelio Maletti (ex capo del SID) e Sandro Romagnoli, accusati di omissione di atti d'ufficio, soppressione e sottrazione di atti e documenti riguardanti la sicurezza dello Stato.\nLa tesi cos\u00ec esposta fu confermata dal primo grado del secondo processo.\nL'11 marzo 2000, infatti, Boffelli, Maggi, Neami e Spiazzi furono condannati all'ergastolo; Carlo Digilio ottenne la prescrizione dopo essere diventato un collaboratore di giustizia mentre Maletti fu condannato a 15 anni (l'accusa ne aveva chiesti 12).\nCi\u00f2 nonostante, durante il processo di appello, questa ipotesi fu rovesciata e l'ipotesi dell'anarchico isolato riprese piede, tesi riaffermata costantemente dallo stesso Bertoli.\nIn appello, infatti, gli ergastoli furono cancellati e Maletti venne assolto perch\u00e9 il fatto non sussiste, ma la Cassazione annull\u00f2 le assoluzioni di Boffelli, Maggi e Neami, ordinando un nuovo processo; diventarono definitive quelle di Spiazzi (per non aver commesso il fatto) e Maletti.\nIl 1\u00ba dicembre 2004 la Corte d'appello di Milano assolse nuovamente Neami e Maggi (Boffelli, la cui posizione fu stralciata per motivi di salute, sar\u00e0 assolto due mesi pi\u00f9 tardi), sentenza confermata dalla Cassazione il 13 ottobre 2005.\nSecondo i giudici a organizzare la strage fu il movimento neofascista Ordine Nuovo, ma le prove a carico dell'ex capo della cellula veneta non sono state ritenute sufficienti, mancando \u00abil tassello decisivo che avrebbe potuto fornire la prova 'oltre ogni ragionevole dubbio' della responsabilit\u00e0 del Maggi\u00bb e \u00abpur dando per scontato che quell'attentato rientrasse nei programmi di 'Ordine Nuovo' occorreva pur sempre la prova di apporto personale del Maggi\u00bb, poich\u00e9 non si conoscevano i procedimenti dei singoli attentati compiuti compiute dalle organizzazioni eversive come ON. L'altro imputato, Francesco Neami, \u00e8 invece stato assolto perch\u00e9 contro di lui non sono emersi elementi certi per contestargli un coinvolgimento nella strage.\nBertoli e i servizi segreti.\nNel 2002 il generale Nicol\u00f2 Pollari (ex direttore del SISMI), sentito dai giudici della terza Corte d'appello di Milano, ha confermato che Bertoli \u00e8 stato un informatore del SIFAR prima e del SID in seguito. Il generale ha anche confermato che Bertoli ha avuto rapporti con i servizi segreti negli anni cinquanta fino al 1960.\nNessuna conferma venne sul fatto che Bertoli abbia o meno ripreso a collaborare con il servizio nel 1966. Esiste, infatti, agli atti la copertina di un fascicolo con il titolo \"Fonte Negro\" cio\u00e8 il nome di copertura di Bertoli datato 1966. Secondo tre ex ufficiali del SID, che avevano parlato della collaborazione di Bertoli negli anni cinquanta (Viezzer, Genovesi e Cogliandro), la fonte Negro poteva essere stata riattivata nel 1966. Pollari ha spiegato che con ogni probabilit\u00e0 quest'ultimo fascicolo \u00e8 in realt\u00e0 stato aperto dopo la strage alla Questura nel 1973, e che la data 1966 fa riferimento alle norme di archiviazione."}
{"id": "908013", "revid": "889336", "url": "https://it.wikipedia.org/wiki?curid=908013", "title": "Said Belqola", "text": "In compagnia dell'egiziano Gamal Al-Ghandour, va considerato come il pi\u00f9 grande arbitro africano di sempre, l'unico che sia riuscito ad aggiudicarsi la finale dei mondiali di calcio, precisamente quelli del 1998 allo Stade de France di Parigi Saint-Denis tra Francia e Brasile. Questo record \u00e8 ancora pi\u00f9 notevole, se si tiene presente che nessun arbitro africano, nelle edizioni precedenti, era andato pi\u00f9 in l\u00e0 della direzione nei quarti di finale.\nVita professionale.\nDopo aver diretto ai mondiali di calcio FIFA under 17 del 1995 in Ecuador e nella Coppa d'Africa del 1996, nel 1998 assiste all'annata della propria consacrazione, anche perch\u00e9 viene designato per la finale della Coppa d'Africa tra Egitto e Sudafrica, e a fine anno si piazza al secondo posto dietro Pierluigi Collina nella speciale classifica stilata dalla IFFHS relativamente al miglior arbitro dell'anno. Alla fine del 1998, in vista della finale di Coppa Intercontinentale tra e Vasco da Gama, si propone con insistenza il suo nome per sostituire quello dell'arbitro cileno Mario S\u00e1nchez, inizialmente indicato dalla Confederazione sudamericana, ma poi al centro di polemiche in patria: alla fine, per\u00f2, la gara verr\u00e0 diretta dal cileno.\nDurante i mondiali di calcio 1998 (si ricorda che Belqola fu il primo arbitro marocchino nella storia ad essere selezionato, mentre quattro anni dopo sarebbe stata la volta di Mohamed Guezzaz), gli vengono affidate anche Germania-USA e Argentina-Croazia. La scelta per la finale cade su di lui un po' a sorpresa, visto che venivano dati per favoriti altri arbitri come il messicano Arturo Brizio Carter e lo scozzese Hugh Dallas. La sua direzione di gara risulter\u00e0 pressoch\u00e9 perfetta; il pallone della partita, tradizionalmente consegnato all'arbitro, verr\u00e0 poi rivenduto da Belqola alla Federazione francese, ed il ricavato sarebbe stato dato in beneficenza ad associazioni di volontariato marocchine.\nDopo i mondiali, per qualche anno Belqola \u00e8 stato messo sotto contratto dalla Federazione giapponese per dirigere gare del campionato d'Estremo Oriente.\nSaid Belqola muore prematuramente nel 2002 all'et\u00e0 di 45 anni, al termine di una lunga malattia."}
{"id": "908016", "revid": "599013", "url": "https://it.wikipedia.org/wiki?curid=908016", "title": "Pra", "text": ""}
{"id": "908020", "revid": "729019", "url": "https://it.wikipedia.org/wiki?curid=908020", "title": "Legio II Flavia Constantia", "text": "La Legio II \"Flavia Constantia\" (\"di Flavio Costanzo\") fu legione romana creata da Diocleziano, probabilmente nel 296 o 297. Pi\u00f9 tardi, in seguito alla riforma costantiniana dell'esercito romano divenne una \"legio comitatensis\".\nStoria.\nLa II \"Flavia Constatia\" fu formata assieme alla I \"Maximiana\" per difendere la provincia della \"Thebaidos\", appena creata nella divisione dell\"'Aegyptus\". Il nome della legione \u00e8 associata a Costanzo Cloro (Flavio Costanzo), uno dei due \"cesari\" previsti dal sistema della tetrarchia. La II \"Flavia Constantia\" rimase a Cusas fino all'epoca della stesura della \"Notitia dignitatum\".\nLa \"Notitia\" elenca tra le truppe del \"comitatus\" del \"magister militum per Orientem\" una II \"Flavia Constantia Thebaeorum\": questa unit\u00e0 era stata certamente ottenuta distaccando alcune truppe dalla II \"Flavia Constantia\" negli anni compresi tra il 325 ed il 350. La creazione della nuova unit\u00e0 potrebbe essere ricondotta all'imperatore Teodosio I e alla sua politica di inserire alcune popolazioni barbare all'interno dell'organico dell'esercito romano: le truppe barbare sarebbero state mischiate ad altre prelevate dalla legione egiziana, e inviate a presidiare la Macedonia, ponendo il proprio comando a Tessalonica."}
{"id": "908030", "revid": "1664554", "url": "https://it.wikipedia.org/wiki?curid=908030", "title": "Loti", "text": ""}
{"id": "908036", "revid": "1904508", "url": "https://it.wikipedia.org/wiki?curid=908036", "title": "Umberto Cagni di Bu Meliana", "text": "Ricopr\u00ec le cariche di senatore del Regno e commissario al Consorzio autonomo del porto di Genova.\nBiografia.\nIl padre Manfredo, generale dell'esercito piemontese, lo iscrisse a 14 anni nella Scuola di marina di Napoli. Prosegu\u00ec gli studi alla marina di Genova, conseguendo il grado di guardiamarina nel 1881.\nDal 1882 al 1885 fece il giro del mondo sulla nave \"Vittor Pisani\". Nel 1895, sulla \"Cristoforo Colombo\", partecip\u00f2 ad un altro viaggio analogo.\nNominato da Umberto I aiutante del duca degli Abruzzi nel 1893, nel 1897 part\u00ec appunto con Luigi Amedeo di Savoia-Aosta, duca degli Abruzzi per l'Alaska alla conquista della vetta del monte Saint Elias, che avvenne il 2 agosto dello stesso anno.\nNel 1899 partecip\u00f2 alla spedizione al Polo Nord con la \"Stella Polare\", organizzata da Luigi Amedeo di Savoia. Riusc\u00ec tra la fine di marzo ed il 25 aprile dello stesso anno, a raggiungere la pi\u00f9 alta latitudine mai prima toccata dall'uomo sino a quel momento: 86\u00b0 41'.\nNel 1909 si distinse particolarmente per i soccorsi portati a seguito del terremoto di Messina.\nLa presa di Tripoli e la Grande Guerra.\nNel 1911 all'inizio della guerra italo-turca sbarc\u00f2 a Tripoli nella Libia ottomana occupando la citt\u00e0 con poche centinaia di marinai e tenendola brillantemente fino all'arrivo del contingente del Regio Esercito. Durante la prima guerra mondiale comand\u00f2 la divisione incrociatori a Brindisi e poi la base navale della Spezia.\nNominato il 4 novembre 1918 comandante delle forze navali destinate a Pola, entr\u00f2 in quella che era stata la principale base austriaca il giorno seguente e impose la consegna dei forti, della base e della flotta.\nConte di Bu Meliana nel 1919, presidente del Consiglio Superiore di Marina nel novembre del 1922, l'ammiraglio lasci\u00f2 il servizio militare nel 1923. Era (assieme all'Ammiraglio Millo) un rivale di Paolo Thaon di Revel, vicino al partito nazionalista e agli ambienti politici favorevoli all'espansione coloniale in Africa e ad una politica di annessioni in Adriatico, la rivalit\u00e0 con Thaon di Revel (che fu ministro della marina dal 1922 al 1925) ag\u00ec da freno sulla sua carriera, convincendolo ad uscire dai ruoli. Fu Commissario dal 1923 al 1926 e poi Presidente fino al 1929 del consorzio del Porto di Genova. Successivamente presied\u00e9 i Cantieri Navali Riuniti dell'Adriatico. Mor\u00ec nel 1932 e fu sepolto nella citt\u00e0 natale, Asti.\nLa spedizione al Polo Nord.\nCon Luigi Amedeo di Savoia-Aosta, il 12 giugno 1899 l'ammiraglio Umberto Cagni salp\u00f2 da Christiania (oggi Oslo) sulla baleniera di legno di 350 tonnellate \"Jason\", (ribattezzata \"Stella Polare\") per tentare di raggiungere il Polo Nord per via \u201cdi superficie\u201d, cio\u00e8 su quel mare di ghiaccio e raggiunse la baia di Teplitz.\nErano imbarcati, oltre a Cagni e a Luigi Amedeo, dodici italiani, tra cui i componenti della pattuglia poi da lui guidata verso al polo, il tenente di vascello Querini e il medico di Marina Achille Cavalli Molinelli, (poi comandante del Corpo Sanitario della Regia Marina), otto norvegesi (che costituivano l'equipaggio), un centinaio di cani da slitta, provviste alimentari e attrezzature varie.\nPer prepararsi alla spedizione vera e propria, si fermarono a Teplitz nell'inverno, ma la nave, imprigionata dai ghiacci, si squarci\u00f2 su un lato e venne allestito un campo base di fortuna sulla banchisa; il Duca degli Abruzzi sub\u00ec l'amputazione di due falangi a causa di congelamenti e dovette rinunciare al tentativo di raggiungere il Polo.\nLa spedizione inizi\u00f2 in primavera, l'11 marzo 1900. I membri si divisero in tre gruppi, con slitte e cani, viveri e materiali: i primi due gruppi, di sostegno al terzo, dopo alcuni giorni di difficolt\u00e0, tornarono al campo base contando la perdita di tre uomini. Il terzo gruppo, formato dal comandante Cagni, il marinaio Canepa e le guide valdostane Petigax e Fenoillet, con viveri per tre mesi, il 25 aprile, tra mille difficolt\u00e0, raggiunsero gli 86\u00b0 e 34' di latitudine nord, superando il record di Fridtjof Nansen di 21', a 381 km dal Polo Nord.\nNel freddo dell'Artico, con strumenti ricognitivi rudimentali e amputazioni per congelamento, decisero per\u00f2 di tornare indietro: dopo dieci giorni di marcia abbandonarono quasi tutto sui lastroni di ghiaccio, alla deriva. Con una sola tenda, dodici cani e le provviste strettamente necessarie sulle slitte rimaste, i quattro uomini riuscirono finalmente a raggiungere la baia di Teplitz, era il 23 giugno 1900. Cagni e i suoi avevano percorso 1400 chilometri in 104 giorni: un'impresa storica.\nNella letteratura.\nFu riconosciuto valoroso ufficiale anche dagli scrittori del periodo:"}
{"id": "908037", "revid": "108107", "url": "https://it.wikipedia.org/wiki?curid=908037", "title": "Peseta", "text": ""}
{"id": "908039", "revid": "287204", "url": "https://it.wikipedia.org/wiki?curid=908039", "title": "Dracma", "text": "La dracma o dramma (in greco moderno \u0394\u03c1\u03b1\u03c7\u03bc\u03ae, plurale \u03b4\u03c1\u03b1\u03c7\u03bc\u03ad\u03c2) era il nome di una moneta dell'antica Grecia. Il nome \u00e8 stato ripreso in Grecia dopo il 1832 per indicare la dracma greca, valuta rimasta in uso fino all'introduzione dell'euro.\nIl nome \"dracma\" deriva dal verbo \u03b4\u03c1\u03ac\u03c4\u03c4\u03c9 (\"dratto\", \"afferrare\"). Inizialmente una dracma era un pugno di sei oboli, spiedi di metallo utilizzati come valuta fin dal 1100 a.C.\nStoria.\nNell'antica Grecia il termine dracma indicava anche un'unit\u00e0 di peso. Era usata da tutto il mondo greco ed emessa dalla maggior parte delle citt\u00e0. Le prime emissioni mostrano immagini di animali, per lo pi\u00f9 armi parlanti e risalgono al VI secolo a.C.\nA causa della tecnica di coniazione usata, con il martello, le dracme sono per lo pi\u00f9 piatte al rovescio e particolarmente plastiche nel diritto. La monetazione nel tempo raggiunse un livello artistico elevato ed estremamente fine. Di conseguenza gi\u00e0 dal Rinascimento le monete pi\u00f9 belle venivano collezionate.\nDopo la conquista di Alessandro Magno, il nome \"dracma\" fu usato in molti dei regni ellenistici nel Medio Oriente, tra cui il regno tolemaico d'Egitto. La dracma fu anche la prima moneta d'argento battuta dall'antica Roma nel III secolo a.C.\nL'unit\u00e0 monetaria araba conosciuta come \"dirham\" (in arabo, \u062f\u0631\u0647\u0645), e nota dal periodo pre-islamico, \u00e8 derivata, tramite la Persia sasanide, dall'antica dracma e, come la moneta persiana, era anch'essa d'argento.\n\u00c8 difficile attribuire un valore a questa moneta che sia comparabile con le valute attuali, a causa delle profonde differenze tra le economie. Gli storici classici affermano regolarmente che tra la fine della Repubblica romana e gli inizi dell'Impero romano, il salario giornaliero di un operaio era di una dracma.\nPiede monetario.\nIl sistema monetario greco antico era basato sul precedente sistema asiatico che aveva come unit\u00e0 di misura principale il\ntalento, il cui peso era di circa 30,25 kg di argento; questo veniva diviso in 60 mine.\nTali valute non furono mai battute, ma fungevano da sistema di riferimento per l'economia degli stati.\nBen presto grazie all'espansione economica di Atene il mondo ellenico prese come sistema di riferimento per gli scambi\nil \"piede attico\", monetizzato in argento:\nOltre a tali monete grande importanza ebbe lo statere (2 dracme) con un peso in argento di 8,7 grammi, quanto il peso circa di un darico coniato in oro, da cui si evince che il rapporto oro/argento era di 1 a 10.\nMonetazioni correnti.\nAccanto alle monete da una dracma, vennero emesse tetradracmi, (4 dracme) e didracmi (2 dracme o statere). Il didracma o statere in genere rappresenta il nominale pi\u00f9 diffuso.\nIl \"tetradracma\" (\"quattro dracme\"), moneta del V secolo a.C. di Atene, era di gran lunga la moneta pi\u00f9 usata nel mondo greco fino ad Alessandro Magno. Sul diritto \u00e8 rappresentato la testa di profilo di Atena e sul rovescio una civetta, l'animale sacro alla dea. \nLo stesso rovescio \u00e8 rappresentato nel lato nazionale della moneta greca da un euro (vedi Monete euro greche).\nIn alcuni casi furono coniate anche delle Decadracme (10 Dracme).\nDatazione.\nLe dracme non hanno in genere scritte che ne permettano la datazione. Questa \u00e8 effettuata sulla base di caratteristiche stilistiche e dall'analisi dei ritrovamenti. In alcuni casi (Atene, , Dirrachium) \u00e8 riportato il nome del magistrato monetario e di conseguenza in alcuni casi la moneta \u00e8 databile. In altri, come nei regni ellenistici, il nome del re permette comunque di determinare un periodo di emissione. Comunque le datazioni in genere non sono esatte. \nLa collocazione della dracma nell'antico sistema monetario greco e persiano.\nL'obolo era inizialmente l'unit\u00e0 pi\u00f9 piccola. In seguito fu suddiviso in otto (chalkus), moneta coniata in rame.\nLe mine e i talenti non furono realmente emessi: erano in realt\u00e0 misure di peso usate sia per le merci che per i metalli preziosi.\nNumerose erano le relazioni economiche con l'impero persiano, in cui la moneta a pi\u00f9 larga diffusione fu il darico, moneta coniata in oro del peso variabile tra i 8,35 e i 8,4 grammi; ecco i rapporti tra le monete delle due economie:\nLa dracma \u00e8 menzionata nella parabola della dramma smarrita del Vangelo secondo Luca.\nAltri progetti.\n "}
{"id": "908046", "revid": "1602064", "url": "https://it.wikipedia.org/wiki?curid=908046", "title": "Prolattinemia", "text": "Per prolattinemia si vuole intendere la concentrazione della prolattina nel sangue.&lt;br&gt;I livelli normali per le donne sono inferiori a 500 mIU / L [23,5 ng / mL o \u03bcg / L] e per gli uomini sono inferiori a 450 mI U / L [21,5 ng / mL o \u03bcg / L] .\nCause Iperprolattinemia.\nUn'iperprolattinemia, cio\u00e8 un aumento dell'ormone oltre i valori indicati, si ha in caso di:\nCause Ipoprolattinemia.\nUn'ipoprolattinemia si ha in caso di"}
{"id": "908048", "revid": "1305772", "url": "https://it.wikipedia.org/wiki?curid=908048", "title": "Lita", "text": "Lita si pu\u00f2 riferire a:"}
{"id": "908050", "revid": "108107", "url": "https://it.wikipedia.org/wiki?curid=908050", "title": "Lats", "text": ""}
{"id": "908051", "revid": "33689", "url": "https://it.wikipedia.org/wiki?curid=908051", "title": "Errico D'Amico", "text": "Biografia.\n\u00c8 stato dirigente diocesano dell'Azione Cattolica e insegnante di scuola elementare; presidente del Circolo ACLI, costitu\u00ec nel 1964 l'A.I.M.C. (associazione italiana maestri cattolici) e l'Ente Morale per la Protezione del Fanciullo.\n\u00c8 stato consigliere, assessore, vice sindaco e Sindaco di Lanciano per 10 anni. \nConsigliere regionale dal 1975 al 1976, anno in cui viene eletto senatore della Repubblica nel collegio Lanciano-Vasto fino al 1983.\nGli \u00e8 stata dedicata, a Lanciano, la piazza del terminal bus, nota come Piazza della Pietrosa, una scuola materna e a Castel Frentano la Villa comunale."}
{"id": "908053", "revid": "729019", "url": "https://it.wikipedia.org/wiki?curid=908053", "title": "Contea di Walton (Florida)", "text": "La contea di Walton (in inglese Walton County) \u00e8 una contea della Florida, negli Stati Uniti. Il suo capoluogo amministrativo \u00e8 DeFuniak Springs.\nGeografia fisica.\nLa contea ha una superficie di 3.206 km\u00b2 di cui il 14,58% \u00e8 coperta d'acqua. Confina con:\nStoria.\nLa contea di Walton fu istituita nel 1824 e fu nominata cos\u00ec per ricordare George Walton, segretario del territorio della Florida dal 1821 al 1826."}
{"id": "908057", "revid": "108121718", "url": "https://it.wikipedia.org/wiki?curid=908057", "title": "Giacomo Benevelli", "text": "Espone dal 1957, ha vissuto e lavorato a Milano. Esponente di rilievo della scultura astratta contemporanea italiana ed europea. \u00c8 nipote di Anselmo Govi, pittore italiano (1893 - 1953).\nBiografia.\nBenevelli discende dalla nobile famiglia francese Beneville (Bonneville) nella sua forma attuale italianizzata conosciuto anche come Benevello, Benevel (Piemonte) oppure Benevelli dall'arpitano B\u00f4navela. Riportato in testi storici anche come Benedelli oppure Benevellum. Antichi patrizi di Modena, gi\u00e0 annoverati tra le famiglie Gallorum di origine francese nel Ducato di Modena e Reggio, Cavalieri dell'Ordine dello Speron d'Oro nobili dei Conti di Provenza (gi\u00e0 citati nel Nobiliaire Universel de France).\nFormazione.\nGiacomo Benevelli nasce a Reggio Emilia, compie i suoi primi studi in Francia dove consegue \"le certificat d'etudes\". Finita la guerra si trasferisce a Roma dove riprende gli studi diplomandosi al Liceo Artistico dell'Accademia di Belle Arti di Roma. Nel 1950 si trasferisce a Milano dove si diploma in Scenografia all'Accademia di Belle Arti di Brera, dove diverr\u00e0 successivamente assistente del pittore Mauro Reggiani e professore di figura e ornato modellato (1958). Sempre nei primi anni cinquanta inizia a frequentare lo studio milanese dello scultore Cesare Poli, titolare della cattedra di scultura a Brera e suo maestro, ne diviene assistente. Sente crescere l'interesse verso la scultura, abbandona la scenografia per dedicarsi esclusivamente all'arte modellata. Grazie alla frequentazione di Poli, conosce e frequenta artisti di grande rilievo come Oskar Kokoschka e Jean Arp dai quali riceve stimoli essenziali per la sua formazione. Nel 1957 esordisce sulla scena artistica vincendo il premio Sabena a Bruxelles con una scultura raffigurante il mito di Icaro.\nLa sua prima mostra personale \u00e8 del 1959 presso la galleria Pater a Milano dove presenta un gruppo di sculture intitolato \"Fantocci\". Il catalogo sar\u00e0 curato da Giorgio Kaisserlian.\nUna sua scultura dal titolo Teleios \u00e8 collocata in Piazzale Loreto a Milano; sue opere sono conservate in collezioni pubbliche e private tra cui British Museum, Londra; Museo Reale, Anversa; Collezione della Banca d'Italia; Collezione d'arte della citt\u00e0 di Milano; "}
{"id": "908058", "revid": "149726", "url": "https://it.wikipedia.org/wiki?curid=908058", "title": "Naucratis", "text": ""}
{"id": "908060", "revid": "115756522", "url": "https://it.wikipedia.org/wiki?curid=908060", "title": "Tatra (azienda)", "text": "La Tatra \u00e8 un'azienda costruttrice di autoveicoli della Repubblica Ceca. L'azienda venne fondata a Kop\u0159ivnice nel 1850 da Ign\u00e1c \u0160ustala come \"Nesselsdorfer Wagenbau-Fabriks-Gesellschaft\", fabbrica di carri e carrozze.\nOltre ad essere stata la pi\u00f9 importante industria mondiale per la costruzione di tram, la Tatra \u00e8 anche la terza casa automobilistica in ordine cronologico ad aver prodotto automobili, dopo la Daimler Mercedes-Benz e la Peugeot, avendo costruito la sua prima autovettura nel 1897.\nL'azienda ha cessato la produzione di autovetture nel 1999, dedicandosi principalmente alla costruzione di autocarri.\nStoria.\nNata come fabbrica di carri e carrozze, la NV (marchio commerciale acronimo di \"Nesselsdorfer Wagenbau\") si dedic\u00f2 esclusivamente a tale produzione fino al 1897, quando su progetto di Leopold Svitak realizz\u00f2 il modello \"Pr\u00e4sident\", una carrozza \"senza cavalli\" di tipo \"double pha\u00e9ton\", mossa da un motore monocilindrico Benz &amp; Cie. e cos\u00ec denominata per il giubileo d'oro dell'imperatore Francesco Giuseppe.\nDopo la Grande guerra e il conseguente dissolvimento dell'Impero austro-ungarico, l'azienda si trov\u00f2 divisa in due tronconi, con la sezione commerciale a Vienna e gli stabilimenti di Kop\u0159ivnice, inseriti nella neonata Cecoslovacchia. A partire dal 1920, per sottolineare la propria appartenenza territoriale, inizi\u00f2 a identificare le automobili prodotte con il marchio NV Tatra, in omaggio ai Monti Tatra.\nAgli inizi del 1923 avvenne la fusione con la \"Waggonfabrik Ringhoffer AG in Prag-Sm\u00edchov\" e la nuova societ\u00e0 fu rinominata \"Tatra-Werke\", trasferendo gli uffici commerciali a Praga e trasformando la sede di Vienna nella consociata austriaca \"Austro-Tatra\".\nNello stesso anno inizia la progettazione di automobili di serie (il modello T11) con caratteristiche tecniche rivoluzionarie. Nel 1934 viene costruito il modello T77 e alcuni modelli di aeroplani. \nNel periodo secondo dopoguerra la Tatra si specializza in autovetture di lusso e mezzi pesanti. Tra le auto vi sono da segnalare i modelli \"Tatraplan\", il T603 (anni sessanta) e il T613 (1975).\nDegna di nota \u00e8 anche la Tatra T87, la prima auto studiata in un tunnel aerodinamico: nel 1936 aveva un cx di 0,36, pari a quello, per avere un confronto, di una Ferrari Testarossa.\nTra i camion vi sono da segnalare i modelli T111 (1942), il T 138 (1959), il T 813 (1967), T 148 (1970) ed il T 815 (1983). Molti dei camion hanno preso parte a rally internazionali e a missioni di guerra.\nProdotti famosi.\nCessata la produzione di tram e automobili, l'offerta si basa sui seguenti veicoli:\nSi producono versioni dalle 4 alle 12 ruote, tutte motrici, e con motori fino a 830 Cv.\n\u00c8 l'unica casa ad utilizzare per la normativa euro IV una tecnologia meccanica ad iniezione di riciclo dei gas di scarico.\nLa Tatra produce l'unico motore diesel Euro 5 raffreddato ad aria (il T3D-928-TM Euro 5 SCR), destinato ad impieghi specialistici. Viene commercializzato con il nome commerciale di TATRA ON AIR (TM).\nI motori Tatra sono inoltre gli unici a raggiungere tali standard senza l'aiuto dell'iniezione elettronica, ma con il \"classico\" sistema meccanico.\nLa Tatra V570.\nLa Porsche \u00e8 stata pi\u00f9 volte accusata in passato di plagio, ad esempio per quanto riguarda il Maggiolino; vi furono dei processi a tal proposito. In precedenza con il nome \"Volkswagen\" si identific\u00f2 l'automobile per il popolo denominata in progetto \"KdF-Wagen\" ad opera dell'organizzazione governativa NS-Organisation \u201eKraft durch Freude\u201c (KdF). Il precursore del \"VW-K\u00e4fer\" fu ideato da Ferdinand Porsche. La sua costruzione si basava sui componenti della Tatra V570 e del costruttore austriaco B\u00e9la Bar\u00e9nyi. Nel caso del Maggiolino la Volkswagen ammise il plagio e si raggiunse un accordo extra processuale, dopo la seconda guerra mondiale.\nLa Tatra T3.\nFra i principali e pi\u00f9 famosi veicoli prodotti da Tatra figurano le vetture tranviarie della serie T3, prodotte dal 1960 al 1990 in ben 13.991 esemplari per numerose reti tranviarie dei paesi del COMECON, risultando cos\u00ec il modello di tram costruito in pi\u00f9 esemplari al mondo.\nNel 1996 vengono messe in produzioni varie automobili, ma per periodi brevi e sono per lo pi\u00f9 macchine da corsa o di lusso.\nNel periodo post comunista nasce la serie di camion T815-2 (evolutasi poi nella T815-7): mezzi pesanti altamente specializzati, utilizzati durante le competizioni sportive o da eserciti da tutto il mondo.\nLa Tatra sostiene team privati partecipanti a competizioni automobilistiche con i modelli \"Tatra Ecorra V8 sport\" e \"Tatra T2 603 B5\".\nTatra concept.\n\u00c8 cos\u00ec chiamato il sistema Tatra, inventato nei primi anni dell'azienda e poi evolutosi. Applicabile solo a veicoli a trazione integrale, consiste nel rendere la carrozzeria indipendente dalla parte meccanica. Quest'ultima \u00e8 composta da un \"tubo centrale\" sul quale sono montati gli ammortizzatori, i freni e gli assi. Il tutto \u00e8 diviso in tre sezioni:\nCon questa filosofia costruttiva \u00e8 stato progettato ad esempio il \"Tatra Dakar\", il modello nato nel periodo comunista per l'omonima gara di cui ha vinto molte edizioni (2001 per l'ultima volta). Nel 2007 il modello aggiornato \"Dakar-07\" \u00e8 arrivato terzo nella competizione.\nLe competizioni sportive.\nLa Tatra partecipa attivamente a varie competizioni motoristiche internazionali, spaziando in diversi settori e appoggiando vari team.\nUltimamente il team Tomas Tomecek-Letka racing team ha vinto la 26\u00aa edizione del Tunisia Optic 2000 (maggio 2008) con una TATRA 815 DAKAR 2T0R45, mentre il Loprais Tatra Team \u00e8 arrivato terzo al Central Europe Rally - Dakar series (maggio 2008) con una TATRA 815-2ZO R45 12.400 4x4.1 Dakar 2008. Un Tatra Jamal del Loprais Team ha vinto la Silk Way 2011 battendo con un vantaggio di sedici minuti il team favorito della gara, motorizzato con un camion Kamaz.\nIl modello pi\u00f9 utilizzato nelle corse desertiche e nei rally \u00e8 il T-815 4x4; vi sono inoltre molti team che utilizzano veicoli Tatra nel truck trial internazionale, specialmente nel livello S5. In questo livello \u00e8 una delle marche pi\u00f9 utilizzate specialmente con il modello T-813 8x8 Kolos.\nModelli realizzati.\nTram.\nNel 1934 venne avviata la produzione di tram derivati dal modello statunitense \"PCC\"; sviluppata negli anni, tale gamma port\u00f2 alla fornitura di 18.000 veicoli, caratterizzando Tatra come il pi\u00f9 grande produttore di tram al mondo."}
{"id": "908062", "revid": "767487", "url": "https://it.wikipedia.org/wiki?curid=908062", "title": "DIGITAL Command Language", "text": "DCL (Digital Command Language) \u00e8 il linguaggio standard della shell del sistema operativo OpenVMS progettato da Digital Equipment Corporation, acquistata poi da Compaq e fusasi infine in HP o Hewlett Packard.\nIl DCL \u00e8 un linguaggio molto potente che permette di gestire tutte le caratteristiche del sistema operativo attraverso funzioni lessicali dedicate e permette di gestire i file RMS che sono file indicizzati ISAM. IL DCL implementa anche strutture di controllo IF-THEN-ELSE ma manca dei cicli di controllo DO-WHILE o altri costrutti similari.\nI comandi DCL devono essere dichiarati esplicitamente e non usano la tecnica dei paths."}
{"id": "908066", "revid": "108107", "url": "https://it.wikipedia.org/wiki?curid=908066", "title": "Kyat", "text": ""}
{"id": "908072", "revid": "767487", "url": "https://it.wikipedia.org/wiki?curid=908072", "title": "Duo Alterno", "text": "Il Duo Alterno \u00e8 un gruppo musicale italiano di Torino attivo nel campo della musica contemporanea. \u00c8 formato dal soprano Tiziana Scandaletti e dal compositore e pianista Riccardo Piacentini.\nStoria del gruppo.\nIl duo ha esordito nel febbraio 1997 al Festival of Italian Contemporary Music di Vancouver, dove ha tenuto concerti e master-class per la University of British Columbia, la Simon Fraser University e la Vancouver Academy of Music. Da allora la sua attivit\u00e0 si \u00e8 sviluppata in oltre quaranta Paesi attraverso concerti, masterclass universitarie e diciotto realizzazioni discografiche di cui la maggior parte pubblicate dalle etichette Nuova Era e Stradivarius.\nTra loro pubblicazioni figurano monografie dedicate a Giorgio Federico Ghedini, Alfredo Casella, Franco Alfano e Francesco Paolo Tosti.\nTra le esibizioni pi\u00f9 recenti all'estero, quelle all'Universit\u00e0 della California di Berkeley, alla Stanford University, alla Lincoln Performance Hall di Portland, al Gasteig di Monaco, alla Xinghai Concert Hall di Canton, al Liaoning Grand Theatre di Shenyang, al Teatro dell'Opera di Ulan Bator, al BKA Theater di Berlino, all'Universit\u00e0 del Nuovo Messico di Albuquerque, alla Music Gallery di Toronto per il SoundaXis Festival, al Beijing Modern Music Festival di Pechino, al Conservatorio P\u00ebtr Il'i\u010d \u010cajkovskij e il Museo Michael Glinka di Mosca, all'Accademia Leo\u0161 Jan\u00e1\u010dek di Brno, ai Teatri delle Universit\u00e0 di Vilnius, Riga e Kiev (Universit\u00e0 Taras Hryhorovy\u010d \u0160ev\u010denko), al Festival Nuova Consonanza di Roma, la \"Levine School\" di Washington, la Walt Disney / REDCAT Hall di Los Angeles, la Pyatt Hall della \"Vancouver Symphony Orchestra\", il Mugham Center e l'Azerbaijan State Philharmonic Hall di Baku, il Conservatorio Rimskij-Korsakov di San Pietroburgo, l'Auditorium della \"Radio Algerienne\" di Algeri, la Rathaus Grosser Sitsungssaal di Stoccarda, la Earl and Darielle Linehan Concert Hall di Baltimora, la UiTM University of Technology Mara di Kuala Lumpur, la Meli\u00e1 Convention Hall di Yangon, la Maureen Forrester Hall di Waterloo-Toronto, il Marshall Auditorium di Haverford, il Kadriorg Palace di Tallinn, il Museo Sibelius di Turku e l'Accademia Sibelius di Helsinki, l'Auditorium di Gio Ponti all'IIC di Stoccolma.\nTourn\u00e9e all'estero.\nAlgeria (2016, 2019), Argentina (1998, 2004, 2019),\nAustralia (2004, 2008, 2010),\nAustria (2009, 2015), \nAzerbaijan (2014, 2015),\nBelgio (2002, 2005),\nBrasile (2012, 2016),\nCanada (1997, 2003, 2008, 2009, 2013, 2014, 2018),\nCina (2002, 2007, 2008, 2010, 2015),\nCorea (2001),\nCroazia (2015),\nDanimarca (1999, 2008, 2016), Estonia (2019), \nEtiopia (2010),\nFinlandia (1998, 1999, 2010, 2015, 2019),\nFrancia (2001, 2010, 2015),\nGermania (2007, 2008, 2009, 2012, 2013, 2016, 2017, 2018),\nGiappone (2006, 2007, 2016),\nGuatemala (2016, 2019),\nHong Kong (2011, 2015, 2016),\nKazakhstan (2001),\nIndia (2004),\nIndonesia (2001, 2004, 2015),\nLettonia (2009),\nLituania (2009),\nMacedonia (2003), Malesia (2018), \nMalta (2011),\nMessico (2019), \nMongolia (2007, 2010), Myanmar (2018), \nNorvegia (1999, 2002),\nPaesi Bassi (2005, 2014),\nPer\u00f9 (2012),\nPolonia (2010, 2012),\nRegno Unito (2001, 2013),\nRepubblica Ceca (2009, 2010, 2012, 2013),\nRussia (2005, 2009, 2014),\nSerbia (2008, 2010, 2012),\nSingapore (2001, 2002, 2003, 2010, 2015),\nSlovacchia (2015),\nSpagna (2010),\nStati Uniti (2000, 2003, 2005, 2006, 2007, 2008, 2009, 2010, 2012, 2013, 2014, 2018),\nSvezia (1999, 2008, 2015, 2019),\nSvizzera (2013),\nThailandia (2015),\nTurchia (2005, 2016),\nUcraina (2009),\nUngheria (2010, 2014),\nUzbekistan (1998, 1999),\nVenezuela (2012, 2016)."}
{"id": "908080", "revid": "45494863", "url": "https://it.wikipedia.org/wiki?curid=908080", "title": "Bottonasco", "text": ""}
{"id": "908091", "revid": "370187", "url": "https://it.wikipedia.org/wiki?curid=908091", "title": "Associazione Calcio Napoli 1926-1927", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1926-1927.\nStagione.\nLa stagione 1926-1927 fu la 1\u00aa stagione del Napoli nel nuovo campionato italiano organizzato su base nazionale.\nIl 25 agosto 1926 (data tradizionalmente anticipata al 1\u00ba agosto) l'industriale napoletano Giorgio Ascarelli fond\u00f2 lAssociazione Calcio Napoli e la nuova squadra venne subito ammessa al campionato di Divisione Nazionale, in virt\u00f9 del primo posto dell'Internaples nel torneo di Prima Divisione Lega Sud 1925-1926. Per la prima volta le squadre del Nord e le squadre del Sud disputarono il medesimo torneo (in precedenza c'erano due tornei, uno del Nord e uno del Sud, le cui vincitrici si affrontavano nella finalissima nazionale).\nIl campionato part\u00ec il 1\u00ba ottobre 1926 e il Napoli fece il suo esordio ufficiale in casa, nello Stadio Militare dell'Arenaccia, contro l'Inter (0-3). Nelle nove gare del girone d'andata sub\u00ec altrettante sconfitte e realizz\u00f2 soltanto tre reti, bottino misero se si considera le ventinove reti subite; il Napoli chiuse il girone d'andata all'ultimo posto. Il girone di ritorno fu ugualmente di estrema pochezza, considerando che nelle nove gare giocate sub\u00ec otto sconfitte racimolando un solo punto nel pareggio casalingo contro il Brescia (0-0).\nIn occasione della prima vittoria ottenuta contro l'Audace il 10 aprile 1927, il giocatore-allenatore Anton Kreutzer decise di tornare a Vienna e subentr\u00f2 nel ruolo di allenatore Bino Skasa. Nello stesso anno, dopo il presidente Ascarelli, ci fu una pentarchia alla presidenza: Emilio Reale, Eugenio Coppola, Gustavo Zinzaro, Elia e Picchetti. Infine subentr\u00f2 l'on. Nicola Sansanelli, che si dimise a fine campionato.\nGli azzurri sarebbero dovuti retrocedere in Prima Divisione, ma la Federazione, consapevole del preesistente e pesante \"gap\" tra societ\u00e0 settentrionali e meridionali, decise di graziare le tre squadre del Sud retrocesse ripescandole per il nuovo campionato.\nMaglia e simbolo.\nLa prima maglia utilizzata dal Napoli per il nuovo campionato era di colore azzurro con colletto bianco e pantaloncini bianchi. Quale stemma del sodalizio fu adotato uno scudo ovale, dal fondo azzurro, con un cavallo inalberato e rivoltato, collocato su un pallone da calcio. Per ironizzare sui pessimi risultati sportivi della stagione, dalla figura del cavallo fu derivata la \"mascotte\" del club, il cosiddetto \"ciuccio\".\nOrganigramma societario.\nArea direttiva\nArea tecnica\nCalciomercato.\nI primi giocatori acquistati dal Napoli furono Anton 'Fritz' Kreutzer dal Torino, che ricopr\u00ec il doppio ruolo di giocatore-allenatore, Letterio Catapano dalla Pro Italia e Giuseppe Pirandello dal Palermo."}
{"id": "908093", "revid": "339392", "url": "https://it.wikipedia.org/wiki?curid=908093", "title": "Tatra as", "text": ""}
{"id": "908112", "revid": "767487", "url": "https://it.wikipedia.org/wiki?curid=908112", "title": "Hen Wlad Fy Nhadau", "text": "Hen Wlad Fy Nhadau, solitamente tradotto come \"Terra dei miei padri\", ma la cui traduzione pi\u00f9 letterale sarebbe \"La vecchia terra dei miei padri\", \u00e8 l'inno nazionale del Galles. L'inno \u00e8 scritto e cantato nella lingua originale gallese. Le parole furono scritte da Evan James e la musica composta da suo figlio James James. Entrambi erano residenti nella citt\u00e0 di Pontypridd, nella contea di Glamorgan (la pi\u00f9 meridionale del Galles).\nL'inno fu composto nel 1856, ma alla Biblioteca Nazionale del Galles sono conservate alcune trascrizioni precedenti.\n\"Hen Wlad Fy Nhadau\" \u00e8 conosciuto all'estero perch\u00e9 viene eseguito (e cantato da tutto il pubblico) prima dell'inizio delle partite di rugby del Torneo delle Sei Nazioni (nel quale le nazioni delle isole britanniche giocano separatamente: Inghilterra, Scozia, Galles e un'unica squadra irlandese).\nVersione originale in lingua gallese.\nMae hen wlad fy nhadau yn annwyl i mi,&lt;br&gt;Gwlad beirdd a chantorion, enwogion o fri;&lt;br&gt;Ei gwrol ryfelwyr, gwladgarwyr tra m\u00e2d,&lt;br&gt;Dros ryddid gollasant eu gwaed.\nHen Gymru fynyddig, paradwys y bardd,&lt;br&gt;Pob dyffryn, pob clogwyn, i'm golwg sydd hardd;&lt;br&gt;Trwy deimlad gwladgarol, mor swynol yw si&lt;br&gt;Ei nentydd, afonydd, i mi.\nOs treisiodd y gelyn fy ngwlad tan ei droed,&lt;br&gt;Mae hen iaith y Cymry mor fyw ag erioed,&lt;br&gt;Ni luddiwyd yr awen gan erchyll law brad,&lt;br&gt;Na thelyn berseiniol fy ngwlad.\nTraduzione in lingua italiana.\nLa vecchia terra dei miei avi m'\u00e8 cara,&lt;br&gt;Terra di bardi e di cantanti, celebri di stima;&lt;br&gt;I suoi valorosi guerrieri, tali patrioti brillanti,&lt;br&gt;Per la libert\u00e0 versarono il loro sangue.\nVecchio Galles montano, il paradiso dei bardi,&lt;br&gt;Ogni valle, ogni rupe \u00e8 bello alla mia vista;&lt;br&gt;Attraverso i sentimenti patriottici, cos\u00ec attraente m'\u00e8 il mormorio&lt;br&gt;Dei suoi ruscelli e dei suoi fiumi.\nSe i nemici opprimono la mia terra sotto i loro piedi,&lt;br&gt;La vecchia lingua dei gallesi continua a vivere come sempre,&lt;br&gt;La musa non \u00e8 ostacolata dalla mano fallo di tradimento,&lt;br&gt;N\u00e9 \u00e8 l'arpa melodiosa della mia patria."}
{"id": "908126", "revid": "599013", "url": "https://it.wikipedia.org/wiki?curid=908126", "title": "Manat\u00ed", "text": "Il termine Manat\u00ed \u00e8 un toponimo spagnolo di origine taina che letteralmente significa \"manato\", ovvero lamantino, e pu\u00f2 riferirsi alle seguenti localit\u00e0:"}
{"id": "908133", "revid": "1226", "url": "https://it.wikipedia.org/wiki?curid=908133", "title": "Piedestallo", "text": ""}
{"id": "908134", "revid": "287204", "url": "https://it.wikipedia.org/wiki?curid=908134", "title": "Menippo di Gadara", "text": "Biografia.\nSecondo Diogene Laerzio fu uno schiavo di origine fenicia, vissuto nel Ponto che, dopo la liberazione, si trasfer\u00ec a Tebe, dove fu allievo del cinico Metrocle.\nMenippo avrebbe, sempre secondo Diogene Laerzio, accumulato una fortuna grazie ai prestiti a usura, ma dopo che gli fu rubato tutto il suo denaro si suicid\u00f2 per la disperazione.\nOpere e influenza.\nMenippo scrisse opere, tutte perdute, in un misto di prosa e poesia, nelle quali, in stile semiserio (\"spoudaiogeloion\"), attaccava le opinioni epicuree e stoiche. Non ci restano, di esse, che i titoli: \"Evocazione dei morti\"; \"Testamenti\"; \"Lettere fittizie dagli dei\"; \"Contro i fisici, i matematici e i grammatici\"; \"Sulla nascita di Epicuro\"; \"Arcesilao\"; \"Simposio\".\nI suoi scritti esercitarono una notevole influenza, specie sui dialoghi di Luciano, che lo cita spesso e ne fa uno dei suoi protagonisti.\n\u00c8, inoltre, noto che le satire menippee di Marco Terenzio Varrone, i cui frammenti danno un'idea di un tal genere di imitazione, derivino da Menippo di Gadara."}
{"id": "908137", "revid": "12760", "url": "https://it.wikipedia.org/wiki?curid=908137", "title": "Mononucleosi", "text": ""}
{"id": "908145", "revid": "287204", "url": "https://it.wikipedia.org/wiki?curid=908145", "title": "Manati", "text": ""}
{"id": "908159", "revid": "4506", "url": "https://it.wikipedia.org/wiki?curid=908159", "title": "Tony Wheeler", "text": ""}
{"id": "908186", "revid": "729019", "url": "https://it.wikipedia.org/wiki?curid=908186", "title": "Contea di Okaloosa", "text": "La contea di Okaloosa (in inglese Okaloosa County) \u00e8 una contea della Florida, negli Stati Uniti. Il suo capoluogo amministrativo \u00e8 Crestview.\nGeografia fisica.\nLa contea ha un'area di 2.802 km\u00b2 di cui il 13,53% \u00e8 coperto d'acqua. \u00c8 l'unica contea dell'Area Statistica Metropolitana di Fort Walton Beach-Crestview-Destin. Confina con:\nStoria.\nOkaloosa \u00e8 una parola indiana che significa \"un posto piacevole\", \"acqua nera\" o \"bel posto\" a seconda delle traduzioni. Prima che la contea di Okaloosa venne creata la popolazione si disperse nella zona e la distanza tra il capoluogo della Contea di Santa Rosa, Milton, e quello della Contea di Walton, DeFuniak Springs era di 70 miglia con dei sentieri poveri che rendevano i collegamenti tra i due centri quasi impossibili. Infatti quando la contea di Okaloosa venne creata non c'erano strade pavimentate. Nel 1917 venne approvata una legislatura che vedeva la creazione della contea di Okaloosa da parti delle due contee prima citate."}
{"id": "908209", "revid": "125998913", "url": "https://it.wikipedia.org/wiki?curid=908209", "title": "Rublo russo", "text": "Il rublo russo, simbolo: \u20bd, ( \"rubl'\"; plurale \u0440\u0443\u0431\u043b\u0438\u0301, \"rubl\u00ed\") \u00e8 la valuta della Federazione Russa e delle repubbliche di Abcasia e Ossezia del Sud, internazionalmente non riconosciute. Un rublo \u00e8 diviso in 100 copechi (o copeche, \u043a\u043e\u043f\u0435\u0301\u0439\u043a\u0430). Il codice ISO 4217 per il rublo \u00e8 RUB. Il codice precedente, RUR, si riferisce alla valuta precedente al 1998 (1 RUB = 1000 RUR).\nUna moneta con lo stesso nome \u00e8 stata anche la valuta dell'Unione Sovietica (rublo sovietico) e dell'Impero russo.\nEtimologia.\nSecondo la versione pi\u00f9 popolare, la parola \"rublo\" derivava dal verbo russo \u0440\u0443\u0431\u0438\u0442\u044c, (\"rubit\"'), che significa tagliare. Storicamente un \"rublo\" era un pezzo di un dato peso tagliato da un lingotto d'argento (\"grivna\"), da cui il nome.\nIn russo, \u00e8 noto un nome popolare per \"rublo\", \"celkovyj\" (intero), che \u00e8 una riduzione di \"celkovyj rubl\"', cio\u00e8 un rublo intero, non tagliato. La pratica di tagliare le monete di metallo prezioso era storicamente diffusa in tutto il mondo. Un piccolo pezzo veniva tagliato da una moneta da parte del proprietario prima che la moneta fosse nuovamente ceduta come se fosse del valore pieno. Dopo un po' di tempo, le monete diventavano ovviamente pi\u00f9 piccole, ma legalmente avevano ancora il valore nominale pieno. Cos\u00ec, l'aggettivo \"intero\" era necessario per distinguere le monete non tagliate.\nLa parola copeco/\"kopejka\" deriva dal russo \"kop'jo\" (\u043a\u043e\u043f\u044c\u0451) \u2013 una lancia. Le prime monete da un copeco avevano lo stemma di Mosca con San Giorgio che trafiggeva il drago con una lancia.\nStoria.\nNel tempo la quantit\u00e0 di metallo prezioso in un rublo \u00e8 variato. Con la riforma valutaria del 1704, Pietro I standardizz\u00f2 la moneta da un rublo a 28 grammi di argento. Mentre le monete da un rublo erano principalmente d'argento, a volte furono coniate in oro ed alcune monete, nell'Ottocento, erano di platino. Il rublo d'oro introdotto nel 1897 era uguale a 0,774235 g di oro. Il rublo sovietico del 1961 era formalmente uguale a 0,987412 g di oro, ma lo scambio con l'oro non fu mai a disposizione per il grande pubblico. I rubli non sono pi\u00f9 collegati ad una parit\u00e0 aurea.\nLe monete da 10 rubli sono talvolta informalmente chiamate \"\u010dervonec\" (\u0447\u0435\u0440\u0432\u043e\u0301\u043d\u0435\u0446), poco diffuse, mentre lo \u00e8 di pi\u00f9 la banconota dello stesso valore. In precedenza c'\u00e8 stata una moneta in oro da 3 rubli.\nLa carta-moneta russa \u00e8 attualmente stampata presso l'azienda di Stato Goznak a Mosca, organizzata il 6 giugno 1919 e che continua a funzionare da allora. Le monete sono coniate alla zecca Monetnyj Dvor, che si trova nella Fortezza di Pietro e Paolo a San Pietroburgo, ed \u00e8 in funzione dal 1724, ed a Mosca.\nNel novembre del 2004 le autorit\u00e0 di Dimitrovgrad, nell'Oblast' di Ul'janovsk, hanno eretto un monumento di cinque metri al rublo.\nAttuali monete e banconote.\nA seguire i tagli delle monete e banconote presenti nel territorio della Federazione russa."}
{"id": "908210", "revid": "709565", "url": "https://it.wikipedia.org/wiki?curid=908210", "title": "Amblyopsidae", "text": "La famiglia Amblyopsidae comprende 6 specie di pesci ossei d'acqua dolce.\nDistribuzione e habitat.\nQuesti pesci sono diffusi nel Sud-Est degli Stati Uniti d'America, dove abitano corsi d'acqua sotterranei e caverne.\nDescrizione.\nAd eccezione di due specie (\"Chologaster cornuta\" e \"Forbesichthys agassizii\") questi pesci sono privi di occhi poich\u00e9 abitatori di caverne e fonti sotterranee. \nTendenzialmente hanno un corpo poco compresso ai fianchi, che si assottiglia verso la coda. Solitamente mancano di pinne ventrali. La livrea varia dal bianco rosato dell'assenza di pigmentazione al marroncino. \nLe dimensioni si attestano su lunghezze massime comprese tra 6 e 11\u00a0cm, secondo la specie.\nSpecie.\nAttualmente la famiglia comprende 6 specie"}
{"id": "908215", "revid": "1573940", "url": "https://it.wikipedia.org/wiki?curid=908215", "title": "Orange Beach", "text": "Orange Beach \u00e8 un comune degli Stati Uniti d'America situato nella contea di Baldwin dello Stato dell'Alabama.\nGeografia fisica.\nOrange Beach \u00e8 situata a 30\u00b017'29.411\" N, 87\u00b033'43.146\" O. L'U.S. Census Bureau certifica che la citt\u00e0 occupa un'area totale di 29,50\u00a0km\u00b2, di cui 26,90\u00a0km\u00b2 composti da terra e i rimanenti 2,60\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000, risultano 3.784 abitanti, 1.779 nuclei familiari e 1.090 famiglie residenti in citt\u00e0. La densit\u00e0 della popolazione \u00e8 di 140,67 ab./km\u00b2. Ci sono 7.594 alloggi con una densit\u00e0 di 281,90/km\u00b2. La composizione etnica della citt\u00e0 \u00e8 94,82% bianchi, 0,37% neri o afroamericani, 0,69% nativi americani, 0,21% asiatici, 2,03% di altre razze, e 1,88% meticci. Il 2,77% della popolazione \u00e8 ispanica.\nDei 1.779 nuclei familiari, il 20,60% ha figli di et\u00e0 inferiore ai 18 anni che vivono in casa, il 50,00% sono coppie sposate che vivono assieme, il 7,80% \u00e8 composto da donne con marito assente, e il 38,70% sono non-famiglie. Il 30,40% di tutti i nuclei familiari \u00e8 composto da singoli e l'11,20% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,13 mentre la dimensione media di una famiglia \u00e8 di 2,61.\nLa suddivisione della popolazione per fasce d'et\u00e0 \u00e8 la seguente: 16,60% sotto i 18 anni, 6,40% dai 18 ai 24, 28,30% dai 25 ai 44, 30,50% dai 45 ai 64, e 18,20% oltre i 65 anni. L'et\u00e0 media \u00e8 44 anni. Per ogni 100 donne ci sono 108,30 uomini. Per ogni 100 donne sopra i 18 anni ci sono 103,20 uomini.\nIl reddito medio di un nucleo familiare \u00e8 di 40.542$, mentre per le famiglie \u00e8 di 51.222$. Gli uomini hanno un reddito medio di 34.063$ contro i 24.787$ delle donne. Il reddito pro capite della citt\u00e0 \u00e8 di 27.082$. Il 10,60% della popolazione e il 6,20% delle famiglie \u00e8 sotto la soglia di povert\u00e0. Sul totale della popolazione, il 15,00% dei minori di 18 anni e il 3,10% di chi ha pi\u00f9 di 65 anni vive sotto la soglia di povert\u00e0."}
{"id": "908216", "revid": "1794176", "url": "https://it.wikipedia.org/wiki?curid=908216", "title": "Shtetl", "text": "Shtetl (in yiddish \u05e9\u05d8\u05e2\u05d8\u05dc; plurale \"shtetlekh\" \u05e9\u05d8\u05e2\u05d8\u05dc\u05e2\u05da; equivalente al tedesco \"St\u00e4dtlein\" \"piccola citt\u00e0\", diminutivo di \"Stadt\" \"citt\u00e0\", in yiddish \u05e9\u05d8\u05d0\u05b8\u05d8, \"shtot\") \u00e8 la definizione utilizzata in Europa orientale per gli insediamenti con un'elevata percentuale di popolazione ebraica. Tale tipologia di insediamento trova la sua origine nella confederazione polacco-lituana, nella quale si stima fosse presente nel XVI secolo pi\u00f9 di tre quarti della popolazione ebraica mondiale. La concentrazione della popolazione ebraica negli shtetl acceler\u00f2 a partire dal XVIII secolo quando a seguito delle spartizioni della Polonia gli ebrei presenti nei territori passati sotto il controllo russo (Regno del Congresso) iniziarono ad essere soggetti a restrizioni sul luogo di residenza, che li escludevano da determinate province e aree urbane dell'impero, di fatto concentrando la quasi totalit\u00e0 della popolazione ebraica nella cosiddetta zona di residenza. Diversi shtetl erano presenti anche in altre aree con una forte presenza ebraica, ad esempio in Galizia e in Romania.\nStoria.\nSecondo la definizione data dallo storico Yohanan Petrovsky-Shtern, uno shtetl \u00e8 qualificabile come un centro abitato di propriet\u00e0 privata di un magnate, abitato essenzialmente ma non esclusivamente da ebrei. \nGli ebrei ashkenaziti residenti negli shtetlekh parlavano abitualmente yiddish, oltre alla lingua locale.\nIl declino dell'importanza degli shtetl quali centri della vita comunitaria ebraica divenne evidente a partire dagli anni 40 del XIX secolo. Fenomeni di tipo culturale, politico ed economico danneggiarono le fondazioni di tali insediamenti. L'industrializzazione e la concentrazione delle attivit\u00e0 commerciali e produttive nei centri maggiori colp\u00ec le tradizionali fonti di reddito degli abitanti degli shtetl, incentivandone l'emigrazione. Pur avendo subito una significativa perdita di importanza gli shtetl sopravvissero in Polonia sino alla seconda guerra mondiale. Si stima che nel 1939 due quinti della popolazione ebraica polacca vivesse in questo tipo di insediamento. La definitiva sparizione dello shtetl si ebbe solamente con l'occupazione nazista, cui seguirono la sistematica deportazione e sterminio della popolazione ebraica.\nNel mondo contemporaneo esempi di villaggi che presentano diversi tratti comuni agli shtetl sono rappresentati dalle comunit\u00e0 haredim di Kiryas Joel, New Square e Kaser.\nNelle arti.\nGli shtetl sono un'ambientazione comune in diverse opere di Sholem Aleichem, Joseph Roth e Isaac Bashevis Singer. Quest'ultimo visse per diverso tempo nello shtetl di Bi\u0142goraj, dal quale proveniva sua madre, figlia del locale rabbino. Nella pittura gli episodi di vita quotidiana negli shtetl sono un tema ricorrente della produzione di Marc Chagall. "}
{"id": "908224", "revid": "729019", "url": "https://it.wikipedia.org/wiki?curid=908224", "title": "Zampa", "text": "La zampa, in anatomia animale, \u00e8 un arto o un'appendice generalmente usato per la deambulazione, la corsa o il salto.\nIl termine \u00e8 usato generalmente in ambito zoologico sia per i vertebrati che per gli invertebrati.\nOltre che per la locomozione, la zampa \u00e8 usata, a seconda dell'animale, anche per altre funzioni. Ad esempio il gatto usa le zampe per la pulizia personale mentre i primati sono dotati di vere e proprie mani al termine di entrambi gli arti con pollice opponibile, quindi dotate di capacit\u00e0 prensile. In molti animali la parte terminale della zampa assume forma idonea a distribuire il peso durante la locomozione e la corsa. La maggior parte degli animali \u00e8 dotato di un numero pari di zampe.\nClassificazione.\nMolti taxa sono caratterizzati dal numero di zampe:\nStruttura.\nI componenti costitutivi delle zampe dipendono dall'animale. Nell'uomo e in altri mammiferi, la gamba include ossa, muscoli, tendini, legamenti, vasi sanguigni, nervi e pelle. Negli insetti, la gamba include la maggior parte dei componenti, tranne in quelli che hanno un esoscheletro che sostituisce la funzione delle ossa e della pelle."}
{"id": "908226", "revid": "108107", "url": "https://it.wikipedia.org/wiki?curid=908226", "title": "Baht", "text": ""}
{"id": "908228", "revid": "108107", "url": "https://it.wikipedia.org/wiki?curid=908228", "title": "Hryvnia", "text": ""}
{"id": "908230", "revid": "108107", "url": "https://it.wikipedia.org/wiki?curid=908230", "title": "Bol\u00edvar (valuta)", "text": ""}
{"id": "908231", "revid": "287204", "url": "https://it.wikipedia.org/wiki?curid=908231", "title": "Bolivar venezuelano", "text": ""}
{"id": "908233", "revid": "30300", "url": "https://it.wikipedia.org/wiki?curid=908233", "title": "Ispettori", "text": ""}
{"id": "908234", "revid": "200568", "url": "https://it.wikipedia.org/wiki?curid=908234", "title": "Tala", "text": ""}
{"id": "908235", "revid": "110157", "url": "https://it.wikipedia.org/wiki?curid=908235", "title": "Kop\u0159ivnice", "text": "Kop\u0159ivnice (in tedesco: \"Nesselsdorf\") \u00e8 una citt\u00e0 della Repubblica Ceca, nel distretto di Nov\u00fd Ji\u010d\u00edn, nella regione di Moravia-Slesia, con circa 23.500 abitanti. \nStoria.\nNesselsdorf fu fondata nel XIII secolo come \"Burg Schornstein\" sotto il signoraggio del conte \"Grafen von H\u00fcckeswagen\".\nNel 1910 divenne citt\u00e0 di Nesselsdorf. Nel 1850 venne fondata da Ignaz Schustala l'azienda di mezzi ferroviari e di trasporto Nesselsdorfer Wagenbau-Fabriks-Gesellschaft (NW) che nel 1923 divenne la fabbrica di veicoli Tatra.\nLa fabbrica di autoveicoli Tatra ha sede tuttora in citt\u00e0 e durante il periodo comunista, impieg\u00f2 circa 16.000 lavoratori (circa 1.000 dei quali vietnamiti)."}
{"id": "908237", "revid": "108107", "url": "https://it.wikipedia.org/wiki?curid=908237", "title": "Rand", "text": ""}
{"id": "908239", "revid": "287204", "url": "https://it.wikipedia.org/wiki?curid=908239", "title": "Koprivnice", "text": ""}
{"id": "908244", "revid": "174925", "url": "https://it.wikipedia.org/wiki?curid=908244", "title": "Fedelt\u00e0 (Bibbia)", "text": "Il termine che, nelle Bibbie italiane, traduciamo con fedelt\u00e0 [in ebraico \u00e8 \u05d0\u05de\u05ea ('emeth) = verit\u00e0]' \u00e8 un termine usato anche per le costruzioni in riferimento a ci\u00f2 che \u00e8 stabile, sicuro, certo, ci\u00f2 che rimane uguale a s\u00e9 stesso, e perci\u00f2 anche ci\u00f2 che \u00e8 vero.\nDio \u00e8 fedele perch\u00e9 non muta e la Sua bont\u00e0 non viene meno: \"Il SIGNORE! il SIGNORE! il Dio misericordioso e pietoso, lento all'ira, ricco in bont\u00e0 e fedelt\u00e0\" (Esodo 34:6). Proprio nel Patto Egli manifesta la Sua costante volont\u00e0 di salvezza, che rimane tale anche quando il Suo popolo diventa infedele. Nel linguaggio dei Salmi, perci\u00f2, la fedelt\u00e0 \u00e8 uno dei costanti attributi di Dio che si prende cura del credente e non lo abbandona (Salmo 89:2; 119:90; 146:6).\nDal canto suo, anche la creatura umana deve essere fedele a Dio. La sua fedelt\u00e0 si manifesta nella sua costanza e certezza con cui riceve le promesse di Dio, cio\u00e8 nella sua fede. \"Fedele\" \u00e8 sinonimo di credente, sia nel linguaggio dei Salmi sia nel Nuovo Testamento, dove un solo termine, \u03c0\u03b9\u03c3\u03c4\u03cc\u03c2 (pist\u00f2s) indica colui o colei che crede, e chi si mantiene costante nella propria fiducia in Dio (Matteo 25:21; 2 Corinzi 6:15; Apocalisse 2:10).\nLo stesso termine \u03c0\u03b9\u03c3\u03c4\u03cc\u03c2 (pist\u00f2s) rende anche nel Nuovo Testamento il concetto biblico della fedelt\u00e0 di Dio (1 Corinzi 10:13; 2 Corinzi :18; 2 Tessalonicesi 3:3)).\nLa fedelt\u00e0 di Dio \u00e8 particolarmente connessa con la Sua chiamata (1 Corinzi 1:9; 1 Tessalonicesi 5:24) con le Sue promesse (Ebrei 10:23; 11:11), o con la remissione dei peccati (1 Giovanni 1:9).\nLa fedelt\u00e0 del credente \u00e8 il riflesso e la risposta all'indefettibile costanza dell'amore di Dio per lui, manifestatagli nella vocazione che ha ricevuto."}
{"id": "908248", "revid": "109186508", "url": "https://it.wikipedia.org/wiki?curid=908248", "title": "Dispositivo passivo", "text": "Un dispositivo passivo (o componente passivo), in elettronica, \u00e8 un componente elettronico che restituisce al circuito meno energia di quanta ne riceve, l'energia mancante viene trasformata in energia termica, che tende a surriscaldare il componente.\nModello matematico.\nIl fenomeno pu\u00f2 essere descritto con la seguente formula matematica:\nI pi\u00f9 noti componenti passivi sono principalmente tre: l'induttore, il condensatore e il resistore; a questi si potrebbe ora aggiungere anche il memristore."}
{"id": "908252", "revid": "14480", "url": "https://it.wikipedia.org/wiki?curid=908252", "title": "Neuroimmagini funzionali", "text": ""}
{"id": "908255", "revid": "1272592", "url": "https://it.wikipedia.org/wiki?curid=908255", "title": "James Wilson (personaggio)", "text": "James Evan Wilson \u00e8 un personaggio della serie televisiva \"Dr. House - Medical Division\". \u00c8 interpretato da Robert Sean Leonard e doppiato nella versione italiana da Roberto Certom\u00e0.Il dottor James Wilson \u00e8 collega e migliore amico del protagonista dottor Gregory House al Princeton-Plainsboro Teaching Hospital ove \u00e8 primario di oncologia.\nCaratteristiche.\nIl curriculum di studi di Wilson non viene mai chiarito, ma in due episodi indossa una felpa della McGill University. Nell'episodio \"Storie di vite diverse\" racconta di avere due fratelli, uno dei quali non vede da nove anni; lo incontra, con delusione, in \"Il patto sociale\".\n\u00c8 mancino.\nNell'ottava stagione, apprende di avere un timoma al secondo stadio, e che gli rimangono solo 5 mesi di vita.\nLe relazioni.\nDi Wilson si \u00e8 detto che \u00e8 stato sposato tre volte. La sua ultima unione, che da tutti gli indizi nella serie \u00e8 probabilmente la terza, si \u00e8 conclusa quando ha scoperto che la moglie stava avendo una relazione extraconiugale. Tuttavia, Wilson stesso non \u00e8 del tutto innocente in questo ambito. Nell'episodio \"Vortice\", Wilson chiede alla dottoressa Cameron se \u00e8 mai stata tradita ed ammette che lui l'ha fatto. Successivamente, nello stesso episodio, confessa che un non specificato \"qualcuno\" (con cui presumibilmente \u00e8 venuto in contatto durante il suo primo matrimonio) lo ha fatto divertire e che \"non vuole far smettere il divertimento\".\nUna relazione importante \u00e8 stata quella con Amber, la cui morte l'ha gettato nella disperazione. In \"Il bene pi\u00f9 grande\" Wilson, dopo un colloquio con la paziente, inizia ad uscire dallo stato di depressione dato dalla perdita della fidanzata (che lo ha portato a vivere nella casa della defunta dottoressa e a non muovere nemmeno un soprammobile). Alla fine dell'episodio lava una tazza ancora sporca del suo rossetto.\nSuccessivamente l'oncologo torna con Sam, sua ex-moglie, che si trasferisce da lui, ma la relazione finisce durante la settima stagione.\nRapporti con i personaggi.\nCon House.\nUn esempio rappresentativo del complesso rapporto di amicizia fra Wilson e il misantropico House si trova nell'episodio \"Il minore dei mali\" nel quale Edward Vogler propone una votazione al consiglio d'amministrazione dell'ospedale per il licenziamento di House. Wilson, membro del consiglio, \u00e8 l'unico che vota contro. In tutta risposta, Vogler propone ed ottiene l'allontanamento di Wilson dall'ospedale. Wilson \u00e8 inoltre uno dei pochi personaggi della serie con il quale House discute di ci\u00f2 che rimane della sua vita personale, o di ci\u00f2 che pu\u00f2 farlo ridere; inoltre spesso fa da coscienza a House, che \u00e8 infastidito dalle sue lunghe e noiose prediche; in \"Sindrome dello specchio\" si scopre che, nonostante le apparenze, \u00e8 Wilson ad avere pi\u00f9 influenza sull'amico, e non il contrario. Inoltre House \u00e8 molto geloso dell'amico e cerca di ostacolarne ogni relazione in quanto ha paura di perderlo.\nSi pu\u00f2 identificare un parallelismo fra il rapporto fra House e Wilson e quello fra Sherlock Holmes e Watson. House si confronta spesso con Wilson per mettere a punto le sue diagnosi, e anche il fatto di avere diversi matrimoni alle spalle accomuna Wilson e Watson. Inoltre, anche House e Wilson, nonostante la loro amicizia, si chiamano fra loro sempre per cognome. Queste analogie fra House/Holmes e Watson/Wilson sono probabilmente volute dalla produzione, come suggeriscono anche altri indizi; per esempio, House abita al numero civico 221, e la celebre residenza di Holmes \u00e8 al 221/b di Baker Street.\nDopo aver divorziato dalla sua terza moglie, Wilson (che per un po' vivr\u00e0 a casa di House) si fidanza con Amber Volakis, che in precedenza aveva tentato di entrare nella squadra di House dopo che la prima si era sciolta (composta da Chase, Foreman e Cameron). Tuttavia, al termine della quarta stagione, Amber muore tragicamente in un incidente in cui rimane coinvolto l'autobus su cui viaggiava con House (che aveva in realt\u00e0 chiamato Wilson perch\u00e9 lo andasse a prendere). House rimane illeso, con qualche ferita superficiale e l'amnesia riguardo all'incidente, ma Amber si danneggia gravemente i reni che non possono cos\u00ec smaltire la amantadina che aveva preso per l'influenza poco prima dell'incidente. In seguito alla sua morte Wilson lascia l'ospedale e la citt\u00e0 per andare altrove sostenendo di voler cambiare aria ma, come confesser\u00e0 ad House alla fine della puntata \"La morte cambia tutto\", vuole solo allontanarsi da lui in quanto House dissemina infelicit\u00e0. Nella puntata \"Impronte genetiche\" Wilson porta House al funerale del padre, rapendolo; House durante questo viaggio capisce che Wilson ha paura di non essere preparato al peggio, come con la morte di Amber, e quindi per non trovarsi nuovamente spiazzato dalla ipotetica morte di House se ne allontana.\nNel corso della stessa puntata si scopre come House e Wilson si sono conosciuti: House pag\u00f2 la cauzione di Wilson, finito in prigione per aver lanciato una bottiglia contro uno specchio antico nel bar di un edificio dove si teneva un congresso cui partecip\u00f2 subito dopo essersi laureato: un uomo continuava a mettere al juke box la stessa canzone e dopo avergli chiesto pi\u00f9 volte invano di smettere, l'insolenza dell'uomo l'aveva spinto a reagire come descritto. Fu accusato di vandalismo, distruzione di propriet\u00e0 privata ed aggressione (in realt\u00e0 la rissa si era accesa a partire da quel gesto, ma Wilson ne era completamente estraneo). House, anch'egli presente alla festa, senza ancora conoscerlo si offr\u00ec di pagare la cauzione a Wilson in quanto gli sembrava l'unica persona divertente in quella occasione.\nDurante il tragitto verso il funerale Wilson viene fermato dalla polizia perch\u00e9 andava troppo veloce (in realt\u00e0 House ha schiacciato l'acceleratore con il bastone) ma Wilson lo copre: viene arrestato e rilasciato poco dopo.\nAlla fine dell'episodio Wilson si rende conto che quel suo strano viaggio insieme ad House \u00e8 stato il suo unico momento piacevole di vita, seppur bizzarro, dopo la morte di Amber. Decide cos\u00ec di ritornare amico di House, nel bene e nel male.\nA partire dall'episodio \"Tredici porta fortuna\" riprende il rapporto amichevole e scherzoso tra Wilson e House, ma questa volta Wilson inizia a difendersi dalle sue burlesche manovre (come quando House manomette la sua sedia per farlo cadere e ritrovarsi di fronte ad un'inaspettata colazione, o quando lo fa seguire dall'investigatore privato per il fatto di aver mangiato quella colazione dopo aver detto di aver gi\u00e0 mangiato). Wilson mette cos\u00ec in atto dei diversivi e dei contro-scherzi, arrivando persino a fingere una relazione con una prostituta e facendo credere di drogarsi (seminando siringhe nella propria spazzatura), consapevole del fatto che House e Lucas lo stanno spiando.\nNell'episodio \"Corpo e anima\" dell'ottava stagione James rivela ad House di essere malato di cancro e in \"La parola Cancro\" si fa aiutare dall'amico a somministrarsi una forte dose di chemio per tentare di sconfiggerlo, ma la terapia non funziona. Nell'episodio \"Resistere\" House prova a convincerlo a sottoporsi a cicli duraturi di chemioterapia per allungare di un paio di anni la sua vita, altrimenti a Wilson resterebbero solo cinque mesi, ma l'oncologo sa benissimo che la chemioterapia peggiorerebbe la qualit\u00e0 della sua vita e dunque decide di non farla, cosa che fa arrabbiare House, che per egoismo lo vuole tenere vivo il pi\u00f9 possibile. Sempre nello stesso episodio House preso dalla rabbia crea vandalismo in ospedale e aggredisce un paziente, intanto Wilson parla con Foreman e quest'ultimo lo convince a provare la chemioterapia e cos\u00ec l'oncologo accetta e va a dare la notizia ad House, per\u00f2 Greg, capendo di aver esagerato, gli dice che non \u00e8 necessario che lui lo faccia per accontentarlo e gli propone di passare insieme i suoi ultimi cinque mesi di vita. Purtroppo nella scena finale dell'episodio, proprio quando i due amici stavano decidendo il modo in cui passare gli ultimi mesi di vita di Wilson, ad House viene data la notizia che deve passare sei mesi in prigione per il vandalismo da lui fatto prima in ospedale. Nell'episodio finale della serie \"Tutti muoiono\", Wilson e Foreman trovano House intrappolato in un edificio che va a fuoco e lo vedono scomparire tra le fiamme. All'interno dell'edificio trovano un cadavere e dall'esame del calco dei denti scoprono che quello \u00e8 il cadavere di Greg: al funerale dell'amico Wilson durante l'elogio funebre esprime tutta la sua rabbia per il gesto di House, ma il discorso viene interrotto da un SMS nel cellulare di James che dice \"Stai zitto idiota\". Un House illeso attende Wilson sulle scalinate di casa sua: infatti \u00e8 riuscito a salvarsi dall'incendio e per non finire in prigione ha fatto credere a tutti di essere morto sostituendo l'impronta dei suoi denti con quella del cadavere trovato nell'edificio, cos\u00ec i due amici potranno passare insieme i restanti mesi di vita di Wilson. Nella scena finale si vedono i due medici in viaggio con le loro moto.\nCon la Cuddy.\nVerso la fine della seconda stagione, nell'episodio \"La forza \u00e8 dentro di noi\" la Cuddy ha chiesto al dottor Wilson un appuntamento. Credendo che Cuddy potesse essere interessata a lui per un consulto oncologico, Wilson, essendo impaurito a chiederglielo, rub\u00f2 il suo cucchiaio per esaminare la sua saliva cercando degli indicatori del cancro, ma il risultato fu negativo. Il risultato inoltre ha rivelato che i suoi livelli ormonali erano estremamente alti e questo incurios\u00ec House. Una volta interrogata da House, Cuddy ammise che desiderava un bambino e stava decidendo se chiedere a Wilson \"una donazione\". Cos\u00ec House acconsent\u00ec a mantenere il suo segreto e l'aiut\u00f2 con le iniezioni per la fertilit\u00e0, cos\u00ec come l'aiut\u00f2 anche nella scelta dei suoi donatori potenziali di sperma; alla fine della terza stagione ha avuto alcuni appuntamenti con l'oncologo, che per\u00f2 non hanno portato a nulla; comunque, Wilson la incoraggia spesso in momenti di difficolt\u00e0, come quando voleva adottare un bambino."}
{"id": "908257", "revid": "6923", "url": "https://it.wikipedia.org/wiki?curid=908257", "title": "Superfast Ferries", "text": "Superfast Ferries \u00e8 una compagnia di navigazione fondata nel 1993 da Pericles Panagopulos, armatore gi\u00e0 attivo nei settori delle crociere e delle bulk carrier, e da suo figlio Alexander Panagopulos. Assieme alla Blue Star Ferries, alla Hellenic Seaways e alla Africa Morocco Link appartiene al \"Gruppo Attica\" (Attica Group).\nLa compagnia opera con navi ro-ro passeggeri nei collegamenti tra Italia e Grecia.\nStoria.\nPrimi anni.\nNel gennaio 1992 Pericles Panagopulos, armatore gi\u00e0 proprietario negli anni '70 e '80 della compagnia crocieristica Royal Cruise Lines e in seguito attivo anche nel settore delle bulk carrier, acquist\u00f2 la \"Attica Flour Mills\", una compagnia fondata nel 1918 e quotata alla borsa di Atene. Rinominata la compagnia \"Attica Enterprises\", Panagopoulos la utilizz\u00f2 l'anno seguente per ordinare due navi traghetto passeggeri ai cantieri Schichau Seebeckwerft di Bremerhaven. Le due navi erano pensate per iniziare un innovativo servizio rapido tra Italia e Grecia, riducendo i tempi di percorrenza tra Ancona e Patrasso a 20 ore contro le 27 del servizio pi\u00f9 veloce proposto dalla concorrenza e le oltre 30 ore della maggior parte delle altre compagnie. L'aspetto della velocit\u00e0 fu enfatizzato anche a livello di immagine: le navi avrebbero operato con il marchio \"Superfast\" e gli scafi dipinti di rosso, per richiamare la Ferrari. Anche se la maggior parte degli spazi interni era dedicata al trasporto di mezzi pesanti (il cui traffico via nave in Adriatico era cresciuto per via dello scoppio della guerra nei Balcani), l'allestimento degli spazi dedicati ai passeggeri fu comunque mantenuto su standard elevati. La \"Superfast I\" entr\u00f2 in servizio il 15 aprile 1995, mentre la \"Superfast II\" effettu\u00f2 il suo viaggio inaugurale l'11 giugno.\nNonostante la mancanza di adeguate infrastrutture portuali impedisse l'utilizzo della celata di prua, con un conseguente aumento dei tempi di imbarco e sbarco degli automezzi in porto e quindi del tempo totale di viaggio, il servizio ebbe molto successo soprattutto per il trasporto di merci. Nel loro primo anno di servizio, le due navi trasportarono passeggeri e automobili, acquisendo subito una quota importante di mercato. Un anno dopo l'entrata in servizio delle prime due navi, la compagnia ordin\u00f2 ai cantieri finlandesi Kv\u00e6rner Masa Yards una seconda coppia di gemelle, battezzate \"Superfast III\" e \"Superfast IV\" e capaci di raggiungere velocit\u00e0 maggiori rispetto alle altre due unit\u00e0, in modo da compensare le carenze nelle infrastrutture portuali in Adriatico. I due nuovi traghetti entrarono in servizio sul collegamento diretto Ancona - Patrasso nei primi mesi del 1998, mentre la prima coppia di gemelle fu spostata su una nuova linea Bari - Igoumenitsa - Patrasso. Nel 1998 le quattro navi della Superfast trasportarono il 22,7% dei passeggeri e il 25,4% dei veicoli commerciali in viaggio tra Italia e Grecia, lasciando le quote rimanenti ai 35 traghetti della concorrenza. Le compagnie rivali furono costrette a rimodernare profondamente le proprie flotte per adeguare i loro servizi ai nuovi standard; le compagnie non in grado di operare in questo senso videro molto ridotta o addirittura azzerata la propria presenza sul mercato.\nL'espansione nel Nord Europa.\nIl successo delle prime quattro navi spinse la compagnia a espandersi ulteriormente. Nel luglio 1998 fu deciso di ordinare quattro traghetti ai cantieri Howaldtswerke-Deutsche Werft (HDW) di Kiel, due destinati a effettuare il collegamento Ancona - Patrasso con uno scalo aggiuntivo a Igoumenitsa e due pensati per un nuovo collegamento tra Italia, Grecia e Turchia. Tuttavia, questo secondo piano fu scartato per via di un deterioramento nei rapporti tra Grecia e Turchia. Nel marzo 1999 la compagnia decise quindi di destinare due delle nuove unit\u00e0 a nuove rotte in Nord Europa, ed in particolare a un collegamento tra Finlandia e Germania, gi\u00e0 esercitato dalla Finnlines con il traghetto veloce \"Finnjet\" e dei pi\u00f9 lenti traghetti merci. Sempre a marzo 1999 fu esercitata un'opzione per la costruzione di altre due navi, da utilizzare per un collegamento tra Germania e Svezia, portando il totale delle nuove costruzioni a sei. Oltre all'acquisto di nuove navi, la compagnia si espanse anche acquisendo compagnie rivali: nell'agosto 1999 la Attica Enterprises acquist\u00f2 una quota della Strintzis Lines, compagnia fondata nel 1897 e attiva da decenni in Adriatico; in seguito la Strintzis Line fu rinominata Blue Star Ferries.\nNel novembre 1999 nel garage della \"Superfast III\" si svilupp\u00f2 un incendio, nel quale persero la vita 14 clandestini di origine curda. La nave riport\u00f2 danni estesi e fu sottoposta a tre mesi di riparazioni presso i cantieri Blohm &amp; Voss di Amburgo.\nNei primi mesi del 2001 la \"Superfast V\" e la \"Superfast VI\", le prime delle sei navi ordinate presso i cantieri HDW, entrarono in servizio tra Ancona, Igoumenitsa e Patrasso. La costruzione della prima delle due navi fu problematica: l'unit\u00e0 si rivel\u00f2 pi\u00f9 pesante del previsto, fattore che ne penalizzava i consumi, e la consegna fu ritardata per via di problemi ai riduttori. Nel maggio 2001 la \"Superfast VII\" inaugur\u00f2 la prima linea nel Nord Europa per la compagnia, entrando in servizio tra Hanko (Finlandia) e Rostock (Germania), collegamento sul quale fu raggiunta due mesi pi\u00f9 tardi dalla \"Superfast VIII\". Nello stesso periodo la Superfast ordin\u00f2 un'ulteriore coppia di gemelle al Flender Werft di Lubecca, inizialmente destinate ad aprire una nuova linea tra Scozia e Belgio, con scali a Rosyth e Zeebrugge. Nel gennaio 2002 la \"Superfast IX\" entr\u00f2 in servizio, aprendo il collegamento tra Rostock e S\u00f6dert\u00e4lje (Svezia). La linea si rivel\u00f2 meno redditizia del previsto e fu chiusa dopo appena quattro mesi: la \"Superfast IX\" e la gemella \"Superfast X\" furono quindi impiegate per aprire il collegamento tra Rosyth e Zeebrugge, mentre la coppia di unit\u00e0 in costruzione presso il Flender Werft (\"Superfast XI\" e \"Superfast XII\") furono messe in servizio tra Ancona, Igoumenitsa e Patrasso in sostituzione delle \"Superfast III\" e \"Superfast IV\", vendute alla australiana TT Line.\nCambio di propriet\u00e0 e riduzione della flotta.\nNegli anni seguenti, il traffico via mare di merci e passeggeri in Adriatico cal\u00f2 per vari fattori, tra i quali l'aumento del costo del carburante, la ricostruzione delle infrastrutture terrestri nei Balcani e, successivamente, la crisi economica greca. La compagnia inizi\u00f2 di conseguenza a ridurre la flotta: nel giugno 2003 la \"Superfast II\" fu venduta alla TT Line, mentre l'anno seguente la \"Superfast I\" fu venduta all'italiana Grimaldi Lines. Nell'aprile 2006 la linea Hanko - Rostock e le navi \"Superfast VII\", \"Superfast VIII\" e \"Superfast IX\" furono cedute all'estone Tallink. Pochi mesi pi\u00f9 tardi la \"Superfast X\" fu venduta alla SNCM, con consegna nel gennaio 2007, venendo sostituita sul collegamento Zeebrugge - Rosyth sul quale operava dalla \"Blue Star 1\", appartenente all'altra compagnia di propriet\u00e0 di Attica Group, la Blue Star Ferries.\nNel settembre 2007 la famiglia Panagopulos cedette le proprie quote della Attica al Marfin Investment Group. La nuova propriet\u00e0 riorganizz\u00f2 il gruppo: a settembre 2008 le rotte in Nord Europa furono chiuse definitivamente e a dicembre dello stesso anno Blue Star Ferries e Superfast Ferries furono fuse in un'unica compagnia, la Attica Holdings S.A. Nel frattempo, la Superfast compr\u00f2 una coppia di navi gemelle in costruzione presso i Nuovi Cantieri Apuania per la Grimaldi Holding. Le navi, maggiormente orientate al traffico merci e pi\u00f9 lente di quelle ordinate fino a quel momento dalla compagnia, furono battezzate \"Superfast I\" e \"Superfast II\" e furono messe in servizio tra Bari, Igoumenitsa e Patrasso rispettivamente a ottobre 2008 e ottobre 2009.\nLe altre quattro unit\u00e0 in forza alla compagnia, \"Superfast V\", \"Superfast VI\", \"Superfast XI\" e \"Superfast XII\", rimanevano in servizio tra Ancona, Igoumenitsa e Patrasso, ma furono progressivamente vendute o spostate su altre rotte. Nel marzo 2009 la \"Superfast XII\" fu trasferita sui collegamenti tra il Pireo e Creta, mentre nel dicembre dello stesso anno la \"Superfast V\" fu ceduta alla Brittany Ferries, con consegna prevista per l'anno seguente. Nel 2011 il Gruppo Attica sigl\u00f2 un accordo con la Anek Lines per operare congiuntamente sui collegamenti in Adriatico e per Creta, che fu rinnovato negli anni seguenti. Nel 2013 fu il turno della \"Superfast VI\" ad essere ceduta, in questo caso al gruppo Genting. Nel 2017 invece la \"Superfast XII\", che negli anni precedenti aveva alternato servizio nell'Adriatico e nell'Egeo, fu ceduta alla Grimaldi Lines con consegna prevista nel maggio 2018. La flotta con marchio Superfast si ridusse quindi a tre navi, \"Superfast I\" e \"Superfast II\" in servizio tra Bari, Igoumenitsa e Patrasso e la \"Superfast XI\" utilizzata sulla linea da Ancona.\nLa flotta.\nAl 2020 la flotta \u00e8 composta dai seguenti traghetti passeggeri"}
{"id": "908259", "revid": "1305772", "url": "https://it.wikipedia.org/wiki?curid=908259", "title": "Chiamata", "text": ""}
{"id": "908261", "revid": "599013", "url": "https://it.wikipedia.org/wiki?curid=908261", "title": "Stv", "text": ""}
{"id": "908262", "revid": "767487", "url": "https://it.wikipedia.org/wiki?curid=908262", "title": "Amiche (film)", "text": "Amiche (\"Circle of Friends\") \u00e8 un film del 1995 del regista irlandese Pat O'Connor.\nIl film \u00e8 tratto dall'omonimo romanzo di Maeve Binchy"}
{"id": "908265", "revid": "1573940", "url": "https://it.wikipedia.org/wiki?curid=908265", "title": "Robertsdale", "text": "Robertsdale \u00e8 un comune degli Stati Uniti d'America situato nella contea di Baldwin dello Stato dell'Alabama.\nGeografia fisica.\nRobertsdale \u00e8 situata a 30\u00b033'16.034\" N, 87\u00b042'20.038\" O. L'U.S. Census Bureau certifica che la citt\u00e0 occupa un'area totale di 14,10\u00a0km\u00b2, interamente composti da terra.\nStoria.\nLa Southern Plantation Corporation di Chicago (Illinois) fond\u00f2 Robertsdale nel 1905. L'ubicazione della citt\u00e0 venne scelta con molta probabilit\u00e0 per la presenza di terra fertile e per il fatto che le linee ferroviarie di Louisville e Nashville erano state recentemente estese a Foley. Il nome della citt\u00e0 venne dato in onore ad un funzionario della Corporation, il dottore B.F. Roberts, e la citt\u00e0 venne incorporata nella contea nel 1921.\nSociet\u00e0.\nEvoluzione demografica.\nAl censimento del 2000, risultano 3.782 abitanti, 1.444 nuclei familiari e 1.054 famiglie residenti in citt\u00e0. La densit\u00e0 della popolazione \u00e8 di 268,23 ab./km\u00b2. Ci sono 1.573 alloggi con una densit\u00e0 di 111,20/km\u00b2. La composizione etnica della citt\u00e0 \u00e8 94,26% bianchi, 3,31% neri o afroamericani, 0,71% nativi americani, 0,24% asiatici, 0,42% di altre razze, e 1,06% meticci. L'1,93% della popolazione \u00e8 ispanica.\nDei 1.444 nuclei familiari, il 36,40% ha figli di et\u00e0 inferiore ai 18 anni che vivono in casa, il 55,30% sono coppie sposate che vivono assieme, il 13,70% \u00e8 composto da donne con marito assente, e il 27,00% sono non-famiglie. Il 23,50% di tutti i nuclei familiari \u00e8 composto da singoli e l'11,20% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,60 mentre la dimensione media di una famiglia \u00e8 di 3,06.\nLa suddivisione della popolazione per fasce d'et\u00e0 \u00e8 la seguente: 28,10% sotto i 18 anni, 9,60% dai 18 ai 24, 27,70% dai 25 ai 44, 21,10% dai 45 ai 64, e 13,50% oltre i 65 anni. L'et\u00e0 media \u00e8 34 anni. Per ogni 100 donne ci sono 90,30 uomini. Per ogni 100 donne sopra i 18 anni ci sono 86,90 uomini.\nIl reddito medio di un nucleo familiare \u00e8 di 33.194$, mentre per le famiglie \u00e8 di 39.138$. Gli uomini hanno un reddito medio di 30.788$ contro i 19.852$ delle donne. Il reddito pro capite della citt\u00e0 \u00e8 di 16.510$. L'11,20% della popolazione e il 9,80% delle famiglie \u00e8 sotto la soglia di povert\u00e0. Sul totale della popolazione, il 12,00% dei minori di 18 anni e il 14,40% di chi ha pi\u00f9 di 65 anni vive sotto la soglia di povert\u00e0."}
{"id": "908273", "revid": "1272592", "url": "https://it.wikipedia.org/wiki?curid=908273", "title": "Allison Cameron", "text": "Allison Cameron \u00e8 un personaggio della serie televisiva statunitense \"Dr. House - Medical Division\", interpretato da Jennifer Morrison. \u00c8 uno degli assistenti di Gregory House al Princeton-Plainsboro Teaching Hospital, specializzata in immunologia.\nProfilo.\nAllison \u00e8 una ragazza sui ventotto anni, bella e molto sensibile; \u00e8 l'unico membro femminile del team di House nelle prime tre stagioni, prima che esso venisse sostituito.\nA differenza di House, Cameron crede nella bont\u00e0 del genere umano e all'inizio della prima serie \u00e8 completamente fiduciosa negli altri. Col passare del tempo conserver\u00e0 questa sua caratteristica divenendo tuttavia pi\u00f9 disillusa. \u00c8 atea, o meglio, come si spiega nell'episodio della prima serie \"Sul filo dell'errore\", crede che ci sia un qualcosa di superiore al mondo che controlla gli eventi, ma non \u00abun'entit\u00e0 antropomorfa di nome Dio che si interessa degli affari tuoi e miei\u00bb, giacch\u00e9 si potrebbe definirla deista.\nDi lei si viene a sapere che ha sposato a 21 anni un uomo malato di cancro alla tiroide con metastasi al cervello pienamente consapevole del triste epilogo della storia. House le rinfaccia spesso di provare compassione per chi \u00e8 malato o in difficolt\u00e0, fino ad innamorarsene (a dimostrazione di questa teoria il diagnosta porta il fatto che ella si \u00e8 innamorata di lui, che soffre moltissimo per il dolore alla gamba infartuata).\nEssendo molto rispettosa dell'etica e molto sensibile e premurosa nei confronti dei pazienti, \u00e8 subito vittima delle prese in giro di House, ma nel corso degli episodi impara a tener testa al suo capo.\nCarriera.\nOriginaria del Midwest, ha frequentato l'Universit\u00e0 Johns Hopkins e ha svolto un internato alla clinica Mayo.\nNel primo episodio della prima serie House le rivela di averla assunta \"per un fatto estetico\", chiarendo tuttavia che lo incuriosiva il fatto che una donna la cui bellezza avrebbe permesso di ottenere molto senza fatica avesse deciso di studiare medicina.\nNell'ultimo episodio della terza stagione, dopo le dimissioni di Eric Foreman e il licenziamento di Robert Chase, inaspettatamente la donna rassegna nuovamente le dimissioni (lo ha gi\u00e0 fatto una volta nella prima serie, ma poi sotto esplicito desiderio di House \u00e8 tornata nel suo team) e ringrazia House per tutto quello che le ha dato, concludendo la discussione con un sincero \u00abmi mancherai\u00bb. A partire dalla quarta stagione, dopo essersi licenziata dal team di House, \u00e8 capo del reparto di pronto soccorso del Princeton-Plainsboro Teaching Hospital.\nRapporti con altri personaggi.\nHouse.\nCameron \u00e8 l'unico personaggio che dalla prima serie difende House. Lei stessa rivela che lo fa perch\u00e9 quella che inizialmente era solo ammirazione verso il suo capo, si \u00e8 trasformata in un sentimento pi\u00f9 profondo e sincero. Nonostante i suoi approcci e tentativi di penetrare nel cuore di House, l'uomo la rifiuta ripetutamente, nonostante provi interesse per la giovane dottoressa. In uno degli ultimi episodi della prima stagione, quando House sotto \"ricatto\" della dottoressa accetta di uscire con lei a cena (unica condizione da lei posta per tornare al lavoro dopo le sue dimissioni), le manifesta, i suoi veri pensieri: per House la dottoressa Cameron ha solo bisogno di dare amore agli altri, di \"riaggiustare\" ci\u00f2 che \u00e8 danneggiato, come suo marito e come s\u00e9 stesso, appunto, che nella puntata si autodefinisce \"merce avariata\". Dopo questo episodio, la dottoressa smette di dichiararsi all'uomo, affermando, seppur non del tutto vero, di aver superato la cosa. \nL'arrivo di Stacy Warner, ex convivente di House, l'allontana ancora di pi\u00f9 dal suo capo. Nonostante ci\u00f2, non prova rancori per Stacy e continua a essere devota e premurosa nei confronti di House, effettuando commissioni per lui. Si manifesta (a suo dire) felice del fatto che House sia in grado di amare qualcuno (Stacy appunto), mentre lei credeva che fosse troppo contorto per amare.\nSeppur per scopi medici (tentando infatti di ottenere con l'imbroglio un campione da analizzare per curare il tumore che House aveva finto di avere) arriver\u00e0 a baciarlo nell'episodio \"Mezzo genio\", coronando il sogno che covava fin dalla prima stagione. Una nuova soddisfazione le viene dal fatto che l'uomo non la rifiuta, ma risponde al bacio; il loro rapporto continua normalmente, senza stravolgimenti a causa del gesto che i due sembrano presto aver dimenticato.\nIn \"Bimba dentro\" la Cuddy la nomina amministratrice: Cameron deve quindi scegliere se consentire le procedure che House decide di applicare alla paziente; ella per\u00f2 finisce sempre per acconsentire alle rischiose cure o test che propone il suo vecchio capo, anche se alla fine le sue decisioni si riveleranno corrette, ma alla fine dell'episodio si dimette, perch\u00e9 si accorge di non essere in grado di dire di no a House, in quanto era stato proprio lui a insegnarle come diagnosticare e curare i pazienti e quindi le aveva trasmesso il suo metodo di cura.\nWilson.\nCon il dottor James Wilson non ha mai avuto molte interazioni, ma le poche che si vedono sono state molto significative.\nNella prima serie Wilson incoraggia il rapporto fra House e Cameron, ritenendo che l'amico non sia immune al fascino della sua assistente. Il suo affetto nei confronti dell'uomo lo porta a chiedere alla dottoressa Cameron di \"non spezzargli il cuore\".\nIn un episodio della seconda serie, in un dialogo fra i due si scopre che la dottoressa si era innamorata del migliore amico di suo marito nel periodo in cui l'uomo era malato, ma che tuttavia non lo ha mai tradito dal punto di vista fisico, al contrario di Wilson.\nSempre nella seconda serie, Wilson le rivela che House teme di deludere i suoi genitori a causa del suo handicap e della sua infelicit\u00e0.\nNella terza serie, invece, l'oncologo confida a Cameron di aver scoperto un cancro a House (che poi si scoprir\u00e0 essere una menzogna inventata dal diagnosta stesso).\nNei primi episodi della quinta serie, l'investigatore privato assunto da House per spiare Wilson comunicher\u00e0 al diagnosta che Wilson e Cameron trascorrono del tempo insieme parlando delle loro rispettive perdite (Wilson di Amber e Cameron di suo marito).\nForeman.\nCon il suo collega Eric Foreman il rapporto \u00e8 molto complicato.\nNella prima serie i due sembrano essere amici, anche perch\u00e9 lui si dimostra sinceramente \"preoccupato\" per l'appuntamento fra la collega e House.\nNella seconda serie (\"Un cane \u00e8 per sempre\") Eric tradisce la fiducia della dottoressa prendendo spunto da un suo articolo e pubblicandolo a suo nome. Quando ella gli chiede scusa per la reazione, questi replica che per lui lei \u00e8 solo una collega, mentre la dottoressa Cameron lo riteneva un amico.\nNelle ultime puntate della seconda serie, quando il neurologo contrae una malattia letale e viene messo in isolamento, contagia la collega con una siringa infetta per obbligarla a tornare nella casa del paziente da cui ha contratto la malattia, per scoprire la fonte del contagio.\nQuando House lo viene a sapere torna anche lui nella casa del paziente, accusando Allison di essere senza speranza, visto che anche prima che Foreman la pungesse con la siringa, e di aver aveva usato la puntura come pretesto, essendo intenzionata a rischiare la sua vita tornando nell'appartamento, per salvare la vita al paziente anche prima del rischio di infezione. Le chiede: \u00abChe bisogna fare per farsi odiare da te?\u00bb. Questo indica che, nonostante tutto, Cameron prova dell'affetto nei confronti di Eric.\nIn \"Euforia - Parte II\" Foreman, prima di entrare in coma, chiede perdono alla dottoressa dicendole che anche lui la riteneva un'amica. Dapprima titubante, la donna accetta le scuse dell'uomo poco prima che egli entri in coma.\nComunque \u00e8 cosa certa che Foreman si fida di Cameron, perch\u00e9 le affida il compito di decidere della sua salute quando egli \u00e8 in coma, cosa che sarebbe spettata al padre.\nNella terza serie, dopo la guarigione del dottore, sembra che il loro rapporto sia ancora un po' freddo.\nNella quarta stagione, nell'episodio \"Ad ogni costo\", dopo un iniziale contrasto sul lavoro, il loro rapporto si riappacifica e perde quella lieve freddezza e apaticit\u00e0 che lo caratterizzano negli episodi precedenti, grazie a un dialogo confidenziale in cui Cameron fa riferimento alle vicende avvenute durante la malattia di Foreman, tuttavia senza alcuna ombra di rabbia o frustrazione verso il collega, anzi con la nostalgia di quei tempi passati, nel bene e nel male, insieme ai suoi colleghi e a House. Inoltre Cameron rincuora Foreman, che \u00e8 avvilito per gli errori che commette e ha commesso nel suo lavoro, dicendogli: \u00abNon farai mai tutto giusto, ma non farai neanche tutto nel modo sbagliato\u00bb.\nChase.\nCon Robert Chase il rapporto muta di stagione in stagione.\nAll'inizio Chase si dichiara attratto dalla bellezza della dottoressa, ma ella non contraccambia e fra i due il rapporto resta professionale, nonostante si noti spesso la gelosia del dottore nei confronti di House, che gode delle attenzioni di Allison.\nNella seconda stagione la Cameron teme di aver contratto l'HIV da un paziente. Incapace di affrontare la cosa, decide di drogarsi e proprio quando la dottoressa \u00e8 sotto l'effetto delle anfetamine i due finiscono a letto insieme.\nNella terza stagione i due intraprendono, sotto esplicito desiderio della dottoressa e con il probabile intento di far ingelosire House, una relazione puramente sessuale, che si interrompe quando il dottor Chase vorrebbe portare la storia a un livello sentimentale. Nell'ultima puntata, dopo aver rassegnato le dimissioni, Cameron si presenta a casa di Chase dichiarando i suoi sentimenti per lui.\nNella quinta stagione la relazione diviene sicuramente pi\u00f9 seria (come confermato nell'episodio \"Il prurito\"): si ritrovano sempre insieme a mangiare nell'ospedale o fuori la sera, si incontrano nelle rispettive case. Incominciano anche i primi problemi di coppia: Cameron vuole che Chase venga a casa sua, poich\u00e9 i due si ritrovano sempre a casa di lui, ma l'uomo sembra riluttante. La dottoressa, arrabbiata con lui, gli fa ammettere il motivo di tale contrariet\u00e0: quando questi va a casa della donna ha la sensazione di essere un ospite di passaggio, infatti Cameron non gli offre mai un cassetto dove mettere le sue cose e trova sempre un modo per mandarlo via. Ella, infatti, avendo perso un marito, non ha il coraggio di allacciare formalmente un vero rapporto con Chase. Egli pone dunque Cameron davanti a una scelta, dicendole: \u00abIo non posso inseguirti per sempre\u00bb. Nonostante ci\u00f2 il problema si risolve, infatti la donna si decide a non pensare pi\u00f9 con rimorso al suo passato, ma a guardare avanti (sebbene ammetta che il ricordo del defunto marito continui a condizionarla), accettando una relazione seria con Chase. Infatti gli dice: \u00abHo liberato un cassetto per te. Uno bello grande\u00bb, sia letteralmente (come si vede alla fine della medesima puntata) sia metaforicamente, ovvero il dottore entrer\u00e0 davvero a far parte della sua vita.Inizialmente voleva evitarlo perch\u00e9 aveva paura che le chiedesse di sposarla, ma poi ha accettato la cosa; inoltre in \"Sotto la mia pelle\" rivela di conservare lo sperma del marito defunto, cosa non accettata dal fidanzato; in seguito si consiglia con House su come comportarsi con Chase, se chiudere la relazione o accettare le regole del futuro marito. House consiglia a Cameron di mentire a Chase, dicendogli che avrebbe fatto eliminare lo sperma del fu marito. Cameron decide di seguire il consiglio di House, ma Chase non le crede, tuttavia accetta che la fidanzata tenga lo sperma del defunto marito, perch\u00e9 sa che ella ha bisogno di tenere qualcosa delle persone che ama e ha amato. Nell'ultimo episodio della quinta serie, \"Ora ambedue le parti\", si sposa con il collega.\nAllontanamento.\nDurante l'episodio \"Il tiranno\" Chase cambia le cure per il dittatore Dibala favorendone la morte, al fine di evitare il genocidio che avrebbe provocato nel suo paese.\nNel corso degli episodi successivi, Chase non \u00e8 capace di parlarne con Cameron; nell'episodio \"Lavoro di squadra\" riesce finalmente a spiegare il motivo della sua angoscia e Cameron gli propone di trasferirsi con lei in un altro luogo per dimenticare l'accaduto.\nQuando per\u00f2 il medico decide di rimanere nel team di House, la moglie sceglie di andarsene comunque, accusando House di averlo rovinato irrimediabilmente.\nFa poi due ritorni: nell'episodio \"Isolamento\" della sesta stagione e nell'ultima puntata della serie, sia come allucinazione di House sia per il funerale del suo ex capo. Si scopre, cos\u00ec, che ha un nuovo compagno e un figlio."}
{"id": "908276", "revid": "339392", "url": "https://it.wikipedia.org/wiki?curid=908276", "title": "Componenti passivi", "text": ""}
{"id": "908278", "revid": "1272592", "url": "https://it.wikipedia.org/wiki?curid=908278", "title": "Eric Foreman", "text": "Eric Foreman \u00e8 un personaggio della serie televisiva statunitense \"Dr. House - Medical Division\", interpretato da Omar Epps. \u00c8 uno degli assistenti di House al Princeton-Plainsboro Teaching Hospital ed \u00e8 specializzato in neurologia. Nell'ultima stagione prende il posto di Lisa Cuddy come direttore sanitario del Princeton-Plainsboro Teaching Hospital.\nCaratteristiche.\nEric Foreman ha iniziato i suoi studi di medicina assecondando il volere del padre, ottenendo ottimi voti (come si evince dal primo episodio), per poi diventare un ottimo ed esperto dottore orgoglioso del suo lavoro.\nA differenza del padre, profondamente cristiano, sembra essere ateo, infatti nel doppio episodio della seconda stagione \"Euforia\", dopo essersi ammalato ed essere stato in quarantena con un paziente, gli rivela: \u00abMio padre prega sempre, io mai\u00bb. Commenta, inoltre, con disapprovazione che il padre quando egli fa qualcosa di giusto ne d\u00e0 il merito a Dio, mentre quando sbaglia accusa lui.\nNell'episodio \"Tredici porta fortuna\" Foreman, dopo aver scoperto che House non ha trovato alcuna informazione interessante sul suo conto per mezzo del suo investigatore privato e che perci\u00f2 il suo capo lo considera noioso, si pone il dubbio se quella che lui considera la propria maturit\u00e0 sia in realt\u00e0 un'indifferenza e una freddezza interiore, che tra l'altro l'hanno portato alla rottura con Wendy, l'infermiera con cui era fidanzato. Pone questa domanda anche a Chase, che tra una battuta e l'altra afferma che Foreman \u00e8 noioso perch\u00e9 non fa mai nulla di sbagliato o di istintivo, pur avendone le potenzialit\u00e0 (visti i precedenti come il furto dell'auto, il tatuaggio, o quando infetta Cameron).\nIn \"Una spiegazione semplice\" rivela di preferire affrontare da solo i problemi, deludendo Tredici, che voleva passare del tempo con lui.\nRapporti coi personaggi.\nHouse.\nGi\u00e0 dalla prima serie funge da tuttofare per House, poich\u00e9 svolge ogni commissione per lui, che lo ha assunto perch\u00e9 voleva qualcuno di spregiudicato e Foreman aveva, in passato, commesso dei furtarelli, cosa che il capo gli rinfaccia sporadicamente. Durante la serie, Cameron lo paragona ad House, dicendo che sono molto simili. Nella terza stagione difende strenuamente il capo dalle accuse di Tritter, nonostante le pressioni dell'agente, che arriva a promettergli di liberare il fratello in cambio del suo aiuto.\nAlla fine della terza stagione si dimette, perch\u00e9 non vuole correre il rischio di diventare come House, che ammira come medico, ma non come persona, e non vuole abituarsi ai suoi metodi anticonvenzionali; la sua scelta \u00e8 stata forse condizionata dal fatto che in \"Una lezione per House\" usando i metodi del diagnosta uccide una paziente.\nNel corso della quarta stagione torna a far parte del gruppo di lavoro di House con un altro incarico, non avendo trovato lavoro perch\u00e9 diventato troppo simile all'ex capo. La Cuddy lo riassume, infatti, contro la volont\u00e0 di House per supervisionare il lavoro dei nuovi membri del team. Inoltre, inizia a chiedersi se le capacit\u00e0 mediche siano veramente le sue o se la sua buon riuscita nel lavoro dipenda da House, perci\u00f2 nell'episodio \"Emancipazione\" prende, nonostante la finta contrariet\u00e0 di House (che vuole invece metterlo alla prova), un caso da solo (con piccoli aiuti da parte di Chase e Cameron). Inizialmente Foreman non riesce ad arrivare alla diagnosi e, per una questione d'orgoglio, non vuole chiedere aiuto ad House, come invece gli suggeriscono Chase e Cameron. Tuttavia, quando il suo paziente si avvicina alla morte, Foreman mette da parte il suo orgoglio e chiede ad House un aiuto per risolvere il caso. Nonostante ci\u00f2 il suo capo, consapevole delle potenzialit\u00e0 mediche di Eric (sebbene conscio del fatto di mettere il pericolo la vita di un bambino), rifiuta di aiutarlo. Infine Foreman riesce a risolvere da solo l'enigma, capendo cos\u00ec di essere un buon medico e di potercela fare anche senza dipendere da House.\nCameron.\nNella seconda serie (\"Un cane \u00e8 per sempre\") Eric tradisce la fiducia della dottoressa prendendo spunto da un suo articolo e pubblicandolo a suo nome. Quando ella gli chiede scusa per la reazione, questi le dice che per lui lei \u00e8 solo una collega, mentre la dottoressa Cameron lo riteneva un amico.\nIn \"Euforia - Parte II\" infetta Cameron con una siringa al fine di costringerla a tornare nell'appartamento maledetto a cercare la soluzione (che trover\u00e0 House dopo un accurato sopralluogo): questa, che voleva andarci da prima, entra nella casa anche se il rischio di contagio era minimo: House ne deduce che ha usato la puntura come pretesto. Nello stesso episodio Foreman, prima di entrare in coma, chiede alla dottoressa il suo perdono dicendole che anche lui la ritiene un'amica. Dapprima titubante, la donna accetta le scuse; \u00e8 comunque cosa certa che Foreman si fidi di Cameron, perch\u00e9 le affida il compito di decidere della sua salute quando egli \u00e8 in coma, cosa che sarebbe spettata al padre.\nChase.\nForeman e Chase non si stimano a vicenda, cosa sottolineata da entrambi i personaggi: Foreman lo trova un ruffiano e non apprezza il suo carattere (sottolinea spesso il fatto che abbia una doppia faccia), Chase trova il neurologo una persona noiosa.\nTuttavia, nel corso della quinta serie, i due si confrontano spesso e si consigliano a vicenda. Il loro rapporto migliora drasticamente dalla sesta stagione in poi, anche per merito della maturazione subita dai due nel corso della serie, grazie alle numerose esperienze vissute in ospedale: nell'ultima stagione, Foreman arriver\u00e0 addirittura ad ammettere di essere contento dell'ennesimo ritorno di Chase nel team di House.\nTredici.\nForeman aiuta Tredici a riprendersi dal \"processo autodistruttivo\" (come lo chiama House) che aveva intrapreso. Il brillante neurologo, infatti, la inserisce in un \"trial\" clinico riguardante la malattia di Huntington. Durante il \"trial\", Remy conosce una povera donna affetta dall'Huntington in fase avanzata, ma scopre anche di provare un interesse sentimentale per il neurologo: alla fine i due si baciano appassionatamente e si fidanzano.\nNe \"Il bene pi\u00f9 grande\" Foreman trasgredisce al protocollo del \"trial\", rischiando la sua carriera per poterle dare qualche anno di vita in pi\u00f9; imprevedibilmente le fa sviluppare un tumore al cervello; egli \u00e8 incerto se rivolgersi alla casa farmaceutica, ma House e Tredici lo convincono a rinunciare: Kutner lo definisce un ipocrita perch\u00e9, mentre per trasgredire il protocollo non ha chiesto il parere della diretta interessata, ora lo ascolta, sottolineando che fa ci\u00f2 che gli \u00e8 pi\u00f9 comodo.\nAlla fine si rivolge comunque alla casa farmaceutica, che lo \"grazia\" minacciando, per\u00f2, di fargli togliere la licenza se mai avesse partecipato a qualunque altra sperimentazione. Tredici riacquista l'uso degli occhi e perdona il collega, anche se viene espulsa dal trial. Nell'episodio \"Infedele\" House minaccia di licenziare Tredici o lui se non avesse interrotto la relazione: dopo vari litigi e sacrifici, i due fingono di staccarsi l'uno dall'altra; House, che ha capito il trucco, non caccia nessuno. Nella sesta stagione Foreman prende temporaneamente il posto di House come capo del reparto diagnostico e licenzia Tredici perch\u00e9 non riesce a essere il suo capo e contemporaneamente il suo fidanzato. Alla fine la dottoressa lo lascia, ma quando House riprende il suo posto come capo la fa riassumere. Le cose tra Foreman e Tredici andavano male, i due avevano bruschi litigi, ma dopo tante esperienze i due medici trovano la forza di andare nuovamente d'accordo e di rimanere buoni amici."}
{"id": "908284", "revid": "1272592", "url": "https://it.wikipedia.org/wiki?curid=908284", "title": "Robert Chase", "text": "Robert Chase \u00e8 un personaggio della serie televisiva statunitense \"Dr. House - Medical Division\", interpretato da Jesse Spencer. \u00c8 un dottore, uno degli assistenti di Gregory House al Princeton-Plainsboro Teaching Hospital, specializzato in terapia intensiva. Proprio come l'attore che lo interpreta \u00e8 di origine australiana.\nCaratteristiche.\nNell'episodio \"Sul filo dell'errore\" vengono rivelati alcuni retroscena della sua vita prima di essere assunto da House: dialogando con la suora malata al fine di ridarle speranza, le confida di essere stato in seminario (in seguito abbandonato) e cita il suo verso della Bibbia preferito.\nOltre a continui riferimenti alla sua agiata situazione economica, House stuzzica Chase pi\u00f9 volte anche per questa sua esperienza religiosa. Altra caratteristica fonte di canzonature \u00e8 la sua origine australiana: House continua a sostenere che \u00e8 inglese perch\u00e9, dice, \u00absulle monete avete la regina, quindi siete inglesi\u00bb.\nOdia il padre, medico di gran fama, colpevole di aver abbandonato sua moglie, ovvero la madre di Chase, portandola all'alcolismo e alla morte. Nonostante ci\u00f2, Chase rimane sconvolto quando apprende della morte del padre per cancro, e sbaglia la diagnosi nell'episodio \"Sotto accusa\" della seconda stagione.\nNella seconda stagione si scopre la sua et\u00e0 reale (30 anni) e in una puntata arriva addirittura a dare (su esplicita richiesta) un bacio sulle labbra a una bambina malata di cancro.\nRischia due volte il licenziamento: nella prima stagione, quando Vogler costringe House a scegliere un membro dello staff da licenziare, viene scelto proprio Chase; nella seconda stagione, quando per una diagnosi errata, uccide un paziente, scatenando varie controversie legali a danno dell'ospedale. Nella quarta stagione viene assunto in chirurgia.\nL'ultimo episodio della quinta stagione vede il matrimonio tra Chase e la collega Allison Cameron. La loro relazione durer\u00e0 fino all'ottavo episodio della sesta stagione, quando Chase chieder\u00e0 a House di rientrare nel team di medicina diagnostica.\nNella sesta stagione, nel corso dell'episodio \"Il Tiranno\", Chase si rende responsabile dell'omicidio del paziente del team, Dibala, dittatore genocida di un anonimo stato dell'Africa. Chase e Foreman dovranno rendere conto della morte del paziente alla commissione dell'ospedale, rischiando la galera qualora la verit\u00e0 venga scoperta. Sar\u00e0 House, falsificando i documenti in modo credibile, a permettere che ci\u00f2 non avvenga.\nNel corso dell'ottava stagione, Chase subisce un'evoluzione psicologica molto marcata. Nell'episodio \"Nella notte\" (\"\"After hours\")\", Chase ha uno scontro verbale e fisico con Tredici, colpevole di aver nascosto in casa una compagna di prigione ferita in modo grave e di averle promesso di non portarla in ospedale. La stagione vede un episodio totalmente dedicato a lui, \"Chase\", nel corso del quale il medico si innamora di una sua paziente, una donna che vuole diventare suora di clausura, ma la sua vocazione \u00e8 tentennante. Alla fine dell'episodio la donna decider\u00e0 di tornare in convento.\nIl terzultimo episodio della stagione, \"Post Mortem\", \u00e8 quello che vede Chase abbandonare definitivamente il team di diagnostica, avendo compreso di volere un incarico di maggiore responsabilit\u00e0.\nAlla fine della serie, Chase diverr\u00e0 il nuovo primario del reparto di medicina diagnostica, e acquisir\u00e0 l'ufficio che era stato di House. Il suo team sar\u00e0 composto dalle dottoresse Adams e Park.\nRapporti con i personaggi.\nCon House.\nChase \u00e8 uno dei personaggi pi\u00f9 particolari della serie. Egli \u00e8 sopra le righe rispetto agli altri aiutanti di House, si sente sempre in dovere di dimostrare che ha avuto il suo posto per bravura e non perch\u00e9 suo padre (famoso reumatologo) avesse fatto pressione per farlo assumere. Ma questo suo carattere lo porta a tradire House durante la permanenza di Edward Vogler, un miliardario che aveva l'intenzione di licenziare House. Secondo Foreman, Chase \u00abVuole il lavoro\" [come assistente di House], \"ma non l'apprezza\u00bb.\nAlla fine della terza stagione House lo licenzia, dicendogli che \u00e8 ora di cambiare e che ormai ha imparato tutto ci\u00f2 che poteva insegnargli.\nHouse lo definisce un ruffiano: infatti per salvarsi il posto lo tradisce per Vogler rivelando particolari e aiutandolo contro il diagnosta e per questo \u00e8 forse il personaggio pi\u00f9 bersagliato, nelle prime tre stagioni, dalle frecciate del capo.\nCon Cameron.\nNella seconda stagione Chase e Cameron vanno a letto insieme. Nella terza stagione la storia riprende e Chase rivela molta dolcezza. La loro storia, nata come un accordo per copulare senza alcuna conseguenza, finir\u00e0 in una vera e propria relazione proprio grazie alla determinazione e al coraggio di Chase nel mostrare i propri sentimenti.\nIn \"Salvatori\" Cameron voleva evitare Chase perch\u00e9 aveva paura che le chiedesse di sposarla, ma poi ha accettato la cosa; inoltre in \"Sotto la mia pelle\" ella rivela di conservare lo sperma del marito defunto, cosa non accettata da Chase; in seguito si consiglia con House su come comportarsi con Chase, se chiudere la relazione o accettare le regole del futuro marito. House consiglia a Cameron di mentire a Chase, dicendogli che avrebbe fatto eliminare lo sperma dell'ex-marito. Cameron decide di seguire il consiglio di House ma Chase non le crede, tuttavia accetta che la fidanzata tenga lo sperma del defunto marito perch\u00e9 sa che Cameron ha bisogno di tenere qualcosa delle persone che ama e ha amato. Nell'ultimo episodio della quinta stagione, \"Ora ambedue le parti\", i due si sposano.\nNel corso della sesta stagione, in seguito a diversi problemi coniugali (dovuti all'assassinio del dittatore Dibala, nell'episodio \"Il tiranno\", per mano di Chase) i due giungono al divorzio.\nCon Foreman.\nForeman e Chase non si stimano a vicenda, cosa sottolineata da entrambi i personaggi: Foreman lo trova un ruffiano e non apprezza il suo carattere (sottolinea spesso il fatto che abbia una doppia faccia), Chase trova il neurologo una persona noiosa. Tuttavia, nel corso della quinta serie, i due si confrontano spesso e si consigliano a vicenda.[3] Il loro rapporto migliora drasticamente dalla sesta stagione in poi, anche per merito della maturazione subita dai due nel corso della serie, merito delle numerose esperienze vissute in ospedale: nell'ultima stagione, Foreman arriver\u00e0 addirittura ad ammettere di essere contento dell'ennesimo ritorno di Chase nel team di House."}
{"id": "908326", "revid": "53588", "url": "https://it.wikipedia.org/wiki?curid=908326", "title": "Chiamata (Bibbia)", "text": ""}
{"id": "908328", "revid": "57342", "url": "https://it.wikipedia.org/wiki?curid=908328", "title": "Arquata Scrivia Communal Cemetery Extension", "text": "L'Arquata Scrivia Communal Cemetery Extension \u00e8 un cimitero inglese di Arquata Scrivia, in provincia di Alessandria, raccoglie le salme di 94 soldati inglesi caduti in battaglia durante la Prima guerra mondiale o morti di Spagnola (1918-19). Si trova vicino al cimitero del paese lungo l'ex SS 35, vicino alle rovine della Libarna romana.\nStoria.\nIl cimitero venne istituito nel 1921, perch\u00e9 ad Arquata Scrivia ci fu un accampamento inglese dal 1917 al 1920, all'inizio fu un cimitero in croci in legno recintato da una staccionata di paletti, in seguito venne ricostruito come \u00e8 oggi dall'architetto Sir Robert Lorimar, il 13 maggio 1923 fu visitato da re Giorgio V con la consorte, la regina Mary, con un plotone del 43\u00ba Fanteria, la Banda del Reggimento, il sindaco di Arquata dott. Luigi Lasagna, il gen. De Braganze comandante della divisione militare di Alessandria, il sottoprefetto di Novi Cav. Moro, il sindaco di Novi Cav. Porta, l'Amm. Giavotto, sindaco di Serravalle, insieme ad altre autorit\u00e0 e al clero.\nChiuso dal 1939 al 1945, venne riaperto alla fine della Seconda guerra mondiale, il 21 settembre 1997 si svolse una cerimonia per l'ottantennale dell'arrivo degli inglesi ad Arquata Scrivia, con la presenza del Console Britannico di Milano Mr. Bruce Buknell.\nCuriosit\u00e0.\nNel cimitero \u00e8 sepolto un soldato dell'India Britannica, Richards, matricola 7195."}
{"id": "908330", "revid": "1305772", "url": "https://it.wikipedia.org/wiki?curid=908330", "title": "Canzoni di rabbia", "text": "Canzoni di rabbia \u00e8 il terzo album del cantautore Claudio Lolli pubblicato nel gennaio del 1975 da EMI Italiana in formato LP con numero di catalogo 3C064-18064.\nIl disco.\nIl disco, registrato allo studio Sonic Recording di Roma, contiene otto canzoni, e come il precedente \u00e8 suddiviso in due parti, corrispondenti ai due lati del disco: \"La rabbia solitaria\" sul lato A e \"La rabbia lucida\" sul lato B. In pratica l'intenzione di Lolli \u00e8 quella di rappresentare, nelle prime quattro canzoni, la rabbia vissuta in maniera solitaria, e quindi frustrante, mentre sul lato B le altre quattro canzoni mostrano come il vivere collettivamente la propria rabbia possa portare alla presa di coscienza, esplicitata in \"Compagni a venire\", che conclude l'album.\nMusicalmente il disco si distacca dai due precedenti, grazie soprattutto all'opera dell'arrangiatore Ettore De Carolis, musicista colto e musicologo gi\u00e0 noto negli anni Sessanta come membro del gruppo psichedelico Chetro &amp; Co e in seguito collaboratore di Guccini, degli Alunni del Sole e di Alan Sorrenti tra gli altri. De Carolis modifica gli arrangiamenti delle canzoni di Lolli, aggiungendo le percussioni di Giorgio Battistelli alle chitarre di Roberto Picchi e dello stesso Lolli; inoltre utilizza alcuni strumenti particolari come il flicorno, lo xilofono, l'ottavino o il saz (una sorta di bouzouki di origine araba), o ancora la violaccia, uno strumento inventato dallo stesso De Carolis a 6 e a 10 corde, da un corpo preesistente di violoncello. Al disco partecipa anche la moglie di De Carolis, Donatina Furlone (che ha inciso molti dischi con il marito), come corista.\n\"Viaggio\", che \u00e8 stata anche reincisa anni dopo da Lolli, affronta il tema del viaggio (non solo quello \"fisico\", ma anche quello indotto dalle droghe) come metafora di una rabbia che non riesce ad esprimersi se non nella rinuncia. \"Prima comunione\" riprende e sviluppa l'anticlericalismo di \"Quelli come noi\", raccontando lo svolgimento della sua prima comunione negli anni Cinquanta, con una descrizione precisa di certo bigottismo; i cori di Donatina De Carolis si sviluppano secondo certe modalit\u00e0 del canto gregoriano. \"Vent'anni\" \u00e8 una lunga canzone sorretta dalla chitarra arpeggiata, che descrive come quella che gli adulti credono essere l'et\u00e0 pi\u00f9 bella, forse, non lo sia affatto. \"Viaggio di ritorno\", unita alla precedente, \u00e8 la canzone che conclude il lato A. I due brani finali del lato A sono uniti in una suite che quindi anticipa gli sviluppi del disco successivo.\n\"Donna di fiume\" \u00e8 una delle poche canzoni d'amore di Lolli, usa un linguaggio denso di immagini e metafore. \"Al milite ignoto\" \u00e8 un'amara riflessione antimilitarista che racconta la storia di un caduto in guerra il cui corpo, non riconosciuto, viene scelto per essere sepolto nel monumento al milite ignoto; \u00e8 stata reincisa da Lolli. \"Dalle capre\" racconta la vita nelle carceri, raccontata dalle parole di un carcerato che si rivolge al suo secondino, ed \u00e8 uno dei brani pi\u00f9 riusciti dell'album, insieme al precedente. \"Compagni a venire\" \u00e8 la canzone conclusiva, in cui viene evidenziata la presa di coscienza, attraverso le varie esperienze, dell'autore.\nPubblicato originalmente in LP, l'album \u00e8 stato ristampato in formato CD nel 1988 e nel 2008.\nTracce.\nTesti e musiche di Claudio Lolli.\nLato A \u2013 \"La rabbia solitaria\"\nLato B \u2013 \"La rabbia lucida\""}
{"id": "908333", "revid": "463126", "url": "https://it.wikipedia.org/wiki?curid=908333", "title": "Linfonodo di Virchow", "text": "Il linfonodo di Virchow, o anche linfonodo di Virchow-Troisier, \u00e8 un linfonodo ingrossato, rigido, posto in sede sopraclaveare sinistra, che pu\u00f2 contenere metastasi di tumori maligni addominali (ad esempio neoplasia maligna dello stomaco).\nIl nome deriva dal famoso anatomo-patologo Rudolf Virchow (1821-1902) e da Charles \u00c9mile Troisier (1844-1919), medico francese.\nSignificato clinico.\nI tumori maligni degli organi interni possono raggiungere uno stadio avanzato prima della comparsa di sintomi. Per esempio, il cancro allo stomaco pu\u00f2 rimanere asintomatico durante la metastatizzazione. Uno dei primi siti di comparsa di metastasi \u00e8 la regione sopraclaveare sinistra; il linfonodo sopraclaveare \u00e8 il classico linfonodo di Virchow in quanto si trova sul lato sinistro del collo laddove il drenaggio linfatico della maggior parte del corpo, dal dotto toracico entra nella circolazione venosa attraverso la vena succlavia.\nLa diagnosi differenziale di un linfonodo di Virchow ingrossato include il linfoma, alcuni tumori maligni intra-addominali, il carcinoma mammario, il carcinoma polmonare e l'infezione (ad esempio del braccio)."}
{"id": "908335", "revid": "729019", "url": "https://it.wikipedia.org/wiki?curid=908335", "title": "Matt Burns", "text": "Nel corso della sua carriera ha lottato per diverse federazioni indipendenti, su tutte la Combat Zone Wrestling (CZW). Si \u00e8 ritirato nel 2003 per l'aggravarsi dei problemi di salute dovuti ai tantissimi infortuni subiti nel corso della sua carriera.\nCarriera.\nEntr\u00f2 nel mondo del wrestling nel 1998 allenandosi presso la Bodyslammers Gym. Debutt\u00f2 ufficialmente nel 1999 con la gimmick di Nick Mondo.\nNel 2000 entr\u00f2 nel della roster della Combat Zone Wrestling, dapprima con il nome \"Slick\" Nick Mondo quindi come \"Sick\" Nick Mondo. Il 12 agosto 2000 conquist\u00f2 il CZW World Tag Team Championship assieme a Ric Blade. Il duo perse le cinture qualche tempo dopo in favore del \"H8 Club\", tag team formato da Justice Pain e Wifebeater; Mondo e Blade diedero quindi vita ad un feud l'uno contro l'altro.\nLott\u00f2 parallelamente in altre federazioni come la IWA Mid South (IWA-MS) e la Big Japan Pro-Wrestling (BJW).\nNel 2001 conquist\u00f2 per la prima volta il CZW Iron Man Championship sconfiggendo Wifebeater e Mad Man Pondo; in seguito, vinse questo titolo in altre tre occasioni.\nPartecip\u00f2 alla prima edizione del CZW Tournament of Death nel 2002, perdendo in finale contro Wifebeater. Vinse la seconda edizione nel 2003 sconfiggendo Ian Rotten; contestualmente, Burns si ritir\u00f2 dal mondo del wrestling.\nIl 7 febbraio 2004 \u00e8 stato introdotto nella Hall Of Fame della CZW.\nDopo il wrestling.\nBurns produsse due film; \"Unscarred\", basato sulla sua vita e \"Fight A Still Life\".\nMatt Burns \u00e8 stato anche inserito nel videogioco Backyard Wrestling 2: There Goes the Neighborhood.\nTitoli e riconoscimenti.\nCombat Zone Wrestling\nAltri Titoli"}
{"id": "908339", "revid": "1437722", "url": "https://it.wikipedia.org/wiki?curid=908339", "title": "Zu &amp; Co.", "text": "Zu &amp; Co. \u00e8 una raccolta di Zucchero Fornaciari, pubblicata il 14 maggio 2004 in Europa, l'anno successivo negli Stati Uniti. Per presentare il suo lavoro, Zucchero decise di tenere un concerto-evento alla Royal Albert Hall di Londra il 6 maggio 2004, trasmesso in differita su Rai 2 e pubblicato in DVD nel settembre del 2004. Ne segu\u00ec lo \"Zu &amp; Co. Tour\".\nLa raccolta.\nSi tratta di un peculiare \"best of\" che annovera i pi\u00f9 grandi successi del cantante reggiano, ognuno in duetto con un celebre collega del panorama musicale mondiale. Due gli inediti: \"Il grande Baboomba\" e \"Indaco dagli occhi del cielo\" (cover del successo \"Everybody's Got to Learn Sometime\" dei The Korgis). \nAl concerto di Londra parteciparono quasi tutti gli artisti dell'album, tra cui Eric Clapton, Brian May, Ronan Keating, Luciano Pavarotti, Fehr dei Man\u00e1, Solomon Burke, Dolores O'Riordan, Tina Arena e la figlia Irene Fornaciari (che sostituisce Macy Gray in \"Like the sun\").\nNel dicembre del 2005 viene pubblicato un cofanetto dal titolo Zu &amp; Co. - The Ultimate Duets Collection, che include il CD di \"Zu &amp; Company\", il DVD del concerto alla Royal Albert Hall e un terzo disco contenente ulteriori duetti, non inediti a differenza di quelli dell'album del 2004.\nTracce.\nVersione a edizione limitata.\nIl CD contiene la versione italiana dell'album.\nIl DVD contiene:\nVersione francese.\nLa versione natalizia francese contiene \"Indaco dagli occhi del cielo\" al posto di \"Cos\u00ec celeste\".\n\"Zu &amp; Co. - The Ultimate Duets Collection\" (2005).\nIl CD1 contiene la versione italiana dell'album pubblicato nel 2004.\nIl DVD contiene la registrazione del concerto alla Royal Albert Hall, preludio dello \"Zu &amp; Co. Tour\".\n\"Night Of The Proms 2014 Limited Edition\" (2014).\nIl CD1 contiene una cernita di brani rimasterizzati appositamente selezionata dalla raccolta \"All the Best\".\nIl CD2 contiene la versione internazionale di \"Zu &amp; Co.\" appositamente rimasterizzata.\nSuccesso commerciale.\nIn Italia, oltre ad aver raggiunto la prima posizione della classifica ufficiale per 3 settimane non consecutive, \u00e8 rimasto per 88 settimane in classifica vendendo pi\u00f9 di 500\u00a0000 copie, guadagnando il disco di diamante e risultando il secondo album pi\u00f9 venduto in Italia nel 2004.\nLa prima posizione viene raggiunta anche in Svizzera per 3 settimane (con successivo doppio platino), in Belgio-Vallonia per 2 settimane. In Francia rimane in classifica 65 settimane vendendo oltre 250\u00a0000 copie, in Svizzera 42, in Vallonia 36, in Austria 32, dove ha ricevuto una nomination agli Amadeus Awards, nella categoria album internazionale dell'anno nel 2005, ed in Germania 27. Questo successo porta \"Zu &amp; Co\" a pi\u00f9 di 1\u00a0000\u00a0000 di copie vendute in Europa e alla 21\u00aa posizione della classifica \"World Albums Top 40\" durante la settimana 23 del 2004. Nel 2005 il disco esce negli Stati Uniti su etichetta Concorde Records debuttando al numero 85 della prestigiosa Billboard 200 e rimanendo in classifica sette settimane, fatto raro per un cantante italiano. Il disco ha raggiunto le 500\u00a0000 copie vendute in terra statunitense che fruttano un disco d'oro, grazie anche alla distribuzione nei locali della catena Starbucks. Del successo di Zucchero negli Stati Uniti, hanno parlato anche il Wall Street Journal Europe e il Los Angeles Times. Si stima che il disco abbia superato 1\u00a0000\u00a0000 di copie vendute nel mondo nella settimana 31 del 2004.\nL'album ha venduto 350.000 copie, in Europa, nei primi 10 giorni dall'uscita."}
{"id": "908341", "revid": "36426", "url": "https://it.wikipedia.org/wiki?curid=908341", "title": "Succhi gastrici", "text": ""}
