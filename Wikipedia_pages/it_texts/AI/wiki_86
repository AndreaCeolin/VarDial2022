{"id": "958815", "revid": "2153076", "url": "https://it.wikipedia.org/wiki?curid=958815", "title": "High School Musical (colonna sonora)", "text": "High School Musical \u00e8 la colonna sonora del film Disney per la televisione omonimo\nRegistrato in cinque giorni, \u00e8 uscito negli Stati Uniti il 10 gennaio 2006 ed \u00e8 stato uno dei pi\u00f9 venduti, con oltre 3.8 milioni di copie vendute. Debutta alla posizione numero 143 nella classifica \"Billboard 200\" con 6,469 copie vendute nella prima settimana, arrivando in prima posizione nel marzo 2006.\nIn Italia l'album \u00e8 stato pubblicato l'11 ottobre dello stesso anno assieme al DVD.\nL'album \u00e8 stato pubblicato in due versioni speciali uscite in America il 23 maggio 2006. In queste sono contenute le versioni karaoke delle canzoni del film.\nTracce.\nNella versione italiana nella prima traccia \u00e8 registrata la versione italiana di \"Breaking Free\", cantata da Luca Dirisio e intitolata \"Se provi a volare\".\nSuccesso commerciale.\nDurante la prima settimana, l'album debutta alla posizione numero 143 nella classifica \"Billboard 200\" degli Stati Uniti. Nella seconda settimana, salta alla posizione 58. Nella terza settimana, sale alla posizione 10 e infine arriva alla posizione 1 nelle due settimane consecutive. Vince anche quattro dischi di platino. Perci\u00f2, High School Musical \u00e8 il secondo album pi\u00f9 venduto in America nel 2006 con pi\u00f9 di tre milioni di copie vendute. Infatti l'album pi\u00f9 venduto rimane Nielsen SoundScan del 1991.\nIl 30 luglio 2006, l'album arriva alla posizione numero 1 nella classifica australiana \"ARIA top 50 albums chart\". Rimane alla posizione 2 per le due settimane consecutive. Arriva alla posizione numero 1 anche nella classifica \"New Zealand RIANZ top 40 albums chart\". Il 10 settembre 2006, l'album arriva alla posizione numero 1 nella classifica \"Argentinian CAPIF albums chart\". Invece nella classifica \"Brazilian Top 40 CD Sales chart\" arriva alla posizione 28 e poi alla numero 1 nel fine settimana del 7 ottobre 2006."}
{"id": "958822", "revid": "124789933", "url": "https://it.wikipedia.org/wiki?curid=958822", "title": "Giovanni Mosca", "text": "Biografia.\nNacque a Roma da Benedetto Mosca, impiegato statale, e Norma Ugolini, morta dandolo alla luce. Diplomatosi alle magistrali, inizi\u00f2 la sua carriera di maestro presso la \"Scuola elementare Dante Alighieri\" della natia Roma. Durante questo periodo conobbe e spos\u00f2 la collega Teresa Caracciolo (1909-2000); con lei avr\u00e0 quattro figli maschi: Benedetto Mosca (direttore di diverse testate quali \u00abNovella 2000, \u00abAmica\u00bb e \u00abAnnabella\u00bb), Antonello Mosca (designer), Maurizio Mosca (giornalista e opinionista sportivo) e Paolo Mosca (cantante, giornalista e scrittore).\nDedicatosi presto al giornalismo e all'illustrazione satirica, dopo aver collaborato a diverse testate tra cui il \"Marc'Aurelio\", fu tra i primi collaboratori o fondatori dei periodici satirici pi\u00f9 noti in Italia negli anni a cavallo della Seconda guerra mondiale. Nel 1936, infatti, abbandon\u00f2 l'insegnamento poich\u00e9 insieme, tra gli altri, a Giovannino Guareschi e Vittorio Metz, venne chiamato a Milano da Cesare Zavattini (per conto dell'editore Rizzoli) a dar vita al settimanale \"Bertoldo\", di cui fu direttore per sette anni. Nel 1939 evoc\u00f2 il periodo dell'insegnamento nel libro \"Ricordi di scuola\".\nNel 1943, per opera della Repubblica Sociale Italiana, venne rinchiuso nel carcere di Novara, mentre la sua famiglia sfoll\u00f2 presso la foresteria di una villa a Pallanza, sul Lago Maggiore, dove nacque l'ultimogenito Paolo; Giovanni Mosca avrebbe dovuto essere mandato in un campo di concentramento in Germania, ma il capo della XIX Legione di Novara, capitano Vettorini\n, che aveva letto \"Ricordi di scuola\", cancell\u00f2 il suo nome dalla lista dei prigionieri da deportare.\nUscito di prigione e ricongiuntosi con la famiglia, nel 1944 illustr\u00f2 per Rizzoli \"Le avventure di Pinocchio\", di Carlo Collodi. Nel 1945 con Guareschi fond\u00f2 il celebre settimanale umoristico \"Candido\", di cui fu condirettore assieme allo stesso Guareschi; nell'ottobre 1950 venne allontanato dall'editore Angelo Rizzoli, che voleva alla guida soltanto Guareschi. In questi anni tradusse e illustr\u00f2 alcuni autori latini: di Orazio \"Le Satire\", \"L'Arte Poetica\", \"Le Epistole\"; di Luciano, \"I Dialoghi\". Scrisse inoltre alcune opere teatrali: \"L'Abate di Staffarda\", \"L'ex alunno\" e \"Piccoli traguardi\".\nNel 1951 venne chiamato al \"Corriere della Sera\", con il quale aveva gi\u00e0 iniziato una collaborazione nel 1937, dove oltre all'attivit\u00e0 di umorista vignettista per il quotidiano, gli venne anche affidata la direzione del \"Corriere dei Piccoli\", che mantenne dal 1952 al 1961. I suoi articoli e le sue caricature, pubblicate anche sul \"Corriere d'Informazione\", scaturiscono da una vena umoristica delicata, a volte surreale, a volte sentimentale e moraleggiante, che caratterizza anche le sue opere di narrativa. Dal 1950 al 1951 aveva diretto il quotidiano \"Il Tempo di Milano\". Nel 1958 per il \"Corriere\" si occup\u00f2 anche di giornalismo sportivo, seguendo il Giro d\u2019Italia e il Tour de France in sostituzione di Orio Vergani, ammalato.\nTra i vari suoi libri si ricordano anche un \"La storia d'Italia in 200 vignette\" (1975) e una \"Storia del mondo in 200 vignette\" (1978).\n\u00c8 stato, a lungo, collaboratore del \"Corriere della Sera\" (fino al 1974), nonch\u00e9 critico teatrale e cinematografico al \"Corriere d'Informazione\".\nNel 1977 dedic\u00f2 alla lunga storia con la moglie il libro \"La signora Teresa\".\nNella televisione e nel cinema.\nUn episodio del 1984 della serie televisiva sovietica per bambini Eralash \u00e8 una breve trasposizione in chiave comica di una parte di \"Ricordi di scuola\". I ruoli principali sono recitati da noti comici sovietici: Evgeny Morgunov (il direttore della scuola) e Gennady Khazanov (il nuovo insegnante, ossia Mosca).\nNel film del 2013 \"Che strano chiamarsi Federico\", di Ettore Scola, \u00e8 presente il personaggio di Giovanni Mosca, ritratto ai tempi del \"Marc'Aurelio\", ed \u00e8 interpretato dall'attore italiano Fabio Morici."}
{"id": "958915", "revid": "1573940", "url": "https://it.wikipedia.org/wiki?curid=958915", "title": "Associazione per il software libero", "text": "L'associazione per il software libero (AsSoLi) \u00e8 un'associazione senza scopo di lucro italiana che ha come obiettivi principali la diffusione del software libero in Italia e una corretta informazione sull'argomento.\nL'associazione \u00e8 nata nel novembre 2000 dall'iniziativa comune di un gruppo di persone da tempo attive in Italia e all'estero nell'ambito del software libero.\nNel tempo ai soci fondatori se ne sono aggiunti altri, e nel maggio 2002 l'associazione \u00e8 diventata l'affiliata italiana della Free Software Foundation Europe.\nFino al 2005 l'Associazione per il Software Libero ha svolto un'importante attivit\u00e0 di militanza a favore del software libero, riuscendo a stabilire la tematica nell'agenda di figure politiche e accademiche di livello nazionale.\nDopo un periodo di inattivit\u00e0 durato quasi un anno nel quale sono rimasti solo 6 soci attivi, il Direttivo ha preso la decisione di modificare lo Statuto eliminando tutti gli elementi che impedissero a chiunque di partecipare attivamente in qualit\u00e0 di soci alla vita dell'Associazione stessa. \u00c8 stata abolita la distinzione fra soci effettivi e soci sostenitori e sono state cambiate le modalit\u00e0 per l'elezione del Consiglio Direttivo, consentendo maggiore stabilit\u00e0 ed al contempo maggiore dinamicit\u00e0.\nNel 2006, la maggioranza dei Soci decise di ritirare l'affiliazione a Free Software Foundation Europe, ente con il quale continua ad esistere una collaborazione, ove possibile, mantenendo di contro una grande autonomia in termini decisionali e strategici.\nOrganizzazione interna.\nL'Associazione per il Software Libero \u00e8 costituita da persone fisiche che condividono gli scopi e le finalit\u00e0 della stessa. I soci maggiorenni e in regola con il versamento delle quote associative hanno il diritto ad essere eletti all'interno degli organi sociali e hanno diritto di voto. L'associazione si fonda sui criteri di democraticit\u00e0 ed uguaglianza, per tanto tutti i soci usufruiscono dei medesimi diritti e doveri. La qualit\u00e0 di socio si pu\u00f2 perdere per recesso volontario, per esclusione, in caso di insolvenza nel pagamento della quota associativa annuale, o ancora in caso di violazione dello Statuto.\nGli organi che costituiscono l'associazione sono:\n\u00c8 l'organo deliberativo dell'Associazione e si compone di tutti i soci. Pu\u00f2 essere convocata:\nLe deliberazioni dell'Assemblea sono prese con la maggioranza semplice dei soci presenti, ad ogni modo \u00e8 contemplata la possibilit\u00e0 di delegare il voto. La votazione pu\u00f2 essere palese o a scrutinio segreto se richiesto.\n\u00c8 l'organo di amministrazione e i suoi membri sono eletti dall'Assemblea. Si compone di un numero di soci almeno pari a 3, fra cui vi devono rientrare il Presidente, il Segretario e il Tesoriere. I membri del Consiglio Direttivo non possono essere eletti per pi\u00f9 di due volte consecutive.\n\u00c8 eletto dall'Assemblea e la carica ha durata pari a 9 anni. Oltre a rappresentare l'Associazione, il compito del Presidente \u00e8 quello di controllare l'operato del Consiglio Direttivo e il rispetto dello Statuto da parte di tutti i soci.\nSostituisce il presidente quando necessario.\nVerbalizza le sedute degli organi.\nGestisce la cassa e il patrimonio dell'Associazione, tiene le scritture contabili e predispone il bilancio consuntivo. Inoltre gli possono essere attribuite ulteriori competenze, cos\u00ec come al Segretario, qualora lo stabilisca l'Assemblea.\nAttivit\u00e0.\nLo scopo \u00e8 quello di favorire la diffusione del software libero ed aiutare a far comprendere a tutti i vantaggi della sua adozione.\nAssoli opera nei seguenti modi:\nLe attivit\u00e0 dell'associazione sono regolarmente pubblicate sul sito.\nInoltre, sono disponibili:"}
{"id": "958919", "revid": "767487", "url": "https://it.wikipedia.org/wiki?curid=958919", "title": "Henry Flitcroft", "text": "Di origini umili - il padre era un giardiniere a Hampton Court - si ruppe una gamba cadendo da un'impalcatura mentre lavorava come carpentiere nella Burlington House. Mentre recuperava, il giovane Richard Boyle di Burlington not\u00f2 il suo talento con la matita, e a partire dal 1720 Flitcroft divent\u00f2 l'assistente di Burlington per disegno e architettura. Lavorando nel giro che stava portando avanti gli ideali del Palladianesimo, Flitcroft si form\u00f2 a questo stile.\nFlitcroft ripass\u00f2 per la pubblicazione i disegni di \"The Designs of Mr. Inigo Jones\", che William Kent pubblic\u00f2 nel 1727, sotto la supervisione di Burlington. Nel mese di maggio 1726 Burlington procur\u00f2 al suo allievo un lavoro all'Office of Works, l'ufficio che si occupava delle pubbliche, ottenendo di fatto una posizione di prestigio in architettura. A lui, per\u00f2, non arriv\u00f2 nessuna prestigiosa committenza reale, a parte alcuni lavori richiesti privatamente dal Duca di Cumberland nel Windsor Great Park, ma le commissioni di privati lo tennero occupato per gran parte della sua vita.\nCome molti altri architetti, realizz\u00f2 alcune costruzioni economicamente vantaggiose nelle strade londinesi di recente costruzione, forn\u00ec le pietre e ottenne che venissero realizzati gli edifici da lui progettati.\nPrincipali opere.\nFlitcroft realizz\u00f2 molte opere nel West End di Londra."}
{"id": "958925", "revid": "208030", "url": "https://it.wikipedia.org/wiki?curid=958925", "title": "Candido, settimanale umoristico", "text": ""}
{"id": "958959", "revid": "327773", "url": "https://it.wikipedia.org/wiki?curid=958959", "title": "Struttura spingente", "text": "In architettura una struttura spingente \u00e8 un elemento architettonico \"portato\" (cio\u00e8 che non scarica il proprio peso al suolo, ma su un altro elemento) che genera una normale forza di spinta verso il basso (compressione) sui sostegni e, a differenza di una struttura non spingente, anche forze con andamento orizzontale, verso l'esterno.\nTipiche strutture spingenti sono l'arco, la volta e la cupola, ma lo sono anche le travi disposte in maniera obliqua o le architravi triangolari, eccetera.\nIl vantaggio delle strutture spingenti, pi\u00f9 evolute di quelle non spingenti, sta proprio nel fatto che esse hanno una maggiore robustezza rispetto alle spinte dall'alto (e non solo) proprio perch\u00e9 dirottano una parte di queste forze sui lati. Inoltre esse sono capaci di assorbire anche spinte laterali, quindi godono di un migliore equilibrio statico.\nGli svantaggi stanno nella maggiore complessit\u00e0 di realizzazione, sia nella messa in opera, sia nella soluzione dei problemi per controbilanciare le spinte laterali.\nQueste spinte sui lati devono essere infatti indirizzate a loro volta verso il basso (secondo il parallelogramma delle forze). I metodi per scaricarle sono essenzialmente tre: \nA volte l'uso di pi\u00f9 metodi \u00e8 combinato (in particolare il terzo che raramente si trova da solo perch\u00e9 per essere efficace ha bisogno di un grande peso)."}
{"id": "958967", "revid": "93328", "url": "https://it.wikipedia.org/wiki?curid=958967", "title": "Giovani Laburisti", "text": ""}
{"id": "959000", "revid": "36426", "url": "https://it.wikipedia.org/wiki?curid=959000", "title": "Strutture spingenti", "text": ""}
{"id": "959034", "revid": "880848", "url": "https://it.wikipedia.org/wiki?curid=959034", "title": "Diafanoscopio", "text": "Il diafanoscopio o negativoscopio \u00e8 uno schermo luminoso utilizzato per l'osservazione dei radiogrammi, sia in ambito medico, sia in ambito industriale. L'esame clinico diagnostico che viene condotto mediante questo strumento prende il nome di diafanoscopia e si basa sull'analisi della trasparenza e dell'opacit\u00e0 di organi e tessuti.\nEtimologia.\nIl termine deriva dal greco \"dia\", attraverso, \"faino\", trasparire, e la radice \"skop\", vedere.\nDescrizione e utilizzo.\n\u00c8 costituito da una fonte luminosa a luce fredda a fluorescenza e da un pannello opaco smerigliato che ha la funzione di rendere uniforme l'illuminazione del piano. Dal momento che le dimensioni del radiogramma possono essere inferiori a quelle dello schermo e che quindi la luce libera pu\u00f2 disturbare la visione, sono disponibili apposite maschere per evitare questa eventualit\u00e0. Per convenzione i radiogrammi laterali sono posizionati in modo che la testa sia rivolta verso sinistra. Pu\u00f2 essere fisso o portatile."}
{"id": "959086", "revid": "436907", "url": "https://it.wikipedia.org/wiki?curid=959086", "title": "Tonight's Music", "text": "Tonight's Music \u00e8 un singolo del gruppo musicale svedese Katatonia, pubblicato nel 2001 come unico estratto dal quinto album in studio \"Last Fair Deal Gone Down\"."}
{"id": "959114", "revid": "2052922", "url": "https://it.wikipedia.org/wiki?curid=959114", "title": "S&amp;P 500", "text": "Standard &amp; Poor 500, noto come S&amp;P 500 o semplicemente S&amp;P, \u00e8 un indice azionario statunitense. \u00c8 stato realizzato da Standard &amp; Poor's nel 1957 e segue l'andamento di un paniere azionario formato dalle 500 aziende statunitensi a maggiore capitalizzazione. \nDescrizione.\nFanno parte di questo paniere le azioni di grandi aziende contrattate al New York Stock Exchange (NYSE), all'American Stock Exchange (AMEX) e al Nasdaq. \nIl peso attribuito a ciascuna azienda \u00e8 direttamente proporzionale al valore di mercato.\nSi tratta dell'indice pi\u00f9 significativo dell'intero mercato americano ed ha ormai superato per importanza lo stesso Dow Jones, paniere dei 30 principali titoli americani.\nL'indice \u00e8 stato costituito e continua ad essere gestito da S&amp;P Dow Jones Indices, una \"joint venture\" controllata da McGraw Hill Financial. S&amp;P Dow Jones Indices pubblica molti indici del mercato azionario, come il Dow Jones Industrial Average, S&amp;P MidCap 400, S&amp;P SmallCap 600, e il S&amp;P Composite 1500. \nL'S&amp;P 500 ha raggiunto, per la cinquantatreesima volta nel 2014, nuovi valori massimi, spinto al rialzo dalla politica 'accomodante' della Fed sui tassi di interesse e dalla forte espansione dell'economia Usa, cresciuta di oltre 5 punti percentuali nel terzo trimestre. L'indice ha cos\u00ec archiviato l'anno con un rialzo record dell'11,5 %, completando uno straordinario recupero dai minimi registrati in occasione della crisi finanziaria nel 2008 e proseguendo un andamento rialzista ormai sostenuta dal 2012. \nNel 2015, l'indice si \u00e8 mantenuto in un intervallo piuttosto contenuto, tra i 1850 e i 2100 punti, toccando un massimo a 2134 punti, con volatilit\u00e0 piuttosto bassa. Tuttavia l'inizio del 2016 \u00e8 stato disastroso: il paniere ha riportato perdite superiori al 10%, spinto al ribasso dal crollo del petrolio, sceso ai minimi da oltre un decennio, e dai timori sulla crescita cinese, inferiore al 7%, e globale.\nStoria.\nIl Future sull'S&amp;P 500 introdotto nel 1982 \u00e8 lo strumento principe usato dai gestori per seguire l'indice o per effettuare coperture sul mercato USA. Viene contrattato al CME (Chicago Mercantile Exchange). \nCriteri di selezione.\nA partire dal 2005, l\u2019indice prende in considerazione il numero di azioni in libera circolazione. In realt\u00e0, molte delle 500 aziende quotate hanno solo un effetto limitato alla dinamica dell\u2019indice. Con riferimento alla fine del giugno del 2021, il peso totale dei dieci fondi delle azioni pi\u00f9 importanti dello S&amp;P 500 nel relativo indice era circa 26,6%.\nI criteri dell\u2019inserimento nello S&amp;P 500:\nAnche se l\u2019azienda cessa di rispondere ai criteri sopraelencati, ci\u00f2 non comporta l\u2019esclusione immediata. La causa principale dell\u2019esclusione dall\u2019indice \u00e8 la vendita o la fusione. \nS&amp;P 500 EWI.\nA partire dall\u2019inizio del 2003, esiste l\u2019indice S&amp;P 500 EWI nel quale tutti i 500 partecipanti hanno il peso uguale pari al 0,2%. L\u2019indice viene corretto trimestralmente."}
{"id": "959117", "revid": "242434", "url": "https://it.wikipedia.org/wiki?curid=959117", "title": "Borea (araldica)", "text": ""}
{"id": "959123", "revid": "1543377", "url": "https://it.wikipedia.org/wiki?curid=959123", "title": "Gianfilippo Usellini", "text": "Biografia.\nNasce a Milano nel 1903. Inizia a dipingere giovanissimo, intorno ai sedici anni d'et\u00e0. Dopo gli studi classici studia all'Accademia di Belle Arti di Brera con Ambrogio Alciati e si diploma nel 1927.\nGi\u00e0 nel 1926 \u00e8 invitato ad esporre alla Biennale di Venezia. Partecipa alla Prima Quadriennale di Roma nel 1931.\n\u00c8 vicino al movimento di Novecento, ma non prende parte alle mostre del gruppo. \nSono gli anni in cui giunge a definire il suo linguaggio artistico, caratterizzato da un metafisico classicismo ispirato alla grande pittura italiana del '400. Si dedica anche alla pittura murale e al mosaico. \nDal 1928 al 1940 tiene la cattedra di decorazione applicata alla Scuola Superiore d'Arte Applicata all'Industria del Castello Sforzesco di Milano. Insegna anche disegno alla Societ\u00e0 Umanitaria di Milano dal 1935 al 1937. \n&lt;br&gt;Dal 1940 al 1960 insegna al Liceo Artistico di Brera.\nDal 1961 al 1963 ad Arcumeggia (Varese) insegna affresco in corsi estivi tenuti per i migliori allievi delle varie Accademie di Belle Arti italiane.\nDal 1961 \u00e8 titolare della cattedra di \"Decorazione e affresco\" all'Accademia di Brera, fino alla sua morte (Arona, 1971).\nOpere.\nNel 1935 realizza nella Sala del Consiglio Provinciale di Sondrio sei grandi encausti parietali, raffiguranti attivit\u00e0 tipiche della Valtellina: mietitura, vendemmia, tessitura, filatura, pesca, alpeggio, caccia, industria del legno, lavorazione del granito e alpinismo.\nNel 1948 tiene una sua prima personale negli Stati Uniti.\nNel 1960 realizza le quattro grandi tele per le scuole medie di Vimercate dedicate alle principali attivit\u00e0 spirituali e materiali dell'uomo, ora conservate nel .\nNel 1962 realizza ad Arcumeggia l'affresco: \"Il ritorno dell'emigrante\". Nel 1967 esegue ad Arcumeggia la decorazione di una cappelletta votiva con affreschi illustranti \"Sant'Antonio abate\" e \"San Rocco\".\nNegli ultimi anni della sua vita realizza una \"Deposizione\" per il Museo d'Arte Sacra del Vaticano."}
{"id": "959144", "revid": "709406", "url": "https://it.wikipedia.org/wiki?curid=959144", "title": "Nitroderivati", "text": "I nitroderivati, o nitrocomposti, sono una categoria di composti organici contenenti uno o pi\u00f9 gruppi funzionali \"-NO2\" detti \"nitrogruppi\".\nSono sostanze che presentano una certa tendenza all'esplosione, tanto maggiore quanto maggiore \u00e8 il grado di nitrazione.\nSintesi.\nLa reazione per inserire un nitrogruppo su un composto arilico si chiama nitrazione, in cui si usa la miscela solfonitrica (o semplicemente solfonitrica), ovvero una miscela di acido nitrico e acido solforico. \nI nitroalcani sono generalmente preparati per sostituzione nucleofila di alogenoalcani con ioni nitrito, eventualmente in presenza di nitrato di argento.\nReattivit\u00e0.\n R-CH2-NO2 ---&gt; R-CH2-NH2\n R-CH--NO2 + 2H+ --&gt; R-CH=N+(OH)O- + H+ --&gt; --&gt; R-CHO + ossidi d'azoto\nAlcuni nitrocomposti.\nNitroglicerina e tetranitrato di pentaeritrite (PETN) non sono propriamente nitrocomposti, dato che non hanno un legame diretto carbonio-azoto nella molecola. Possono essere considerati nitrati organici, ovvero esteri di alcoli e acido nitrico."}
{"id": "959149", "revid": "1318658", "url": "https://it.wikipedia.org/wiki?curid=959149", "title": "Golfo di Porto", "text": "Il golfo di Porto \u00e8 un golfo della costa occidentale della Corsica, in Francia. Prende il nome da Porto, citt\u00e0 situata sulla costa occidentale dell'isola, fra le citt\u00e0 di Ajaccio e Calvi, incorniciata fra i Calanchi di Piana a sud e il Golfo di Girolata a nord; questi ultimi, insieme alla Riserva naturale di Scandola, come parti del Golfo di Porto, sono stati inseriti nel 1983 nell'elenco dei Patrimoni dell'umanit\u00e0 dell'UNESCO.\nIntorno alla cittadina di Porto, lungo le coste del golfo, crescono grandi quantit\u00e0 di eucalipti."}
{"id": "959165", "revid": "43211", "url": "https://it.wikipedia.org/wiki?curid=959165", "title": "Guy Manuel de Homem Christo", "text": ""}
{"id": "959170", "revid": "43211", "url": "https://it.wikipedia.org/wiki?curid=959170", "title": "Guy-Manuel de Homem Christo", "text": ""}
{"id": "959178", "revid": "43211", "url": "https://it.wikipedia.org/wiki?curid=959178", "title": "Guy Manuel de Homem-Christo", "text": ""}
{"id": "959181", "revid": "767487", "url": "https://it.wikipedia.org/wiki?curid=959181", "title": "Weird Tales of the Ramones", "text": "Weird Tales of the Ramones \u00e8 una raccolta della band punk Ramones, pubblicata il 16 agosto del 2005.\nIl disco.\nLe 85 canzoni sono contenute in 3 cd, venduti insieme a un DVD, Lifestyles of the Ramones, un documentario contenente anche qualche loro video, che propone anche interviste. Contiene anche un comic, ritratto della leggenda del gruppo."}
{"id": "959184", "revid": "76963", "url": "https://it.wikipedia.org/wiki?curid=959184", "title": "Chelan Simmons", "text": "Carriera.\nSimmons decide di voler diventare un'attrice all'et\u00e0 di 3 anni. Comincia la sua carriera a 5 anni, facendo la modella e apparendo nelle pubblicit\u00e0. Ottiene il suo primo ruolo, quello di Laurie Ann Winterbarger, nella miniserie televisiva \"It\", tratta dall'omonimo romanzo di Stephen King. Simmons ritorna a recitare sette anni pi\u00f9 tardi, abbandonando la carriera di modella: appare in vari film e serie televisive, tra cui \"Edgemont\", \"Smallville\" e \"Supernatural\". Nel 2006, entra nel cast dei film \"Final Destination 3\" e \"Il dottor Dolittle 3\"; l'anno successivo, ottiene la parte ricorrente di Hillary Shepard nella serie televisiva \"Kyle XY\", che ricopre per tre anni, fino alla cancellazione della serie nel 2009. Nel 2010, Simmons ha un cameo come mangiatrice di loto nel film \"Percy Jackson e gli dei dell'Olimpo - Il ladro di fulmini\", mentre nel 2012 viene trasmessa la serie \"The L.A. Complex\", dove interpreta Alicia Lowe. Simmons apparir\u00e0 nel film \"Dark Star Hollow\" diretto da John Carl Buechler.\nDoppiatrici italiane.\nNelle versioni in italiano dei suoi film, Chelan Simmons \u00e8 stata doppiata da:"}
{"id": "959193", "revid": "110157", "url": "https://it.wikipedia.org/wiki?curid=959193", "title": "Zonnebeke", "text": "Zonnebeke \u00e8 un comune belga di 12.379 abitanti, situato nella provincia fiamminga delle Fiandre Occidentali. Zonnebeke conta decine di cimiteri militari.\nStoria.\nDurante la Prima guerra mondiale fu teatro di aspri scontri anglo-tedeschi.\nTotalmente distrutto, Zonnebeke fu ricostruito dopo la guerra (parzialmente il lavoro dell'architetto belga Huib Hoste).\nGeografia fisica.\nTerritorio.\nGli abitati confinanti sono: (a)Moorslede, (b) Dadizele (commune di Moorslede), (c) Geluwe (commune di Wervik), (d) Wervik, (e) Komen, (f) Houthem (commune di Komen), (g) Hollebeke (commune di Ieper) , (h )Zillebeke (commune di Ieper), (i) Ieper, (j) Langemark (commune di Langemark-Poelkapelle), (k) Poelkapelle (commune di Langemark-Poelkapelle), (l) Westrozebeke (commune di Staden), (m) Oostnieuwkerke (commune di Staden), (n) Roeselare"}
{"id": "959207", "revid": "834", "url": "https://it.wikipedia.org/wiki?curid=959207", "title": "Scienza della comunicazione", "text": ""}
{"id": "959214", "revid": "1566286", "url": "https://it.wikipedia.org/wiki?curid=959214", "title": "Vittorio Metz", "text": "Biografia.\nLa sua lunga carriera, iniziata nel teatro per ragazzi, lo port\u00f2 alle pi\u00f9 svariate collaborazioni in campo giornalistico, cinematografico e televisivo, dove trovarono espressione la sua inventiva e la sua vena satirica. Dopo aver collaborato al \u00abCorriere dei Piccoli\u00bb, fu tra i fondatori del \u00abBertoldo\u00bb nel 1939.\nA partire dagli anni cinquanta del XX secolo lavor\u00f2 in televisione come autore di commedie musicali e spettacoli di variet\u00e0; il suo nome \u00e8 spesso legato a quello di Marcello Marchesi, con cui firm\u00f2 una serie di programmi di successo (\"Ti conosco mascherina\", 1955; \"La piazzetta\", 1956; il serial per ragazzi \"Giovanna, la nonna del Corsaro Nero\",1961). Sempre con Marchesi collabor\u00f2 alla sceneggiatura ed alla regia di alcuni film di Erminio Macario (\"Imputato, alzatevi!\", 1939), di Tot\u00f2 (\"Tot\u00f2 cerca moglie\", 1950; \"Tot\u00f2 sceicco\", 1950) e altri successi della commedia all'italiana; non altrettanto fortunate furono le loro prove come registi (\"Milano miliardaria\", 1951). Pubblic\u00f2 anche raccolte di massime e proverbi e libri umoristici (\"Mia moglie a 45 giri\", \"Roma in cocci\").\nNegli anni settanta collabor\u00f2 al \u00abCandido\u00bb di Giorgio Pisan\u00f2."}
{"id": "959222", "revid": "436907", "url": "https://it.wikipedia.org/wiki?curid=959222", "title": "My Twin", "text": "My Twin \u00e8 un singolo del gruppo musicale svedese Katatonia, pubblicato il 13 febbraio 2006 come primo estratto dal settimo album in studio \"The Great Cold Distance\"."}
{"id": "959238", "revid": "834", "url": "https://it.wikipedia.org/wiki?curid=959238", "title": "Scienze delle comunicazioni", "text": ""}
{"id": "959260", "revid": "125655834", "url": "https://it.wikipedia.org/wiki?curid=959260", "title": "Societ\u00e0 Ginnastica di Torino", "text": "La Societ\u00e0 Ginnastica di Torino era una delle pi\u00f9 antiche squadre di calcio italiane.\nStoria.\nEra una sezione della Reale Societ\u00e0 Ginnastica di Torino fondata il 17 marzo 1844 a Torino, allora capitale del Regno di Sardegna, dallo svizzero di Zurigo Rodolfo Obermann (1812-1869), un ginnasta molto famoso all'epoca, chiamato in Italia appositamente da Carlo Alberto di Savoia allo scopo di insegnare la ginnastica agli allievi dell'Accademia Militare, e di costituire la prima societ\u00e0 ginnica italiana, per \"divulgare la pratica degli esercizi di ginnastica per temprare i giovani alle fatiche\".\nLa squadra nacque come sezione dedicata al \"giuoco del calcio\" nel 1897 (tra gennaio ed ottobre), cosa che l'anno seguente le permise di partecipare al primo campionato di calcio. Sempre nel 1898, la compagine si classific\u00f2 seconda nel Torneo FGNI di Torino.\nIn tal occasione, presieduta dal cavalier Bertoni, adott\u00f2 una maglia blu con striscia rossa orizzontale, che successivamente divent\u00f2 dapprima bianca con una banda orizzontale nera, poi ancora bianca con banda orizzontale granata.\nPartecip\u00f2 ai primi campionati di calcio italiani, con scarsi risultati, fino al 1902, anno in cui si iscrisse ma poi si ritir\u00f2 in corso d'opera. Diede notizia di s\u00e9 per l'ultima volta nella Terza Categoria del 1906."}
{"id": "959261", "revid": "194688", "url": "https://it.wikipedia.org/wiki?curid=959261", "title": "Scienza delle comunicazioni", "text": ""}
{"id": "959264", "revid": "1573940", "url": "https://it.wikipedia.org/wiki?curid=959264", "title": "Pnigalio", "text": "Pnigalio , \u00e8 un genere di insetti della famiglia degli Eulofidi (Hymenoptera Chalcidoidea), comprendente parassitoidi primarie o secondarie.\nDescrizione.\nGli insetti del genere \"Pnigalio\" hanno un corpo snello, con caratteristiche sculture sul mesonoto e, soprattutto, sul propodeo.\nLe antenne hanno il flagello con funicolo composto da 4 segmenti (raramente 3) e clava di due segmenti (o tre, la somma degli articoli del funicolo e della clava \u00e8 sempre uguale a 6), di cui quello distale ridotto. Evidente \u00e8 il dimorfismo sessuale in corrispondenza del funicolo: nelle femmine i segmenti sono semplici, nel maschio i primi tre segmenti del funicolo sono ramificati, con rami che eguagliano in lunghezza la clava.\nIl torace ha i notauli incompleti. Il lobo mediano del mesoscuto \u00e8 disseminato di numerose setole, soprattutto nella parte anteriore, distribuite irregolarmente o raramente allineate in file. Lo scutello \u00e8 privo di solchi. Sia il mesoscuto sia lo scutello sono ricoperti da sculture a reticolo che contrastano nettamente con le axille lisce. Il propodeo \u00e8 in genere privo di sculture reticolari ed \u00e8 percorso da sculture che hanno in genere una ben delineata conformazione. In quasi tutte le specie sono presenti una scultura longitudinale mediana (\"carena\") e due laterali (\"pliche\"), convergenti nella parte posteriore. Carena e pliche possono essere connesse da due sculture trasverse (\"costola\") o da rughe. \u00c8 stato dimostrato recentemente tuttavia che il valore diagnostico di queste strutture \u00e8 piuttosto scarso. Le ali anteriori hanno la vena postmarginale lunga almeno il doppio della stigmatica.\nIl peziolo \u00e8 evidente, leggermente allungato rispetto al suo diametro trasversale.\nBiologia.\nI \"Pnigalio\" sono ectoparassitoidi solitari o gregari, primari oppure talvolta iperparassitoidi. Gli ospiti primari sono in genere insetti fillominatori o galligeni. Le specie associate sono Lepidotteri, Coleotteri, Ditteri e Imenotteri Tentredinidi. Il \"Pnigalio soemius\" (Walker): (Hymenoptera: Eulophidae) ectoparassitoide, biparentale \u00e8 una delle specie pi\u00f9 studiate. \"P. soemius\" \u00e8 specie sinovigenica che presenta host-feeding distruttivo. Uccide in media 235 larve dell'ospite, vicino a 112 di queste depone 1 uovo, 43 di queste le uccide per host-feeding ed 80 per lasciare pi\u00f9 cibo alle larve in sviluppo che possono mangiare anche pi\u00f9 ospiti per completare lo sviluppo. Per uccidere utilizza un'iniezione di veleno ad azione neurotossica che determina una paralisi irreversibile seguita da morte molto rapida. Dopo la puntura la femmina del parassitoide si allontana leggermente ed aspetta che il veleno faccia effetto, in seguito alla paralisi depone l'uovo nella mina anche a 2\u20133\u00a0cm dall'ospite. In caso di host-feeding ha lo stesso comportamento, ma spesso effettua pi\u00f9 punture, a cui fa seguito l'alimentazione.\nSistematica.\nIl genere comprende circa 100 specie. La specie di maggior interesse negli ambienti mediterranei \u00e8 \"Pnigalio mediterraneus\", un parassitoide polifago che attacca numerosi ospiti tra cui i pi\u00f9 importanti sono la mosca dell'olivo, la minatrice serpentina degli agrumi e la minatrice fogliare dell'ippocastano."}
{"id": "959292", "revid": "72811", "url": "https://it.wikipedia.org/wiki?curid=959292", "title": "Scienze pedagogiche", "text": ""}
{"id": "959356", "revid": "1968162", "url": "https://it.wikipedia.org/wiki?curid=959356", "title": "Golfo di Girolata", "text": "Il Golfo di Girolata si trova all'estremit\u00e0 della penisola di Osani e del capo omonimo, presso l'omonima localit\u00e0 sulla costa occidentale della Corsica. Insieme al vicino Golfo di Porto, ai Calanchi di Piana e alla Riserva naturale di Scandola \u00e8 stato inserito, nel 1983, nell'elenco dei Patrimoni dell'umanit\u00e0 dell'UNESCO.\nContornata dell'omonimo capo nei pressi del Comune di Osani, dal quale dipende amministrativamente, \u00e8 situata Girolata, una minuscola localit\u00e0 di pescatori priva di collegamenti stradali e raggiungibile solo attraverso un lungo sentiero escursionistico (occorrono circa due ore di cammino) oppure via mare.\nNel 1540 vi fu sconfitta la flotta del pirata ottomano Dragut, che ne aveva fatto sua base, per opera dell'ammiraglio genovese Giannettino Doria."}
{"id": "959367", "revid": "125154259", "url": "https://it.wikipedia.org/wiki?curid=959367", "title": "Personaggi di Rayman", "text": "Questa lista comprende i personaggi della serie di videogiochi di \"Rayman\".\nPrincipali.\nRayman.\nRayman \u00e8 il protagonista della serie di videogiochi omonima, ed \u00e8 stato ideato da Michel Ancel per Ubisoft. I suoi attacchi sono basati principalmente dai suoi pugni (anche se in \"\" e \"Rayman M\" adopera sfere di energia), e da differenti abilit\u00e0 e poteri. \u00c8 apparso per la prima volta nel 1995 in \"Rayman\".\nGlobox.\nGlobox \u00e8 un personaggio dei videogiochi della serie \"Rayman\", comparso per la prima volta in \"\". \u00c8 il migliore amico di Rayman.\nA differenza degli altri personaggi della saga, che vivono o contemplano nella foresta e nelle aree pi\u00f9 remote del pianeta, Globox \u00e8 l'unico personaggio a possedere una casa di legno in cima ad un piccolo albero, come mostrato esclusivamente nel remake \"Rayman Revolution\", casa nella quale sembrerebbe non abitare quasi mai in quanto \u00e8 sempre in compagnia di Rayman.\nHa una famiglia composta da una moglie, Uglette, e 650 figli chiamati semplicemente Baby Globox. Ricopre un ruolo importante in ' e in '. \u00c8 un personaggio dall'animo gentile, possiede anch'egli alcuni poteri magici, ha una notevole forza fisica ed \u00e8 specializzato nel Fung-Ku, uno stile di combattimento incentrato sugli schiaffi. Appartiene alla stirpe conosciuta come Glutes. La sua intelligenza \u00e8 limitata a causa delle piccole dimensioni del suo cervello, e si spaventa facilmente, al punto che, dopo essere stato catturato dai Robot-Pirati, sviluppa una paura irrazionale per loro e altri nemici. In ' viene spiegato che Polokus, il Dio creatore del mondo fittizio di Rayman, ha usato il proprio senso dell'umorismo per trarre ispirazione e creare Globox. Prima di conoscere Rayman, faceva parte dell'esercito del Mago Rosso.\nIl potere magico di Globox consiste nella capacit\u00e0 di creare una grande nube, e causare una pioggia di varia entit\u00e0 tramite la danza della pioggia, utilizzabile dalla sua famiglia e apprendibile da Rayman con una maschera speciale. La pioggia viene adoperata da Globox per spegnere incendi e distruggere macchinari. \"Rayman 2\" \u00e8 anche l'unico gioco in cui Globox si esprime in terza persona.\nIn ', Globox inghiotte erroneamente Andr\u00e8, il capo dei Lum neri. Viene mostrato anche essere allergico al succo di prugna fermentato, e quando \u00e8 intossicato, pu\u00f2 produrre grosse bolle di colore viola, utilizzabili da Rayman per raggiungere luoghi inaccessibili con i mezzi normali. Viene separato da Rayman in alcune occasioni, tra cui a causa di una trappola nel Quartier Generale degli Hoodlum, in cui viene catturato, ma riesce a scappare rubando un'Armaguiddon, una navicella Hoodlum, e aiuta l'amico a sconfiggere Reflux, uno Knaaren alleatosi con Andr\u00e9. In ', come tutti i personaggi, non ha un doppiaggio in lingua originale, escludendo la versione per Sony PlayStation del gioco. In seguito Globox \u00e8 doppiato in lingua inglese da John Leguizamo e da Dario Oppido in lingua italiana in '. Compare anche nella versione per Game Boy Advance di \"Rayman Raving Rabbids\" assieme ad altri personaggi di '.\nIn \"\", in cui \u00e8 giocabile, viene imprigionato ma riesce a scappare. Lo spirito di Andr\u00e9 \u00e8 ancora nel suo corpo per\u00f2, facendogli a volte subire degli sbalzi d'umore e dire cose brutte che normalmente non direbbe mai, fino al punto in cui perde completamente il controllo del suo corpo, e lo spirito di Andr\u00e9 lo usa per creare un clone di Reflux.\nIn Rayman Origins, dove lo si pu\u00f2 utilizzare, Polokus rivela che era inizialmente di colore rosso, ma divenne blu dopo che venne attaccato da dei Moskito di quel colore.\nLy.\nLy la fata \u00e8 un personaggio della serie di videogiochi di \"Rayman\". Dai capelli corti viola e dalla pelle di colore giallo ocra tatuata con strisce viola, discende da una lunga stirpe di fate-volpi di cui ne \u00e8 a capo, ed \u00e8 un'importante guida per Rayman. Compare per la prima volta in \"\", che resta il gioco in cui ricopre il ruolo di maggior rilievo nella storia della saga. Ly \u00e8 un personaggio mistico, molto energica e potente. Le piace inoltre meditare e conosce a fondo la mitologia di Polokus.\nIn \"Rayman Revolution\", Ly oltre a donare poteri a Rayman, crea dei percorsi segreti attivabili grazie ai Lum, nei quali Rayman pu\u00f2 guadagnare vita o potenziare i suoi pugni. Svolge un ruolo simile anche nella versione per Game Boy Advance di \"Rayman Raving Rabbids\".\nIn \"Rayman M\" esiste un cameo per Ly, una statua raffigurante la fata, presente attraversando il livello conosciuto propriamente come \"Palazzo di Ly\". Anche in \"\" \u00e8 presente una statua nascosta nel livello \"La scorciatoia incredibilmente lunga\".\nMurfy.\nMurfy \u00e8 un personaggio appartenente alla serie di videogiochi di \"Rayman\", comparso per la prima volta in ' e in seguito in '. Murfy svolge principalmente il compito di guida per Rayman. Murfy \u00e8 una delle fate al servizio di Ly, precisamente il capitano delle guardie del Cuore del Mondo.\nIn \"Rayman 2: The Great Escape\", Rayman incontra Murfy per la prima volta. Spiega la situazione al giocatore nel primo livello in cui non vi sono nemici e invia dei consigli a Rayman tramite delle pietre magiche. Ad eccezione del primo livello, Murfy non ha impatto sulla storia del gioco.\nIn Rayman 3 Hoodlum Havoc, Murfy agisce di nuovo come guida per il giocatore, spiegando ogni elemento necessario per lo svolgimento del gioco. Egli legge le informazioni necessarie dal manuale e spiega alcune abilit\u00e0 a Rayman proponendogli qualche tutorial. In questo gioco appare molto pi\u00f9 sarcastico e impertinente, prendendosi gioco del manuale per le istruzioni troppo ovvie e rompendo frequentemente la quarta parete. A differenza di ci\u00f2 che accade in \"Rayman 2: The Great Escape\", Murfy compare solo nel primo mondo e poi scompare per tutto il resto del gioco. In \"\", seguito diretto di \"Rayman 3: Hoodlum Havoc\", uscito per Game Boy Advance, Murfy svolge un ruolo quasi identico a quello svolto in \"Rayman 3\". In \"Rayman Kart\", Murfy appare mostrando il numero di giri rimanenti.\nMentre in \"Rayman 2: The Great Escape\", come del resto tutti i personaggi, non ha un doppiatore, se si esclude la versione per PlayStation del gioco. Murfy viene doppiato in \"Rayman 3: Hoodlum Havoc\" da Billy West nella versione in lingua inglese e da Massimo Malucelli nella versione italiana.\nIn \"Rayman Legends\", invece di agire come guida per il giocatore, \u00e8 un personaggio che pu\u00f2 essere utilizzato in prima persona sulle versioni PlayStation Vita, Nintendo Switch e Wii U, invece sulle versioni PlayStation 3, Xbox 360 e PC, Murfy agisce solo con la pressione di un tasto.\nBetilla.\nUna Fata che appare per la prima volta in \"Rayman\", dove dona alcuni nuovi poteri al protagonista. Durante lo svolgimento della trama verr\u00e0 catturata da Mr. Dark ed imprigionata in una piccola sfera attaccata al suo cappello. Al termine del gioco, quando Mr. Dark viene sconfitto, il salvataggio di Betilla non viene mostrato, tuttavia lo si pu\u00f2 intuire da un'immagine presente nei titoli di coda.\nIl personaggio sarebbe dovuto apparire anche in \"\", ma venne rimpiazzata da Ly.\nBetilla compare anche in \"Rayman Origins\" insieme alle sue sorelle, e come nel primo capitolo, dona nuovi poteri al giocatore. Nelle istruzioni di gioco viene rivelato che \u00e8 stata lei a creare Rayman.\nPolokus.\n\u00c8 lo spirito del mondo di Rayman e appare per la prima volta in \"\". Risvegliato da Rayman grazie alle 4 maschere aiuter\u00e0 il protagonista a distruggere i rimanenti robot-pirati rimasti sul pianeta. Compare inoltre in \"Rayman Origins\" e \"Rayman Legends\" con il nome \"Sognabolle\" dove crea nuovi personaggi.\nAntagonisti.\nMr. Dark.\nMr. Dark \u00e8 l'antagonista principale del videogioco \"Rayman\" e nei suoi remake. Indossa dei vestiti blu e un cappello, mostrando di avere occhi di colore giallo brillante, ma il suo volto non viene mai mostrato. \u00c8 uno stregone molto potente, in grado di rubare molti degli Electoons al Great Protoon.\n\u00c8 il nemico finale del gioco, raggiungibile solo nell'ultimo livello, il Candy Chateau.\nMr. Dark ha catturato e fatto intrappolare tutti gli Electoons all'interno di Gabbie sparse nel mondo di Rayman, e l'eroe dovr\u00e0 liberarli, catturare Mr. Dark e salvare il mondo. Mr. Dark cattura inoltre Betilla e la imprigiona all'interno di una sfera di cristallo. Dopo che Rayman lo raggiunge, Mr. Dark si trasforma in tre ibridi dei nemici finali del gioco: il primo \u00e8 una fusione tra Mr. Stone e Mr. Skops, il secondo tra Moskito e Space Mama, l'ultimo tra Moskito, Mr. Sax e Space Mama. Non si conosce ci\u00f2 che gli avvenne di seguito, in quanto non viene pi\u00f9 mostrato nei giochi successivi, ma nella versione per Game Boy Color di \"Rayman\" si dissolve definitivamente. \nMr. Dark appare in un cameo presente in \"\" alla fine del livello speciale \"2D Madness\", dove appare una sua immagine insieme ad altre del primo gioco della serie, mentre in \"Rayman Origins\", Mr. Dark compare in vari poster in certe ambientazioni dell'ultimo livello ed \u00e8 sostituito da Ales Mansay, il quale, dopo la definitiva sconfitta dell'originale Mr. Dark, indosser\u00e0 i panni di quest'ultimo per concludere ci\u00f2 che Mr. Dark non \u00e8 riuscito a portare a termine, ovvero diventare il nuovo essere supremo della Radura Dei Sogni, spodestando e usurpando cos\u00ec anche la posizione di Polokus.\nRazorbeard.\nL'ammiraglio Razorbeard \u00e8 l'antagonista principale del videogioco '. Appare inoltre in \"Rayman M\", nella versione per Game Boy Advance di ' e \"Rayman Kart\" appare come personaggio selezionabile. \u00c8 il capo di una forza di malvagi pirati-robot che hanno assediato e conquistato il mondo di Rayman. Razorbeard comanda le truppe da una nave gigantesca conosciuta come \"Il Bucaniere\". Il caos causato ha frantumato il Cuore del Mondo nei 1000 lum gialli che lo componevano (800 nella versione per PlayStation), e che Rayman deve recuperare.\nAll'inizio di \"Rayman 2: The Great Escape\", Razorbeard \u00e8 riuscito a conquistare quasi tutto il pianeta, eccetto la zona conosciuta come \"Foresta di Luce\" e detiene Rayman prigioniero sulla nave prigione. Rayman riesce per\u00f2 a fuggire con l'aiuto di Globox e si rifugia nella suddetta foresta.\nQuando Razorbeard scopre che l'eroe \u00e8 alla ricerca delle 4 maschere di Polokus, e che se dovesse trovarle potrebbe invocare lo spirito del mondo e riuscire a sgominare l'esercito dei robot-pirati, mobilita tutto il suoi esercito per fermarlo. Verso la fine del gioco, Razorbeard acquisisce un gigantesco robot d'assalto chiamato \"Grolgoth\" per combattere Rayman. I due si affrontano sulla nave prigione in un epico scontro finale e Razorbeard viene sconfitto; sopravvive per\u00f2 alla distruzione del bucaniere fuggendo a bordo di una piccola astronave, facendo in seguito esplodere il Grolgoth tramite un comando a distanza a tempo, e con lui l'intera nave. Rayman riesce a sopravvivere, mentre Polokus distrugge nel frattempo gli ultimi pirati-robot rimasti, ponendo fine alla minaccia. Appare anche come antagonista secondario nella serie animata \"Rayman: The Animated Series\" come alleato di Rigatoni, anche se sembra assumere di pi\u00f9 il ruolo di lacch\u00e8.\nNelle versioni console e PC di \"\" esiste un cameo di Razorbeard e di alcuni robot-pirati nel livello \"Il Quartier Generale degli Hoodlum\", situati all'interno del meccanismo dal quale scendono le piattaforme per essere fuse.\nAndr\u00e9.\nAndr\u00e9 \u00e8 l'antagonista principale del videogioco ', ed \u00e8 il capo dei Lum neri conosciuti come Hoodlums. Nel tentativo di giungere al \"Cuore del Mondo\" per trasformare l'energia stessa del cuore in Hoodlums, viene accidentalmente inghiottito da Globox, rimanendo comunque vivo dentro di lui. Dopo i vani tentativi di Otto e Romeo di estrarlo, viene finalmente estratto da Art Rytus. Sfuggito a Rayman e ai guaritori, riunisce tutti i Lum neri e si allea con Reflux, lo Knaaren sconfitto in precedenza da Rayman, convincendolo a rubare lo scettro del Leptys, il Dio degli Knaaren, al suo re Gumsi. Dopo essere stato sconfitto da parte di Rayman, viene da quest'ultimo trasformato in un Lum rosso, grazie al potere conferitogli dallo stesso Leptys in precedenza. Al termine del gioco viene mostrato un flashback, il quale spiega che la nascita di Andr\u00e8 fu causata dalle mani di Rayman che, dopo essersi staccate dal busto e aver vagato liberamente, spaventarono un Lum rosso con delle ombre cinesi, e si trasform\u00f2 nel noto Lum nero. Il personaggio sarebbe poi dovuto apparire in \"Rayman Raving Rabbids\", allora noto come \"Rayman 4\", in cui lui e Rayman decidono di allearsi per fermare l'invasione dei Rabbids, troppi forti perfino per lui; dopo l'annullamento del primo concept per\u00f2 fu tagliato fuori anche lui. In ', Andr\u00e8 riappare sotto forma di spirito, e assume il controllo mentale di Globox, cercando poi di creare un clone di Reflux da quest'ultimo. Alla fine del gioco il suo spirito viene definitivamente distrutto.\nIn \"Rayman 3: Hoodlum Havoc\" viene doppiato nella versione italiana da Dario Turrini.\nRigatoni.\nRigatoni \u00e8 l'antagonista principale della serie animata \"Rayman: The Animated Series\", padrone di un circo intergalattico, celebre in molti pianeti, che gestisce con l'ammiraglio Razorbeard, dove costringe i protagonisti (Rayman, Lac Mac, Betina, Cookie e Flips) ad esibirsi in molti numeri contro la loro volont\u00e0. Il suo miglior fenomeno da baraccone era Lac Mac, in quanto le sue straordinarie abilit\u00e0 attiravano il pubblico, rendendo Rigatoni ricco ed amato dai bambini, ma ci\u00f2 nonostante Lac Mac desiderava la libert\u00e0. \u00c8 un tipo molto avido e crudele, forse anche pi\u00f9 di Razorbeard, e in quanto teme che i suoi fenomeni da baraccone fuggano dispone di un ampio sistema di telecamere per tenerli sottocchio. Tuttavia, all'arrivo di Rayman, i protagonisti riescono ad evadere e fanno precipitare il tendone volante del circo, che si schianta al suolo; tuttavia, Rigatoni manda un detective a cercarli: l'ispettore Grub.\nIl suo aspetto ricorda molto quello di un \"Hunter\", nemici presenti in \"Rayman\" e \"Rayman Origins\" (la somiglianza si pu\u00f2 notare meglio in quest'ultimo gioco).\nIl suo nome derivi da quello dell'omonima pasta, il che lo adatta ad essere lo stereotipo del ringmaster italiano, nonostante sia caratterizzato da un accento di Brooklyn. \u00c8 doppiato da Danny Mann.\nGuardiano della Caverna dei Brutti Sogni.\nIl guardiano della \"Caverna dei Brutti Sogni\" \u00e8 presente in \"\". Rayman si \u00e8 diretto da lui per ottenere una medicina per Clark, indebolito da qualcosa di nocivo che aveva ingoiato durante lo scontro con una ventina di pirati robot. Superando il suo covo, far\u00e0 da boss di fine livello; dopo averlo sconfitto, mostra a Rayman il suo enorme tesoro, affermando che pu\u00f2 prendere tutto il suo oro; a questo punto il giocatore dovr\u00e0 scegliere se accettare o rifiutare: se accetta, viene mostrato Rayman che riposa su di una piccola isola con la scritta \"The End\"; se invece rifiuta, il guardiano si complimenta con lui per non essere caduto nella sua trappola, e dona a Rayman l'Elisir di lunga vita per darlo a Clark.\nIn \"\" per Game Boy Advance si allea con Razorbeard e viene chiamato Jano.\nIn \"Rayman Origins\", nonostante non appaia, viene rivelato nel manuale di istruzioni che Jano nacque come il primo incubo del Sognabolle, e invase il mondo di Rayman con le creature dei brutti sogni da lui create; dopo essere stato sconfitto, Jano venne obbligato ad imprigionare le sue stesse creature e diventarne il guardiano, perci\u00f2 da allora divenne il \"guardiano della caverna dei brutti sogni\". Tuttavia, Jano \u00e8 anche il progenitore dei Darktoons, la materia degli incubi del Sognabolle e l'opposto degli Electoons, la materia dei suoi sogni.\nIspettore Grub.\nL'Ispettore Grub \u00e8 l'antagonista terziario della serie animata \"Rayman: The Animated Series\", ed \u00e8 uno sfortunato e corrotto detective mandato da Rigatoni per fermare Rayman, Lac Mac, Flips, Betina e Cookie. \u00c8 un abitante di Aeropolis, e vive in una casa sopra quella trovata dei protagonisti, senza che lui lo sappia. Nell'ultimo episodio, Rayman e i suoi amici lo aiutano di nascosto a fare bella figura per l'appuntamento con la sua ragazza.\nIl suo aspetto, insieme a quello degli altri abitanti di Aeropolis, ricorda molto quello di \"Razoff\".\nReflux.\nReflux \u00e8 l'antagonista secondario del videogioco \"\", ed \u00e8 uno Knaaren, pi\u00f9 precisamente il guerriero pi\u00f9 forte e potente tra quelli della sua razza. Scovato Rayman nei sotterranei, lo sfida ad un duello nell\"Arena del Destino\", uscendo tuttavia sconfitto. In seguito incontra Andr\u00e9 che rifacendosi sul suo orgoglio, lo spinge a rubare lo scettro del Leptys per sfidare nuovamente Rayman come boss finale. Cos\u00ec Reflux, accetta senza esitare e fa quello che Andr\u00e9 gli chiede. Giunti in cima alla \"Torre del Leptys\", Reflux invoca il potere del Leptys come narra la leggenda, ma ci\u00f2 nonostante sar\u00e0 battuto da Rayman in un duro scontro.\nRazoff.\nQuesto personaggio lo si incontra solo in \"\". Discende da una lunga dinastia di cacciatori, da cui ha ereditato la sua magione (data la sua dimensione, pare che la sua famiglia fosse anche benestante). \u00c8 il nemico principale al termine del livello \"La Pozza di Fango\". Si autodefinisce il cacciatore pi\u00f9 abile ed impavido del mondo, nonostante dimostri pi\u00f9 volte una grande codardia. Appare anche in due livelli speciali chiamati \"Razoff Circuis\" e \"Commando\" dove lo si pu\u00f2 utilizzare. L'aspetto di Razoff ricorda quello di un Teen.\nIl livello in cui si incontra Razoff porta molte analogie con il racconto \"La partita pi\u00f9 pericolosa\" di Richard Connell. Entrambi dispongono di un personaggio smarrito che vaga in una grande magione e incontra un esperto cacciatore (nel racconto di Connell, il nome del cacciatore \u00e8 Zaroff) che deve sconfiggere per uscirne vivo. In un altro riferimento, Razoff usa un fucile che spara frecce anzich\u00e9 proiettili, mentre Zaroff cacciava le sue vittime con un arco.\nBegoniax.\n\u00c8 una strega che appare come nemico iniziale del livello \"La Pozza di Fango\" presente in \"\". \u00c8 bassa, ha la pelle grigia e rugosa, capelli rossi, scarpe e giubbotto verdi e ha un calderone sulla testa, attacca spesso con una forca acuminata e crea potenti pozioni. Non appare nella versione per Game Boy Advance, ma \u00e8 presente un livello denominato \"Palude di Begoniax\".\nBad Rayman.\nBad Rayman, anche noto come Dark Rayman, \u00e8 un clone di Rayman, creato magicamente da Mr Dark nel tentativo di distruggere l'originale. Il suo aspetto \u00e8 molto simile a quello di Rayman, ma con colorazione diversa. Sembra che abbia in qualche modo ereditato gli occhi gialli incandescenti di Mr Dark. Nel gioco originale di Rayman, la pelle di Bad Rayman \u00e8 grigia, i suoi capelli e il suo foulard sono rosa, i suoi guanti sono azzurri e il suo corpo e le sue scarpe sono blu scuro. Appare nella seconda parte dell'ultimo livello dove clona tutte le mosse che Rayman esegue, e se Rayman viene sfiorato dalla sua versione negativa, morir\u00e0; se invece raggiunge la fine del livello, Bad Rayman verr\u00e0 sconfitto. \u00c8 un personaggio giocabile anche in \"Rayman Origins\" (con il nome Raymesis) e \"Rayman Legends\", anche se in quest'ultimo far\u00e0 da nemico in alcuni livelli nello stesso modo del primo \"Rayman\". Appare come nemico anche in \"Rayman Garden\".\nDark Globox.\nUn personaggio che appare solo nelle versioni per Xbox e GameCube di \"Rayman Arena\". \u00c8 la versione oscura di Globox, anche se non si sa nient'altro riguardo a questo personaggio. La sua pelle \u00e8 di colore viola, ha un ciuffo di capelli neri spettinati dietro la testa, dentoni gialli sporgenti dalla sua bocca e il tatuaggio di un teschio dietro la schiena. \u00c8 un tipo molto maleducato, e nulla di ci\u00f2 che dice \u00e8 comprensibile. Per planare gira in aria all'interno di un mini tornado, in modo simile a Taz, dei \"Looney Tunes\". Nel gioco \u00e8 anche presente una skin sbloccabile di colore azzurro che lo rende simile a Globox.\nGlombrox.\n\u00c8 un antieroe presente come personaggio giocabile in \"Rayman Origins\" e \"Rayman Legends\". Appartenente alla stessa stirpe di Globox, assomiglia molto a quest'ultimo e possiede le sue stesse abilit\u00e0, ma ha la pelle di colore viola e rugosa e occhi gialli e bulbosi. Questi tratti malvagi ed oscuri che lo rendono molto simile a Dark Globox e Bad Rayman. Un tempo era un eroe, ma purtroppo fu posseduto dai Darktoons e pass\u00f2 la vita a spaventare la gente, cosa che per\u00f2 non gli riesce bene dato che molti lo scambiano per Globox. In Origins occorrono 246 Electoons per sbloccarlo, mentre in Legends si necessita di 40.000 Lum.\nPink.\nPink \u00e8 l'antagonista minore del videogioco \"Rayman Raving Rabbids\". \u00c8 un robot sembiante un Rabbids, anche se di aspetto pi\u00f9 magro, seduto a sua volta su un robot meccanico quadrupede. \u00c8 sempre protetto da uno scudo di forza trasparente impenetrabile, e attacca con dei missili. L'unico modo per colpirlo e danneggiarlo \u00e8 di colpire i suoi missili per rispedirglieli contro. Ricompare poi durante i titoli di coda in cui balla \"La Bamba\" e \"Girls Just Want to Have Fun\". Nella versione per Game Boy Advance, Pink non \u00e8 un robot, bens\u00ec un piccolo Rabbid color rosa con una benda nera sull'occhio sinistro. Qui inoltre, non in maniera molto differente a ci\u00f2 che accade a Clark in \"\", Pink controlla tramite un telecomando un boss del gioco, noto come Giant Antitoon.\nAles Mansay.\nAles Mansay \u00e8 l'antagonista principale dei videogiochi \"Rayman Origins\" e \"Rayman Legends\". Si tratta del Mago del gioco originale (personaggio appartenente alla stessa stirpe di Rayman e dava consigli nei livelli), ma ridisegnato come un Teensy per adattarlo allo stile ricreato con i seguiti. In \"Origins\", oltre a dare consigli in alcuni livelli (spesso per\u00f2 non molto utili e seguiti da commenti sarcastici su Rayman) appare anche alla fine di ogni livello dove conta i Lum raccolti, mostrando una grande gioia ed entusiasmo ogni volta che gli eroi gliene portano un gran numero. Alla fine si scopre il suo vero scopo: essendo un usurpatore e ammiratore di Mr. Dark, utilizz\u00f2 tutti i Lum raccolti per costruire tutte le sue macchine e robot. Dopo aver sconfitto i suoi mostri meccanici, Ales Mansay salta a bordo di un dirigibile, e gli eroi lo devono inseguire cavalcando i Moskito. Alla fine il dirigibile si schianta nel nucleo ardente della base, provocando un'enorme esplosione. Gli eroi sopravvivono e cadono dal cielo, per poi atterrare al punto di partenza, dove \u00e8 cominciato il gioco, mentre il destino di Mansay \u00e8 sconosciuto. Anni dopo gli eventi di \"Origins\", in \"Rayman Legends\" si scopre che Ales Mansay \u00e8 sopravvissuto e si \u00e8 suddiviso in cinque parti, e toccher\u00e0 ancora a Rayman e i suoi amici a fermarlo.\nSecondari.\nClark.\nClark appare solo in \"Rayman 2: The Great Escape\" ed \u00e8 un amico di lunga data di Rayman. Ha l'aspetto di un colosso robusto e gigante, ma ha lo stomaco sensibile\nClark si incontra due volte nel gioco: la prima volta Rayman deve portargli un elisir della vita per curarlo da un qualcosa di nocivo che aveva inghiottito nello scontro con diversi robot-pirati, il che lo aveva reso terribilmente malato. La seconda volta invece Rayman deve affrontarlo, in quanto gli \u00e8 stato applicato un macchinario per il controllo mentale dall'assistente di Razorbeard. Distruggendo il macchinario, Clark ritorna in s\u00e9.\nBzzit.\nBzzit appare in \"Rayman\" e '. In \"Rayman\" svolge la funzione di primo boss del gioco e solo una volta sconfitto si propone come alleato. In ', Bzzit \u00e8 intrappolato, e dopo averlo salvato aiuter\u00e0 Rayman a raggiungere il \"Santuario di Acqua e Ghiaccio\" grazie ad una imbarcazione di legno. Bzzit non \u00e8 da confondere con le altre zanzare che appaiono nei giochi \"Rayman 2 The Great Escape\" e \"Rayman Revolution\", poich\u00e9 esse non hanno tutte le articolazioni a differenza dello stesso Bzzit.\nMoskito.\nMoskito \u00e8 una specie di zanzare che compaiono occasionalmente in \"Rayman\", \"\", \"Rayman Origins\" e \"Rayman Legends\". In \"Rayman\" ne esistono due categorie, le prime (di colore rosa) appartengono alla medesima specie di Bzzit, le seconde (di colore rosso) appartengono alla specie \"Moskito\", e una di loro svolge la funzione di antagonista. Le categorie di colore rosa riappaiono in \"Rayman Origins\" e \"Legends\" dove \u00e8 possibile cavalcarli in certi livelli. In \"Rayman 3: Hoodlum Havoc\" appaiono nel livello speciale \"2D Madness\".\nSssssam.\nUn amico di vecchia data di Rayman. Lo si incontra solo in \" dove aiuter\u00e0 Rayman ad attraversare la palude, di seguito non lo si vede pi\u00f9 per tutto il resto del gioco.\nIn \", nella magione di \"Razoff\", si pu\u00f2 trovare una statua che pare rappresentare Sssssam, ci\u00f2 pu\u00f2 significare che potrebbe essere stato catturato dal cacciatore. Appare anche nella versione Game Boy Advance del gioco e per la prima volta \u00e8 possibile vedergli la coda.\nTarayzan.\nAppartiene alla stirpe di Rayman e appare nel primo capitolo della serie e nei suoi remake, occasione in cui dona un seme magico a Rayman dopo averlo aiutato.\nIn \"Rayman Raving Rabbids 2\", esiste un costume per Rayman che lo rende simile a Tarayzan.\nCome suggerisce il suo nome, non \u00e8 altro che un riferimento a Tarzan.\nJoe.\nAppare in \"Rayman\". \u00c8 un extraterrestre che doner\u00e0 a Rayman una lucciola affinch\u00e9 possa illuminare il suo cammino nelle caverne oscure per aggiustare le luci del suo ristorante. Appare inoltre in un'immagine presente nei titoli di coda con Rayman e Tarayzan.\nIl musicista.\nAppartiene alla stirpe di Rayman, e compare nel primo capitolo della serie e nei suoi remake. Doner\u00e0 a Rayman il potere temporaneo del super elicottero; appare in seguito in un'immagine nei titoli di coda con la sua famiglia.\nIl clown.\nUn clown che appare in \"Rayman\" come nemico. Appare anche in \"Rayman Activity Centre\" come personaggio utilizzabile.\nJoe il Grillo.\n\u00c8 un grillo che appare in \"Rayman Activity Centre\"; non svolge un ruolo importante nel gioco, anche se fa numerose apparizioni fugaci.\nCarmen la balena.\nUna balena di colore viola, apparsa in \"\" dove viene intrappolata dai Robot-Pirati di Razorbeard, e occasione in cui Rayman dovr\u00e0 salvarla; di seguito former\u00e0 delle bolle d'aria di grosse dimensioni che permetteranno a Rayman di respirare sott'acqua e ricoprire una lunga distanza sommersa.\nDurante le fasi di sviluppo iniziale di \"Rayman M\", Carmen doveva apparire in un cameo all'interno di un enorme acquario di un livello. Nel progetto finale, per\u00f2, non ha fatto alcuna apparizione.\nLac Mac.\nUno dei cinque protagonisti della serie televisiva \"Rayman: The Animated Series\". \u00c8 un umanoide simile ad un coniglio di colore blu con macchie rosa e pancia beige; ha anche due lunghe orecchie a spirale e grossi piedi, che gli permettono di saltare come un canguro. Egli \u00e8 anche un bravissimo giocoliere, e possiede una forza molti superiore al normale, in grado di piegare barre di ferro, ci\u00f2 lo ha reso il miglior fenomeno da baraccone di Rigatoni, finch\u00e9 non \u00e8 evaso insieme a Rayman e il resto del gruppo.\nCookie.\nUno dei quattro protagonisti della serie animata \"Rayman: The Animated Series\". Ha l'aspetto di una grassa talpa antropomorfa, con un ampio muso simile a quello di un cane con sopra degli occhiali, e il pelo marrone. Indossa una bandana blu intorno alla parte superiore della sua testa e una salopette verde e marrone. Oltre ad essere un genio nella meccanica, \u00e8 molto bravo anche a cucinare e costruire oggetti. Il suo carattere \u00e8 simile a quello di Murfy. \u00c8 doppiato da Carlos Alazraqui.\nBetina.\nUno dei protagonisti della \"Rayman: The Animated Series\". Lei \u00e8 uno degli schiavi tenuti prigionieri da Rigatoni nel suo circo, finch\u00e9 non evade assieme ai suoi altri compagni. L'aspetto di Betina \u00e8 sorprendentemente simile a quella di Betilla la Fata in termini di colore dei capelli e vestiti (insieme al loro nome), se non per il fatto che lei \u00e8 una ragazza alta e magra con un viso largo. Oltre a questo, non sembra esserci alcuna relazione tra lei e Betilla. \u00c8 anche simile a Ly come corporatura e carattere.\nFlips.\nUna piccola Fata, una di cinque protagonisti della \"Rayman: The Animated Series\", miglior amica di Betina.\nUglette.\nAppartiene alla stessa stirpe di Globox, nonch\u00e9 moglie del noto personaggio. Somiglia molto al marito, se non per il colore rosa. Compare in \"\" e nei nel tentativo di salvare i suoi figli e alcune creature dai robot-pirati. Di seguito appare in \"Rayman Rush\" come personaggio giocabile.\nBaby Globox.\nDetti anche Littles, sono dei piccoli appartenenti alla stessa stirpe dei Glutes, nonch\u00e9 i 650 figli di Globox e Ugluette. Appaiono in \"\" (e nei ) assieme ai loro genitori e in \"Rayman Raving Rabbids\". In \"Rayman 2\" sembra che un gran numero di essi sono prigionieri detenuti sul Bucaniere, la nave-prigione dell'ammiraglio Razorbeard. Coloro che non sono stati catturati, invece, fanno frequentemente il tifo per Rayman o piangono per la scomparsa di loro padre. Poco prima della sconfitta di Razorbeard, Rayman riesce a liberare tutti i Baby Globox, insieme al resto dei prigionieri.\nIn \"Rayman Raving Rabbids\", i Baby Globox vengono catturati dai Rabbids e tenuti in ostaggio, e Rayman tenter\u00e0 di salvarli. Alla fine del gioco, Rayman fugge, ma accorgendosi per\u00f2 che i piccoli sono ancora prigionieri dei Rabbids, decide di tornare a soccorrerli, ma si metter\u00e0 nuovamente nei guai incastrandosi nella buca di un Rabbids. Non si sa cosa accadr\u00e0 ai Baby Globox.\nRabbids.\nQueste specie di conigli appaiono per la prima volta come antagonisti principali nei videogiochi \"Rayman Raving Rabbids\", \"Rayman Raving Rabbids 2\" e \"Rayman Raving Rabbids TV Party\". In \"Rayman Raving Rabbids\" rinchiudono Rayman all'interno di una cella dopo averlo catturato, mentre in \"TV Party\", nel tentativo di catturarlo nuovamente, entrano involontariamente nel suo televisore e cercheranno di dominare le televisioni coi loro canali. I Rabbids divennero in poco tempo un grande fenomeno globale nel mondo videoludico, tanto da meritarsi una serie di videogiochi tutta loro senza la presenza di Rayman come protagonisti: \"Rabbids Go Home\", \"Raving Rabbids Travel in Time\", \"Rabbids Land\", \"Rabbids 3D\", ' e \"Rabbids Rumble\", oltre a comparire anche in ' come personaggi utilizzabili e in alcuni update di Rayman Adventures.\nPer il loro grado di popolarit\u00e0 come protagonisti, Ubisoft conferm\u00f2 all'E3 2013 di stare progettando una serie televisiva a loro dedicata intitolata \"\", in onda su Nickelodeon negli Stati Uniti dal 3 giugno 2013, e in Italia dal 9 dicembre dello stesso anno sull'omonima versione italiana del canale. I Rabbids saranno anche protagonisti di un film, girato a tecnica mista tuttora in corso di produzione. Solitamente, questi conigli sono bianchi, ma anche di altri colori e con vari costumi. Sono molto stupidi e hanno gli occhi azzurri, ma quando hanno un raptus di adrenalina, soprattutto quando sono arrabbiati o stressati, urlano \"BWAAAAHHH!\", i loro occhi diventano rossi e la loro testa trema.\nMr. Rabbid.\nUn Rabbid che appare come personaggio selezionabile in \"Rayman Kart\", ed \u00e8 uno dei personaggi pi\u00f9 forti del gioco, sebbene sia anche il pi\u00f9 complicato da sbloccare, infatti per farlo occorrono 470.000 Lum.\nProfessor Barranco.\nPersonaggio molto temibile, \u00e8 il generale dei Rabbids, con un occhio rosso e uno blu.\n\u00c8 apparso in \"Rayman Raving Rabbids\" (con anche una fascia in testa e un occhio nero), \"Rayman Raving Rabbids 2\", \"Raving Rabbids Travel in Time\" e in \"\" (in quest'ultimo il generale indossa un elmetto con quattro stelle ed \u00e8 seduto su un trono meccanico volante).\nSergue\u00ef.\nSergue\u00ef \u00e8 un personaggio di \"Rayman Raving Rabbids\". \u00c8 notevolmente pi\u00f9 grande, pi\u00f9 peloso e pi\u00f9 muscoloso rispetto alla maggior parte degli altri Rabbids; ha un pelo folto e nero, grandi occhi rossi e un copricapo di metallo attorni al suo collo, ma ci\u00f2 nonostante \u00e8 ingenuo e adora fare scherzi. \u00c8 la guardia del Colosseo dei Rabbids, e in ogni occasione accompagna Rayman dentro o fuori dalla sua cella. Nella versione per Game Boy Advance, Sergue\u00ef non compare, ma \u00e8 presente un boss denominato \"Gian Rabbid\" che ricorda molto Sergue\u00ef. Pur non comparendo in \"Rayman Raving Rabbids 2\", appare sulla copertina Nord-americana in cui si arrampica sulla Tour Eiffel, un riferimento a King Kong che si arrampica sull'Empire State Building (non a caso il primo nome proposto per il personaggio era Kong-Bunny, dato che gli sviluppatori di ispirarono al noto gorilla gigante per la sua creazione)."}
{"id": "959379", "revid": "827882", "url": "https://it.wikipedia.org/wiki?curid=959379", "title": "Benjamin Diamond", "text": "Inizi\u00f2 come punk rocker nella band \"Chicken Pops\" per poi passare all'electro grazie all'influenza di artisti come New Order, Michael Jackson e Roxy Music. \u00c8 noto per aver preso parte al progetto Stardust con Alan Braxe e Thomas Bangalter (Daft Punk), cantando nel singolo del 1998 \"Music Sounds Better with You\", un vero e proprio successo internazionale.\nIl suo primo album, \"Strange Attitude\" del 2000, include pezzi come \"Little Scare\" e \"In Your Arms (We Gonna Make It)\". Nel 2001 pubblic\u00f2 un EP intitolato \"Solitaire\" che include una serie di tracce prodotte per la sfilata della collezione Autunno - Inverno 2001 di Dior.\nNel libro di Martin James \"French Connections\" c'\u00e8 un riferimento al lavoro di Diamond: la Sony, la casa discografica ai tempi di Strange Attitude, avrebbe voluto un album che richiamasse con forza lo stile degli Stardust. Diamond disse che fu per lui \"molto difficile tornare al mio vecchio stile musicale dopo l'esperienza con gli Stardust\".\nIntorno alla met\u00e0 del 2005 pubblic\u00f2 il suo secondo album, \"Out of Myself\", pi\u00f9 orientato al pop del primo."}
{"id": "959447", "revid": "37401", "url": "https://it.wikipedia.org/wiki?curid=959447", "title": "Materiale ceramico", "text": "Il materiale ceramico \u00e8 generalmente un composto inorganico a stato solido, prodotto da cottura e con vari utilizzi.\nGeneralit\u00e0.\nI tradizionali sono materiali ceramici a base di argilla, silicati, generalmente sotto forma di sabbia di quarzo e feldspati, alluminosilicati che possono contenere Sodio (Na), Potassio (K), o Calcio (Ca). Sono poco resistenti e facilmente formati prima della cottura. Gli avanzati sono costituiti da composti puri o quasi puri, ottenuti per sintesi chimica. Presentano meno impurit\u00e0 e hanno propriet\u00e0 superiori rispetto ai materiali ceramici tradizionali come l'elevata resistenza alle alte temperature e alla corrosione.\nVengono classificati in due grandi gruppi:\nStruttura e propriet\u00e0.\nLa struttura della cella elementare, a causa della presenza di due o pi\u00f9 elementi legati da legami covalenti o da legami ionici, dipende dal rapporto tra i raggi ionici degli elementi costituenti; ad esempio nel cloruro di sodio le dimensioni delle due specie chimiche sodio e cloro che costituiscono la struttura cristallina, non sono quelle atomiche ma quelle ioniche. Infatti nel legame il cloro acquista un elettrone che viene ceduto dal sodio. Lo ione cloro ha un raggio ionico maggiore del suo raggio atomico e lo ione sodio ha un raggio ionico minore del suo raggio atomico. Questo stesso aspetto \u00e8 in parte presente anche nei ceramici con molecole covalenti che presentano uno spostamento della nuvola elettronica verso l'elemento pi\u00f9 elettronegativo, generando cos\u00ec una zona con carica negativa e una con carica positiva.\nI materiali ceramici possono essere rappresentati secondo la formula generale formula_1, in cui A \u00e8 l'elemento metallico, X \u00e8 l'elemento non metallico, m e n sono numeri interi.\nNel caso pi\u00f9 semplice si ha m=n=1 e la formula generale si riduce a AX; in questo caso particolare le differenze tra i cristalli sono dovute ai differenti rapporti tra i raggi ionici degli elementi costituenti. Se le dimensioni ioniche sono simili, la struttura cristallina pi\u00f9 stabile \u00e8 del tipo cubico semplice; se invece il rapporto tra i raggi ionici degli elementi costituenti il reticolo si scosta molto dall'unit\u00e0, la struttura cristallina pi\u00f9 stabile \u00e8 del tipo cubico a facce centrate.\nI ceramici posseggono moduli elastici generalmente pi\u00f9 grandi rispetto a quelli dei metalli per la maggiore rigidezza dei legami ionici o covalenti presenti; inoltre, hanno una bassa massa volumica poich\u00e9 sono costituiti da atomi leggeri con una struttura solida spesso poco impaccata, di conseguenza i loro moduli specifici sono elevati.\nApplicazioni ed utilizzo.\nI prodotti a base di argilla vengono utilizzati soprattutto in edilizia come le terrecotte, ma possono trovare largo impiego anche nei sanitari e nelle protesi dentarie come le ceramiche bianche, nelle stoviglie e nei forni industriali come materiali ceramici refrattari e infine anche nell'industria automobilistica e aerospaziali come i materiali ceramici abrasivi. I materiali ceramici avanzati invece sono particolarmente adatti in ambienti corrosivi e trovano grande utilizzo in campo automobilistico, aerospaziali e aeronautico, come turbine a gas, barriere termiche, anelli di tenuta e forni ad alta temperatura.\nUtilizzo nell'edilizia.\nIn edilizia indica una gamma di prodotti ottenuti per cottura ad elevata temperatura di masse plastiche minerali costituite fondamentalmente da impasti di argilla, acqua ed eventuali additivi.\nTipi.\nI materiali ceramici per edilizia si distinguono in:\nI prodotti ceramici possono assumere aspetto e caratteristiche diversi a seconda:\nProdotti ceramici a pasta porosa.\nI prodotti ceramici a pasta porosa sono quelli che acquisiscono una porosit\u00e0 pi\u00f9 o meno accentuata, in relazione al tipo di cottura e al contenuto dell'impasto.\nSono prodotti ceramici a pasta porosa: monoporosa, bicottura rapida, bicottura tradizionale, laterizi.\nProdotti ceramici a pasta compatta.\nI prodotti ceramici a pasta compatta sono quelli che presentano bassissima porosit\u00e0 e buone doti di impermeabilit\u00e0 per effetto della saldatura delle particelle, ottenuta elevando la temperatura di cottura al punto di greificazione.\nSono prodotti ceramici a pasta compatta:\nCiclo di fabbricazione.\nEscavazione dell'argilla.\nL'argilla viene prelevata da giacimenti superficiali (cave) o poco profondi, per mezzo di pale caricatrici, ruspe autocaricanti, ecc. e lasciata a lungo esposta agli agenti atmosferici in modo da favorirne la disgregazione, migliorarne l'omogeneizzazione, aumentarne la finezza e la plasticit\u00e0.\nPreparazione dell'argilla.\nLa preparazione dell'argilla consiste nel trasformarla in un impasto omogeneo ed opportunamente dosato, allontanando le impurit\u00e0 indesiderate, mediante speciali macchine completamente meccanizzate e collegate tra loro con nastri trasportatori.\nFoggiatura.\nCon la foggiatura o formatura si riduce il materiale grezzo nella forma desiderata, prima di consolidarlo definitivamente (e in modo irreversibile) con le lavorazioni successive.\nI principali sistemi di foggiatura sono l\"'estrusione\", la \"pressatura\" e il \"colaggio\".\nEstrusione.\nNell'estrusione (o trafilatura), l'impasto di argilla, contenente una percentuale d'acqua tra il 15 e il 20%, viene compresso attraverso un'apertura a profilo prestabilito, detta \"filiera\", ottenendo un \"filone\" di argilla della stessa sezione del manufatto da produrre. Il filone viene quindi tagliato in pezzi della lunghezza voluta da una \"tagliatrice a coltelli\" o a \"filo di acciaio\". Si producono in questo modo la maggior parte dei mattoni pieni, i mattoni semipieni e forati, i blocchi forati per solai, le tavelle e i tavelloni.\nPressatura in stampi.\nNella pressatura in stampi, l'impasto argilloso (con contenuto d'acqua del 5\u00f77%) viene costipato da particolari presse entro apposite forme, esercitando pressioni in grado di compattare il materiale, espellendo l'aria dalla massa e deformandone i grani.\nQuesta \u00e8 la lavorazione tipica delle piastrelle, ma viene anche utilizzata per le tegole che per\u00f2 abitualmente sono estruse.\nColaggio.\nIl colaggio in stampi \u00e8 impiegato per produrre ceramici di forma irregolare e molto complessa, come gli apparecchi igienico-sanitari.\nEssiccamento.\nPer evitare fessurazioni e deformazioni per effetto della rapida evaporazione durante la cottura, prima di essere messi nel forno gli elementi vengono essiccati, in modo da ridurre al minimo la quantit\u00e0 di acqua contenuta. A seconda del materiale da trattare si utilizzano essiccatoi statici (\"a camere\"), continui (\"a tunnel\"), oppure di tipo \"rapido\" (\"a rulli\").\nCottura.\nDurante la cottura, in genere eseguita in forni a tunnel, l'argilla perde la sua plasticit\u00e0 e subisce profonde trasformazioni fisico-chimiche, attraverso le quali raggiunge le sue caratteristiche finali. La temperatura di cottura varia, a seconda dei prodotti, da 900 a 1050\u00a0\u00b0C per i laterizi, e da 950 a 1400\u00a0\u00b0C per tutti gli altri prodotti ceramici.\nI laterizi e le piastrelle non smaltate, che richiedono una sola cottura, concludono qui il loro ciclo di produzione. I prodotti smaltati possono invece essere fabbricati con due processi tecnologici diversi: \"bicottura\" e \"monocottura\".\nBicottura.\nLa bicottura, di cui la cottura sopra descritta costituisce la prima fase, detta \"cottura del supporto\" (\"biscotto\"), \u00e8 seguita dalla smaltatura e da un'ulteriore cottura che serve a fondere e fissare lo smalto o la vetrina al supporto.\nMonocottura.\nNella monocottura (che d\u00e0 il nome anche ai prodotti) la smaltatura avviene sul supporto essiccato. Segue un'unica cottura che produce contemporaneamente la trasformazione fisico-chimica del supporto e la fusione e il fissaggio dello smalto o della vetrina.\nSmaltatura e decorazione.\nLa smaltatura e la cottura del pezzo gi\u00e0 cotto, viene chiamata bicottura, mentre monocottura se viene cotto 1 sola volta; il materiale che viene applicato sulla superficie, prende il nome generico di \"smalto\", se \u00e8 opaca, e di \"vetrina\" o \"cristallina\", se \u00e8 trasparente. L'operazione viene effettuata con macchine completamente automatizzate o a mano per prodotti pi\u00f9 pregiati.\nCottura dello smalto.\nLa cottura dello smalto avviene in forni che portano alla fusione dello strato di rivestimento (e anche del supporto quando si tratta di monocottura), provocando la completa adesione dello smalto o della vetrina al supporto.\nSelezione dei prodotti.\nAlla fine del processo di lavorazione, i prodotti ceramici (soprattutto le piastrelle e gli apparecchi sanitari) vengono selezionati e suddivisi in varie scelte, in base alla presenza o meno di determinati difetti."}
{"id": "959471", "revid": "287204", "url": "https://it.wikipedia.org/wiki?curid=959471", "title": "Giovanni Marchetti (hockeista su ghiaccio)", "text": "Carriera.\nGiocatore.\nDi ruolo difensore, nella sua lunga carriera ha militato sempre nei campionati italiani, in sei diverse formazioni. Debutto con l'HC Fassa nella stagione 1986-87, militandovi fino al 1998 sempre in Serie A ad eccezione del campionato 1996-1997 giocato in A2; con la maglia dei ladini il miglior risultato fu il secondo posto nella stagione 1988-1989\nDopo la stagione 1998-99 con l'HC Bolzano Marchetti si trasfer\u00ec all'Asiago Hockey, per poi rimanervi fino al 2005). Con l'Asiago vinse lo scudetto 2000-2001 e due edizioni della Coppa Italia, nel 2001 e nel 2002.\nGioc\u00f2 il campionato 2005-06 con l'Alleghe Hockey, prima di passare per i due campionati successivi in Serie A2 con la formazione degli All Stars Piemonte. Concluse la propria carriera da giocatore al termine della stagione 2008-09 con l'HC Appiano, altra squadra della Serie A2.\nIn nazionale ha preso parte ai Giochi Olimpici di Albertville 1992, ai mondiali di gruppo B del 1991 e ai mondiali maggiori 1992, 1993, 1994, 1995, 1996, 1998 e 1999.\nAllenatore.\nDopo il ritiro \u00e8 diventato allenatore. Aveva in realt\u00e0 gi\u00e0 avuto un'esperienza come allenatore della formazione under-13 dell'Appiano nel suo ultimo anno sul ghiaccio, ma la sua prima esperienza con una squadra seniores \u00e8 stata con l'HC Adige Trento, in serie C Under 26, dov'\u00e8 subentrato a stagione 2009-2010 iniziata a Fabio Larcher. Conclusa l'esperienza con il Trento, ha allenato le giovanili del Fondo Val di Non per poi ricoprire il ruolo di allenatore dell'.\nDal 2015, accanto all'impegno con i giovani azzurri, \u00e8 stato nominato assistente di Murajca Pajic sulla panchina dell'HC Appiano, venendo poi confermati anche per la stagione successiva.\nQuando Roberto Chizzali \u00e8 subentrato a Pajic alla guida della prima squadra, Marchetti \u00e8 rimasto a ricoprire il doppio ruolo, per poi dedicarsi nuovamente alle sole squadre giovanili dal 2017. Dopo l'esonero di Chizzali nel successivo mese di gennaio, la dirigenza dell'Appiano gli affid\u00f2 ad interim la guida della prima squadra fino alla nomina del nuovo allenatore, Jarno Mensonen.\nNella stagione 2018-2019 \u00e8 stato allenatore della formazione Under-19, mentre in quella successiva \u00e8 stato promosso a capo allenatore della prima squadra."}
{"id": "959474", "revid": "124123", "url": "https://it.wikipedia.org/wiki?curid=959474", "title": "Antipapa Teofilatto", "text": "Alla morte di papa Stefano II avvenuta nell'aprile del 757, la fazione filobizantina, nel tentativo di ricucire i rapporti tra papato ed impero, cerc\u00f2 di imporre il proprio candidato, l'arcidiacono Teofilatto, come successore.\nEgli assunse brevemente il governo della chiesa cercando di contrastare la successione al papato da parte del fratello di Stefano che comunque riusc\u00ec a prevalere ed a farsi consacrare alla fine del maggio successivo col nome di Paolo I.\nSuccessivamente Teofilatto, rimase al servizio del papa e fu anche uno dei legati pontifici per papa Adriano I al concilio di Francoforte del 794."}
{"id": "959499", "revid": "125601675", "url": "https://it.wikipedia.org/wiki?curid=959499", "title": "Club Atl\u00e9tico San Lorenzo de Almagro", "text": "Il Club Atl\u00e9tico San Lorenzo de Almagro, meglio noto come San Lorenzo, \u00e8 una societ\u00e0 polisportiva argentina del quartiere Boedo di Buenos Aires, nota principalmente per la sua squadra di calcio. \u00c8 una delle \"cinque grandi\" squadre argentine, assieme a , , ed .\nI suoi colori sociali sono il blu e il rosso. Tra i soprannomi del club si possono citare \"Cicl\u00f3n\", \"Cuervos\", \"Santos\" e \"Los Matadores\".\nNel 2013 la societ\u00e0 ha acquisito popolarit\u00e0 a livello internazionale dopo l'elezione di papa Francesco, tifoso del club, del quale possiede la tessera numero 88\u00a0235.\nStoria.\nOrigini del club.\nNei primi anni del 1900 un gruppo di ragazzi di colore di Almagro inizi\u00f2 a giocare a calcio nelle cosiddette \"canike\", le squadre di quartiere, sfidando le squadre dei quartieri vicini e facendosi chiamare \"Los Forzosos de Almagro\" (\"I forti di Almagro\"). Con il passare degli anni per\u00f2 giocare per strada inizi\u00f2 a diventare pericoloso a causa del crescente numero di tram e bus in circolazione, sino a che uno dei giovani calciatori fu investito da un tram durante una partita. A quel punto il prete salesiano Lorenzo Massa (1882\u20131949) decise di ospitare le partite nel cortile dell'oratorio della sua parrocchia in Calle M\u00e9xico. In cambio dello spazio ottenuto i ragazzi si impegnarono a seguire la messa ogni domenica.\nIl 1\u00ba aprile 1908 la squadra fu fondata ufficialmente, e fu chiamato \"San Lorenzo de Almagro\" in onore di padre Lorenzo e del quartiere.\nL'era professionistica.\nIl primo torneo professionistico organizzato dalla AFA fu del 1931 e fu vinto dal Boca Juniors, mentre il seguente fu vinto dal River Plate. In entrambi gli anni il San Lorenzo fu protagonista del torneo, lottando sino alle ultime giornate. Visti i risultati dei due anni precedenti, nel 1933 la squadra era la grande favorita per il titolo.\nAlla terzultima giornata del torneo era in programma la partita decisiva fra il San Lorenzo, secondo, e il Boca Juniors, primo con un punto di vantaggio. Di fronte a 45000 persone, \"el Cicl\u00f3n\" sconfisse per 2 a 0 i rivali del Boca raggiungendo la testa della classifica. Il turno seguente per\u00f2 il San Lorenzo perse per 1-0 contro l'Independiente mentre il Boca Juniors sconfisse senza problemi il Lan\u00fas recuperando il terreno perso. Le ultime speranze erano legate al River Plate che, senza pi\u00f9 obiettivi da raggiungere, doveva affrontare il Boca all'ultima giornata. Il miracolo per\u00f2 si comp\u00ec, e il River Plate sconfisse per 3 a 1 il Boca, mentre il San Lorenzo batt\u00e9 1-0 il Chacarita Juniors e si laure\u00f2 campione per la prima volta.\nNegli anni successivi arriveranno altri 10 titoli, l'ultimo dei quali nel 2013.\nIl primo trionfo internazionale \u00e8 del 2001 con la Coppa Mercosur, seguita l'anno dopo dalla Coppa Sudamericana. Nel 2014 si aggiudica la sua prima Coppa Libertadores battendo in finale il Nacional Asunci\u00f3n con un complessivo 2-1, qualificandosi di conseguenza per il Mondiale per club 2014.\nLa squadra riesce ad arrivare in finale della competizione internazionale perdendo contro il Real Madrid per 2-0.\nTifoseria.\nLa \"hinchada\" (tifoseria) del San Lorenzo, \"La Gloriosa Butteler\", \u00e8 una delle tifoserie pi\u00f9 calde e appassionate dell'Argentina, famosa per la variet\u00e0 dei suoi cori e per la quantit\u00e0 di tifosi che seguono in trasferta la squadra.\nSi stima che per numero sia la terza tifoseria dopo Boca Juniors e River Plate.\nIl tifoso pi\u00f9 famoso della squadra \u00e8 Papa Francesco, al quale la squadra ha mostrato la Libertadores vinta nel 2014. Un'altra celebrit\u00e0 sostenitrice del club \u00e8 l'attore Viggo Mortensen, che ha passato parte dell'infanzia in Argentina. \nAltro grande tifoso \u00e8 stato il grande scrittore di calcio Osvaldo Soriano.\nRivalit\u00e0.\nLa rivalit\u00e0 pi\u00f9 sentita \u00e8 quella con il Club Atl\u00e9tico Hurac\u00e1n dovuto alla vicinanza dei due quartieri a Buenos Aires. Possono riscontrarsi con tutte le principali squadre della provincia di Buenos Aires: Boca Juniors, River Plate, Argentinos Juniors, Racing Club, Estudiantes de La Plata, Independiente e altre minori.\nOrganico.\nRosa 2021-2022.\n\"Rosa aggiornata al 22 ottobre 2021\""}
{"id": "959519", "revid": "767487", "url": "https://it.wikipedia.org/wiki?curid=959519", "title": "That Beautiful Somewhere", "text": "That Beautiful Somewhere \u00e8 un film del 2006 diretto da Robert Budreau.\nIl soggetto \u00e8 tratto dal romanzo \"Loon\" di William Bill Plumstead. Prodotto in Canada da Ian Murray e William Bill Plumstead (\"Lumanity Productions\") \u00e8 stato presentato in anteprima il 26 agosto 2006 al \"Montreal World Film Festival\" ed \u00e8 stato distribuito nelle sale cinematografiche canadesi a partire dal 20 aprile 2007 a cura della \"TMN, Movie Central (Canada)\", in DVD dal 25 settembre 2007 a cura di \"Monarch Home Video\"\nTrama.\nL'investigatore Conk Adams, perseguitato dai demoni del passato servizio in Bosnia, viene ingaggiato per identificare un corpo ben conservato e trovato in una isolata palude del nord.\nUna giovane archeologa viene ingaggiata a sua volta per affiancare il detective, ma Catherine Nyland, ha un segreto: necessita di guarire nel fisico quanto il detective Conk necessita di un sollievo spirituale ed emotivo. Durante il loro lavoro i due incontrano e sospettano di un anziano e solitario nativo del luogo, che sembra avere non solo la chiave per l'identificazione del corpo ma anche la soluzione ai problemi di Catherine e Conk.\nCatherine sin dalla nascita \u00e8 affetta da una sconosciuta malattia che le provoca forti crisi dolorose, mentre Conk non riesce a decidere delle sorti della povera madre inferma in un letto d'ospedale che ha richiesto l'eutanasia. Nella soluzione del caso e grazie soprattutto all'aiuto di Harold, il nativo, Conk e Catherine finiscono per innamorarsi ed aiutarsi a vicenda.\nConk riuscir\u00e0 a dire addio alla madre donandole la libert\u00e0 nell'eutanasia, mentre Chaterine riesce a scoprire l'origine, la storia e le ragioni della morte del corpo ritrovato nella palude, ma anche una strada per cercare di guarire dalla sua malattia. Harold rivela a Conk la pratica di un rituale, adottato dai nativi del luogo, per miracolose guarigioni. Chaterine con l'aiuto di Conk intraprender\u00e0 questa strada spirituale che per\u00f2 si riveler\u00e0 essere rischiosa per lei ma ancor pi\u00f9 per il detective Conk.\nRiprese.\nIl film \u00e8 stato girato interamente a North Bay e Temagami in nord Ontario\nDistribuzione.\nIl film \u00e8 stato proiettato in anteprima:\nIl film ha partecipato al \"Garden State Film Festival\" dal 23 marzo al 25 marzo 2007."}
{"id": "959524", "revid": "289247", "url": "https://it.wikipedia.org/wiki?curid=959524", "title": "Paolo Toscanelli dal Pozzo", "text": ""}
{"id": "959525", "revid": "200568", "url": "https://it.wikipedia.org/wiki?curid=959525", "title": "Seder", "text": "Seder ( \u2013 plurale \u05e1\u05d3\u05e8\u05d9\u05dd, \"sedarim\"), \u00e8 un termine che pu\u00f2 essere tradotto in lingua italiana con il termine \"ordine\" o \"sequenza\", con riferimento ai diversi momenti del rituale di alcune ricorrenze della cultura ebraica:\nFestivit\u00e0 ebraiche:\nNella Torah:\nNei commentari:\nNella liturgia ebraica:"}
{"id": "959526", "revid": "281901", "url": "https://it.wikipedia.org/wiki?curid=959526", "title": "Svisla\u010d", "text": "Lo Svisla\u010d (in bielorusso \u0421\u0432\u00ed\u0441\u043b\u0430\u0447, \u0421\u044c\u0432\u00ed\u0441\u043b\u0430\u0447, \" S'v\u00edsla\u010d \"; in russo \u0421\u0432\u0438\u0301\u0441\u043b\u043e\u0447\u044c, \" Svislo\u010d\") \u00e8 un fiume della Bielorussia, tributario di destra della Beresina. Si sviluppa per 327 km di lunghezza.\nLo Svisla\u010d attraversa Minsk, capitale della Bielorussia.\nFauna.\nSi trovano: pesce persico, lasca, lucci, carpe, tinche."}
{"id": "959527", "revid": "1305772", "url": "https://it.wikipedia.org/wiki?curid=959527", "title": "Kalinin", "text": ""}
{"id": "959535", "revid": "484362", "url": "https://it.wikipedia.org/wiki?curid=959535", "title": "Epoca sovietica", "text": ""}
{"id": "959554", "revid": "986213", "url": "https://it.wikipedia.org/wiki?curid=959554", "title": "Luigi di Borbone-Vend\u00f4me (1612-1669)", "text": "Biografia.\nI primi anni e la carriera militare.\nFiglio di Cesare di Borbone-Vend\u00f4me e di Francesca di Lorena.\nNel 1630, assieme al fratello duca di Beaufort ed al re Luigi XIII comp\u00ec un viaggio in Savoia, sviluppando quel forte legame con la corte reale francese che gli sarebbe divenuto particolarmente utile negli anni successivi. Arruolatosi come volontario nella Guerra dei Trent'anni venne gravemente ferito all'assedio di Arras del 1640. Terminato il conflitto, nel periodo della Fronda rimase associato alla fazione realista. Nel 1649 si propose durante il conflitto di istituire un reggimento di cavalleria a proprie spese ed ottenne successivamente il comando dell'esercito del vicereame di Catalogna per poi divenire governatore della Provenza nel 1652 per poi passare dal 1656 al comando dell'esercito francese in Lombardia.\nCardinale di Santa Romana Chiesa.\nDopo la morte della moglie nel 1657, si innamor\u00f2 di Lucr\u00e8ce Forbin-Soli\u00e9s, soprannominata la \"Belle di Canet\", vedova di Henri de Rascas, barone di Canet, comandante delle guardie di Aix-en-Provence. Per questo motivo, proprio ad Aix-en-Provence, egli fece costruire il \"pavillon Vend\u00f4me\", per ospitare l'amata che era intenzionato anche a sposare, ma le pressioni che gli pervennero da Luigi XIV lo indussero a rinunciare a quest'idea. Amareggiato, decise di ritirarsi in un convento di cappuccini e fu nominato cardinale diacono da Papa Alessandro VII, che gli assegn\u00f2 il titolo di Santa Maria in Portico Campitelli. Partecip\u00f2 al conclave del 1667 che elesse papa Clemente IX e divenne successivamente legato \"a latere\" in Francia al battesimo del Delfino di Francia, figlio di Luigi XIV, il 16 gennaio 1668.\nMor\u00ec ad Aix-en-Provence il 12 agosto 1669 e fu sepolto a Vend\u00f4me. La notizia della sua morte raggiunse Roma il 22 agosto 1669.\nMatrimonio e figli.\nNel 1651 spos\u00f2 Laura Mancini (Roma, 1636 \u2013 Parigi, 1657), nipote del cardinale Mazarino dalla quale ebbe:"}
{"id": "959574", "revid": "1442080", "url": "https://it.wikipedia.org/wiki?curid=959574", "title": "ID (album)", "text": "ID \u00e8 il quarto album del gruppo musicale italiano Equipe 84.\nIl disco.\nIl 1970 fu un anno funesto per l'Equipe 84. Il batterista del gruppo Alfio Cantarella era stato trovato in possesso di qualche grammo di hashish, ed era stato arrestato: la RAI decise quindi di escludere il gruppo dalle sue trasmissioni.\nC'era per\u00f2 in ballo la sigla televisiva del programma \"Il sapone, la pistola, la chitarra e altre meraviglie\" (la canzone omonima, scritta da Vito Pallavicini e Paolo Conte), e la Ricordi riusc\u00ec ad ottenere un accordo, per cui Cantarella non apparve pi\u00f9 in televisione, e il gruppo cambi\u00f2 il nome: cos\u00ec il relativo 45 giri venne inciso con Mike Shepstone dei Rokes alla batteria, e mentre nell'estate 1970 Franco Ceccarelli abbandon\u00f2 il gruppo (e tent\u00f2 con Ricky Gianco di formare una nuova versione dell'Equipe 84 che dur\u00f2 pochissimo e non incise dischi), Vandelli e Sogliani decisero di farsi aiutare in sala d'incisione, per realizzare un nuovo LP, dal tastierista dei Dik Dik Mario Totaro, dal cantante Donatello alla chitarra e dal batterista dei Quelli (diventati in quel periodo \"Krel\" e non ancora Premiata Forneria Marconi) Franz Di Cioccio.\nIl disco era fortemente influenzato dal genere progressive. Le prime tre canzoni erano legate l'una all'altra, c'era un brano che superava i sette minuti (fatto insolito per un gruppo come l'Equipe 84), e venivano impiegati molti strumenti etnici. Ma, un po' per il boicottaggio operato dalla RAI, un po' per il mutamento di genere, pass\u00f2 inosservato, diventando nel tempo una vera e propria rarit\u00e0 discografica.\nOggi, nonostante la ristampa in CD del 1995, il vinile continua ad essere molto ricercato dai collezionisti.\nLe canzoni.\nIl brano iniziale, \"ID\", \u00e8 basato sulle percussioni di tabla e sul flauto, e sfuma sul secondo brano, \"Buongiorno amico mio\", che pi\u00f9 di altri si ricollega alla produzione precedente ed \u00e8 cantato da Vandelli e Sogliani insieme.\n\"Jo\" \u00e8 invece una delle prime canzoni in Italia dove si affronta il tema della droga, con la batteria di Di Cioccio in evidenza.\n\"Padre e figlio\", che, come si capisce dal titolo, \u00e8 un dialogo tra un uomo e suo figlio (anticipando di un anno, nella struttura, la celebre \"Father &amp; son\" di Cat Stevens, \u00e8 cantata da Sogliani nella parte del pap\u00e0 e da Vandelli in quella del giovane.\n\"La notte di san Luigi\" \u00e8 un brano strumentale retto dalla chitarra elettrica distorta e dal Flanger.\nIl brano conclusivo \"Fine\" non \u00e8 altro che la versione strumentale di \"Buongiorno amico mio\" su cui, verso il finale, Sogliani e Vandelli recitano i ringraziamenti per le persone che hanno collaborato alla realizzazione del 33 giri.\nTutte le canzoni sono scritte per il testo e la musica da Maurizio Vandelli.\nTecnici del suono: Walter Patergnani e Carlo Martenet\nGrafica: Clara Duranti e Cesarina Mastretta."}
{"id": "959591", "revid": "486946", "url": "https://it.wikipedia.org/wiki?curid=959591", "title": "Lezione di Ratisbona", "text": ""}
{"id": "959616", "revid": "1543377", "url": "https://it.wikipedia.org/wiki?curid=959616", "title": "Ferro di lancia (araldica)", "text": "In araldica, il ferro di lancia indica, di norma, la \"nobilt\u00e0 acquisita con le armi\".\nSi dice \"rintuzzato\" (francese \"emous\u00e9\") il ferro di lancia senza la punta.\nRaramente si trova anche il cosiddetto ferro di lancia all'antica, figura simile a una corona a tre punte.\nPosizione araldica ordinaria.\nIl \"ferro di lancia\" \u00e8 rappresentato con la punta rivolta in alto."}
{"id": "959626", "revid": "6923", "url": "https://it.wikipedia.org/wiki?curid=959626", "title": "Nathacha Appanah", "text": "Biografia.\nNata a Mauritius da una famiglia di immigrati di origini indiane, cresce parlando il creolo mauriziano e scrivendo in francese.. Lavora a Mauritius come giornalista per \"Le Mauricien\" e \"Week-End Scope\". Dal 1998 vive e lavora in Francia, prima a Lione e poi a Parigi, proseguendo la sua attivit\u00e0 di giornalista e scrivendo anche poesie e notizie su Mauritius. Collabora con diversi periodici (\"G\u00e9o Magazine\", \"Air France Magazine\", \"Viva Magazine\") ed effettua reportages per \"Radio France Internationale\" (RFI), la radio pubblica svizzera, \"France Culture\".\n\u00c8 autrice di quattro romanzi, pubblicati in Francia da Gallimard (i primi tre) e Editions de l'Olivier (il quarto) e tradotti in numerose lingue, tra cui l'italiano. Rappresenta ormai una delle voci pi\u00f9 apprezzate della letteratura francofona.\nOltre a godere di un consolidato successo di pubblico, ha vinto diversi importanti premi letterari, tra cui il Prix RFO (2003), il Prix Rosine Perrier (2004) e il Grand prix litt\u00e9raire des Oc\u00e9ans Indien et Pacifique.\nNel 2018 Graywolf Press ha pubblicato \"Waiting for Tomorrow\", anche questo tradotto in inglese da Geoffrey Strachan. \u00c8 stato finalista nel Premio Albertine 2019."}
{"id": "959628", "revid": "33689", "url": "https://it.wikipedia.org/wiki?curid=959628", "title": "Pierre de Rosteguy", "text": ""}
{"id": "959660", "revid": "1776051", "url": "https://it.wikipedia.org/wiki?curid=959660", "title": "The Randy Rhoads Years", "text": "The Randy Rhoads Years \u00e8 una raccolta dei Quiet Riot pubblicata nel 1993 per l'Etichetta discografica Rhino Records.\nIl disco \u00e8 dedicato allo scomparso Randy Rhoads, e contiene brani della band risalenti al periodo con il chitarrista.\nIl disco.\nIl disco raccoglie alcuni successi del gruppo risalenti al periodo nel quale era presente Randy Rhoads alla chitarra. Contiene alcuni brani che hanno composto i primi due album, e alcuni brani inediti, tutti scritti da Rhoads e/o DuBrow (eccetto la reinterpretazione \"Afterglow (Of Your Love)\" dei The Small Faces). L'occasione di sentire i Quiet Riot dell'epoca Rhoads per gli appassionati statunitensi e di tutto il mondo si present\u00f2 appena nel 1993 con questa raccolta, poich\u00e9 i primi due album vennero distribuiti solo in Giappone e mai pubblicati altrove. Le tracce per\u00f2 risultano leggermente distinte dalle originali; di migliore qualit\u00e0, rimasterizzate e riarrangiate. Alcune parti di basso vennero registrate nuovamente dal bassista Kenny Hillery, musicista arruolato dalla band nei primi anni novanta e che morir\u00e0 suicida nel 1996. Anche se non \u00e8 stato accreditato, anche la voce \u00e8 stata probabilmente registrata nuovamente e riproposta da un DuBrow pi\u00f9 maturo; si nota infatti la differenza con le versioni originali precedenti, dove il singer aveva poco meno di 25 anni e dove la voce appariva pi\u00f9 giovanile e forse meno aggressiva.\nIl brano \"\"Last Call For Rock 'N' Roll\" \u00e8 in realt\u00e0 una rivisitazione del brano \"Mama's Little Angels\" presente nel debut \"Quiet Riot\"; la musica \u00e8 la stessa, ma il testo \u00e8 stato completamente riscritto; fu infatti rielaborato nei primi anni novanta da DuBrow, assieme al batterista Bobby Rondinelli (ex Rainbow, Terrified), che in quel periodo collaborava con la band. Il brano \"Laughing Gas\", di cui non esiste una versione in studio, venne invece registrato in versione live al leggendario The Starwood di Los Angeles, il 6 luglio 1977, dove Randy culmina in un virtuoso assolo della durata di circa 6 minuti. Mentre segue il brano \"Afterglow (Of Your Love)\"\", cover degli Small Faces riproposta in versione acustica, presente anche nel secondo album \"Quiet Riot II\". Nonostante manchino diversi brani inediti di cui non \u00e8 mai esistita una registrazione ufficiale, che la band proponeva ai concerti negli anni settanta, rimane comunque una buona testimonianza del lavoro che i Quiet Riot assieme a Randy svolsero nel loro periodo di successo, prima che questo abbandonasse la band."}
{"id": "959662", "revid": "125148331", "url": "https://it.wikipedia.org/wiki?curid=959662", "title": "Paul G. Comba", "text": "Biografia.\nNato nel 1926 in Tunisia da genitori italiani, all'et\u00e0 di venti anni vinse una borsa di studio presso il California Institute of Technology e da quel momento visse sempre negli Stati Uniti. Nel 1952 ha consegu\u00ec il dottorato (Ph.D.) in matematica con una tesi su \"Geometria degli spazi con momento dimensionale finito e applicazioni ai polinomi ortogonali\".\nDopo otto anni di insegnamento all'Universit\u00e0 delle Hawaii, dal 1960 lavor\u00f2 presso la IBM dove mise a punto un procedimento, denominato Comba multiplication, che semplifica la procedura informatica del calcolo della moltiplicazione riducendo la necessit\u00e0 di effettuare i \"riporti\".\nPaul Comba aveva una passione per gli asteroidi: dopo la prima scoperta del 1995, avvenuta attraverso un'analisi fotografica, scopr\u00ed migliaia di altri oggetti celesti grazie all'utilizzo del CCD. Alla fine del 2006 erano ben 498 gli asteroidi da lui scoperti.\nNel 2000 produsse una \"Guida per l'osservazione degli astri\". Nel 2003 vinse il prestigioso premio Leslie C. Peltier della Lega Astronomica. Fu membro del Club Astronomico di Prescott in Arizona."}
{"id": "959682", "revid": "171495", "url": "https://it.wikipedia.org/wiki?curid=959682", "title": "Ceramici", "text": ""}
{"id": "959697", "revid": "1745361", "url": "https://it.wikipedia.org/wiki?curid=959697", "title": "Siamese", "text": ""}
{"id": "959708", "revid": "1386670", "url": "https://it.wikipedia.org/wiki?curid=959708", "title": "Lista di hobbit", "text": ""}
{"id": "959735", "revid": "1305772", "url": "https://it.wikipedia.org/wiki?curid=959735", "title": "Music Sounds Better with You", "text": "Music Sounds Better with You \u00e8 l'unico singolo del gruppo house Stardust, pubblicato il 20 luglio 1998 e composto da Thomas Bangalter dei Daft Punk, Benjamin Diamond e Alan Braxe.\nDescrizione.\nLa canzone nacque per puro caso nel corso di un DJ set presso il \"Rex Club\" di Parigi; Bangalter e Braxe crearono una base sulla quale Diamond, vocalist della serata, cant\u00f2 istintivamente le parole che poi sarebbero diventate il titolo della canzone. Il brano fu poi registrato nella giornata successiva presso la \"Daft House Productions\", aggiungendo un campione della canzone \"Fate\" di Chaka Khan.\nGli Stardust decisero di non portare avanti la collaborazione nonostante un'offerta da tre milioni di dollari per la produzione di un LP avanzata a Bangalter da parte della casa discografica Virgin Records.\nIl video.\nIl video della canzone, realizzato da Michel Gondry, racconta la storia di un bambino che costruisce una modellino di aeroplano nel corso di diversi giorni."}
{"id": "959739", "revid": "148107", "url": "https://it.wikipedia.org/wiki?curid=959739", "title": "Attivit\u00e0", "text": ""}
{"id": "959742", "revid": "43211", "url": "https://it.wikipedia.org/wiki?curid=959742", "title": "Music sounds better with you", "text": ""}
{"id": "959750", "revid": "123008164", "url": "https://it.wikipedia.org/wiki?curid=959750", "title": "Antonio Donghi", "text": "Biografia.\nNasce a Roma da Lorenzo (commerciante di stoffe originario di Lecco) e da Ersilia de Santis. La separazione dei genitori e il conseguente periodo trascorso in collegio probabilmente hanno influito sulla formazione del suo carattere schivo e appartato. \nS'iscrive al \"Regio Istituto di Belle Arti\" di Roma e ne consegue la licenza nel 1916. \n&lt;br&gt;Inizia il servizio militare ed \u00e8 inviato in Francia; alla fine della guerra si dedica allo studio della pittura nei musei di Firenze e di Venezia.\nEsordisce nei primi anni venti. Gi\u00e0 nel 1923 partecipa con \"Nudo di donna\" alla seconda Biennale di Roma operando nel clima di Valori plastici; notevoli dipinti di quell'anno sono le \"Lavandaie\" e il \"Carnevale\".\nIl primo studio romano di Donghi era in \"via del Lavatore\", presso fontana di Trevi. Pi\u00f9 tardi l'artista si trasfer\u00ec in Trastevere, in \"via dei Riari\", una strada appartata e chiusa sotto il Gianicolo.\nDel 1924 sono le sue prime personali a Roma; nel dicembre dello stesso anno espone a Milano alla Galleria Pesaro nel'importante collettiva \"Venti artisti italiani\" a cura di Ugo Ojetti a cui partecipano, tra gli altri, anche Casorati, de Chirico, Guidi, Oppi, Tozzi, Trombadori. \n&lt;br&gt;Nel 1924 ritrae Lauro De Bosis.\nBen presto Donghi \u00e8 considerato come un significativo esponente della tendenza del \"Realismo magico\", che pi\u00f9 tardi verr\u00e0 cos\u00ec definita dal critico tedesco Franz Roh.\nNonostante il carattere riservato dell'artista, la sua pittura assume una valenza sempre pi\u00f9 internazionale: nel 1925 espone a Mannheim in una mostra dedicata alla Nuova oggettivit\u00e0. \n&lt;br&gt;Nel 1926, con dieci quadri, \u00e8 ancora in una collettiva itinerante negli Stati Uniti, a cura del Ministero della pubblica istruzione. Nello stesso anno \u00e8 a Parigi, dove incontra Filippo de Pisis e Giorgio de Chirico.\nNel 1927, grazie all'appoggio di De Bosis, tiene con successo una personale a New York.\nAltre mostre seguono in Svizzera e Germania e, ancora negli USA, in autunno al \"Premio Carnegie\" di Pittsburgh il suo \"Carnevale\" riscuote viva approvazione e viene acquistato da un'importante collezione americana.\nIl musicista Alfredo Casella ne apprezza la pittura, diviene suo collezionista e lo sostiene insieme ad Ojetti.\nNel 1928 espone ancora a New York e poi partecipa alla Biennale di Venezia (\"Il circo equestre\", \"Canzonettista\", \"Cocottina\" e a vari \"paesaggi\").\n&lt;br&gt;Nel 1929 partecipa alla Seconda mostra del Novecento Italiano alla Permanente di Milano ; Roberto Longhi si interessa attivamente alla sua pittura.\nNegli anni trenta si dedica anche intensamente alla pittura di paesaggio in piccole dimensioni, viaggiando nelle regioni del Centro Italia.\n&lt;br&gt;Questi sono per Donghi anni di intenso lavoro e successo: alla Biennale del 1930 il dipinto \"Donna alla finestra\" \u00e8 acquistato dalla Galleria d'Arte Moderna di Palazzo Pitti. Espone poi a Buenos Aires nella Mostra del Novecento Italiano.\n&lt;br&gt;Espone ancora negli Stati Uniti, a Pittsburgh: il successo oltreoceano \u00e8 notevole e destinato a continuare nel tempo. Nel 1931 \u00e8 alla prima Quadriennale romana con opere acquistate da collezioni pubbliche. Alla Biennale di Venezia del 1932 due delle otto opere esposte sono acquistate da Collezioni pubbliche: la \"Donna al caff\u00e8\" dal Museo di Ca' Pesaro, la \"Giovanetta\" dal museo Civico di Genova. \n&lt;br&gt;Nel 1932 tiene un'ampia personale a Roma e l'anno successivo all\"'International 1933 Exhibition\" di New York. La Galleria Nazionale di Arte Moderna di Roma gli acquista \"Figura di donna\". \n&lt;br&gt;Nel 1935 Donghi espone alla seconda Quadriennale un gruppo di opere, presentandole anche con un proprio testo.\nNel 1936 riceve l'incarico di figura alla Regia Accademia di Belle arti e liceo artistico di Roma. \u00c8 di questo anno il dipinto \"Il giocoliere\". Ai suoi temi consueti di saltimbanchi, ballerine e personaggi, aggiunge in questo periodo il tema del paesaggio, studiato grazie ai suoi frequenti viaggi. &lt;br&gt;Nel 1938 tiene una personale a Roma (galleria Jandolo) con quadri di questo recente periodo. Nel 1940 \u00e8 alla galleria Gian Ferrari di Milano. In questi anni s'interessa anche all'arte sacra.\nNel 1941 l'Accademia d'Italia gli conferisce un premio per la sua attivit\u00e0 di artista.\nIntorno alla met\u00e0 degli anni quaranta il suo linguaggio pittorico tende a modificarsi sempre pi\u00f9 nei modi e nelle dimensioni. \nPrende parte alla quarta Quadriennale (1943) e tiene una personale alla galleria La Finestra di Roma (1945). \nIl suo carattere schivo non lo facilita nel mutato clima culturale del dopoguerra italiano anche se pu\u00f2 contare sul collezionismo che lo ha seguito nel tempo. Rimane estraneo alla contesa tra astrattismo e figurazione, propria del periodo, anche se lamenta le sue difficolt\u00e0 come artista figurativo. \n&lt;br&gt;Tuttavia la sua partecipazione all'importante rassegna \"Twentieth-Century Italian Art\" nel Museum of Modern Art di New York (settembre 1949) costituisce ancora un importante riconoscimento della sua arte; in questa rassegna espone uno dei suoi ultimi importanti lavori, la \"Caccia alle allodole\" (1942).\nNel dopoguerra dipinge soprattutto paesaggi che esegue in occasione dei suoi consueti soggiorni soprattutto nell'alto Lazio, in Toscana (Lucchesia) e Liguria (La Spezia); continua anche a partecipare alle Biennali di Venezia (1952 e 1954) e alle Quadriennali romane (1951, 1955 e 1959).\nIn questi ultimi anni la sua arte si rivolge ad una rappresentazione quasi \"na\u00efve\" della realt\u00e0.\nL'ultimo suo dipinto \u00e8, con ogni probabilit\u00e0, \"Ritorno dal lavoro\", trovato dai suoi familiari, ancora senza firma, sul cavalletto nello studio al momento della sua morte.\nNel 1965, gli viene dedicata una retrospettiva nell'ambito della IX Quadriennale di Roma."}
{"id": "959776", "revid": "1776051", "url": "https://it.wikipedia.org/wiki?curid=959776", "title": "Live &amp; Rare Volume 1", "text": "Live &amp; Rare Volume 1 \u00e8 un album raccolta della band statunitense Quiet Riot pubblicato il 23 marzo 2005 per l'Etichetta discografica Demolition Records.\nIl Disco.\nMolti appassionati di heavy metal concorderanno col dire che il periodo di maggior successo dei Quiet Riot sorse attorno al 1983/84 quando venivano trasmessi senza sosta sull'emittente di MTV e che \"\"Metal Health\" e \"Condition Critical\"\" furono una vera e propria perla per quanto riguarda l'heavy metal anni ottanta. Inevitabile quindi \u00e8 l'uscita di questa raccolta nel 2005, che racchiude molti brani contenuti nei due album gi\u00e0 citati e riproposti in versione live, ma anche alcune inedite in studio, come \"Danger Zone\" (presente anche nel remaster di \"Metal Health\") e \"Gonna Have a Riot\" (scritta da DuBrow e Randy Rhoads), un brano che la band suonava appunto nell'epoca Rhoads e che viene registrato per la prima volta in questa versione live. Per finire, viene riproposto un trio di brani che componevano \"Metal Health\" in versione demo. Un album per ricordare il periodo di maggior successo di un gruppo che fece la storia dell'heavy metal, prima di cadere in una crisi durata non pochi anni."}
{"id": "959783", "revid": "729019", "url": "https://it.wikipedia.org/wiki?curid=959783", "title": "Aeroporto di Tjumen'-Ro\u0161\u010dino", "text": "L'aeroporto Internazionale di Tjumen'-Ro\u0161\u010dino (in russo \"Aeroport Tjumen'-Ro\u0161\u010dino\") (IATA: TJM; ICAO: USTR) \u00e8 conosciuto anche come l'aeroporto di Tjumen'-Nordovest. \u00c8 l'aeroporto internazionale nell'Oblast' di Tjumen', Russia.\nL'aeroporto di Tjumen'-Ro\u0161\u010dino \u00e8 uno degli hub ed \u00e8 gestito dalla compagnia aerea russa UTair.\nStoria.\nL'aeroporto di Tjumen' \u00e8 stato aperto nel 1969 ed \u00e8 stato ammodernato nel 1998.\nL'aeroporto \u00e8 stato costruito in seguito alla crescente domanda del trasporto del personale per i giacimenti di petrolio aperti nella Siberia negli anni cinquanta-sessanta.\nIl primo jet sovietico atterrato all'aeroporto nel 1972 fu un Tupolev Tu-134 dell'Aeroflot.\nNegli anni settanta-ottanta l'aeroporto diventa un \"hub\" per il personale addetto ai giacimenti di gas naturale che si sposta dalla Russia europea oltre il Circolo Polare Artico via Tjumen'.\nNegli anni ottanta il traffico passeggeri nell'aeroporto raggiungeva 1,5 milioni di persone all'anno, attualmente \u00e8 diminuito di 5 volte. Nell'azienda lavorano pi\u00f9 di 2.000 persone, 250 delle quali sono personale altamente specializzato nella manutenzione dei velivoli. L'aeroporto era la base tecnica della Divisione dell'Aeroflot-Tjumen' ed attualmente una delle basi tecniche della compagnia aerea russa l'UTair.\nIl 15 maggio 2008 l'aeroporto ha festeggiato i 40 anni dalla fondazione.\nNel periodo gennaio - settembre 2010 il numero dei passeggeri all'aeroporto Ro\u0161\u010dino \u00e8 aumentato per un totale di 25% rispetto allo stesso periodo del 2009, in particolare all'aeroporto internazionale di Tjumen' sono transitati 736,634 persone. In particolare, grazie all'ulteriore ampliamento di rete di voli di linea internazionali nei primi nove mesi del 2010 il traffico internazionale aeroportuale \u00e8 crescito per un totale di 54%. All'aeroporto nello stesso periodo sono stati effettuati 6,905 voli, l'8% in pi\u00f9 rispetto allo stesso periodo del 2009.\nTerminal e servizi.\nL'aeroporto \u00e8 dotato di una sezione dedicata ai voli interni ed un'altra per i voli internazionali, il comando della polizia di frontiera e la dogana, un complesso alberghiero gestito dall'aeroporto stesso.\nDati tecnici.\nL'aeroporto \u00e8 attualmente equipaggiato per la manutenzione, l'atterraggio/decollo degli aerei a medio e lungo raggio: Boeing 737, Boeing 757, Ilyushin Il-18, Ilyushin Il-76, Ilyushin Il-86, L-410, Yakovlev Yak-40, Yakovlev Yak-42, Tupolev Tu-134, Tupolev Tu-154, Antonov An-12, Antonov An-24, Antonov An-26 e di tutti i tipi di elicottero. L'aeroporto \u00e8 dotato di due piste dotate di sistemi moderni che permettano l'atterraggio/decollo degli aerei in ogni direzione.\nL'aeroporto di Tjumen'-Ro\u0161\u010dino \u00e8 uno scalo d'emergenza per l'aeroporto di Omsk.\nCollegamenti con Tjumen'.\nL'aeroporto \u00e8 collegato con l'autostazione di Tjumen' e con la Stazione di Tjumen' delle Ferrovie russe con l'autobus-navetta no.35 ogni 10-20 minuti dalle 7:00 alle 22:30. Inoltre, le linee no.10, no.87 e no.141 del trasporto pubblico collegano il terminal aeroportuale con i vari distretti cittadini.\n24 ore al giorno l'aeroporto di Ro\u0161\u010dino si pu\u00f2 raggiungere con una linea diretta speciale del trasporto pubblico ed anche con i numerosi taxi privati."}
{"id": "959802", "revid": "474175", "url": "https://it.wikipedia.org/wiki?curid=959802", "title": "Matelica", "text": "Matelica (; \"Mat\u00e9lleca\" o \"Mat\u00e9rga\" in dialetto locale) \u00e8 un comune italiano di abitanti della provincia di Macerata nelle Marche.\nGeografia fisica.\nMatelica \u00e8 posta a 354 m s.l.m., nella vallata del fiume Esino, l'unica valle marchigiana che si sviluppa - almeno parzialmente - da nord a sud. Il territorio \u00e8 in prevalenza collinare, con le montagne che la costeggiano ai lati della valle, tra cui il monte San Vicino.\nOrigini del nome.\nL'origine del nome \"Matelica\" \u00e8 oscura e si perde nelle nebbie del tempo: in tutto il mondo non esiste nessun altro luogo o citt\u00e0 con questo nome, e rarissimi sono quelli che terminano con la stessa desinenza. Si attesta l'interessante assonanza con Mensa Matellica, frazione di Ravenna, sito noto per i rinvenimenti dell'et\u00e0 del Bronzo, ma l'origine del toponimo \u00e8 legato al fatto che l\u00e0 nel Cinquecento ebbero delle propriet\u00e0 i conti Ottoni di Matelica. \nIl nome potrebbe essere di origine celtica e significare \"paese dei prati\", dal celtico \"matten\", \"prato\".\nAncora pi\u00f9 azzardata \u00e8 una supposizione di origine greca, essendo i greci stabilitisi nella vicina Ancona: dal greco \"m\u00e0thesis\", \"studio\", oppure, con pi\u00f9 cognizione, \"metelis\", \"luogo di delizie\".\nSe si considera l'antico nome dialettale \"Matelga\", allora potrebbe essere interessante considerare la parola \"teleg\", che in molte lingue antichissime, come quelle semitiche, significa \"neve\", e dunque \"luogo coperto di neve\".\nSi potrebbe far risalire l'origine al latino, alla forma \"mater liquoris\", \"madre delle acque\", anche se nessun fiume nasce nel suo territorio e, soprattutto, Plinio il Vecchio chiama la citt\u00e0 \"Matilica Matilicatis\", e dunque il nome le era gi\u00e0 stato assegnato.\nRecenti studi identificano l'origine del nome come la traduzione celtica \"Mati-lika\", probabile traduzione del toponimo sudpiceno \"Kupra Vepets, buona lastra di pietra.\"\nPer ora l'unica certezza, tratta dal materiale lapideo disponibile, sta nel fatto che in latino il nome Matilica \u00e8 un plurale neutro e pertanto si coniuga come Matilica, Matilicorum, lasciando intendere che verosimilmente doveva esserci un significato anche al singolare.\nStoria.\nOrigini e storia romana.\nLe origini della citt\u00e0 di Matelica risalgono al Paleolitico. Gli umbri, popolazione indoeuropea, gi\u00e0 nel 2000 a.C. si erano stanziati nella valle del fiume Esino, dove sorge la citt\u00e0. La nascita vera e propria del centro abitato \u00e8 fatta risalire all'incontro delle popolazioni umbre con quelle picene. I piceni, popolo proveniente dall'Abruzzo e dall'ascolano, costruirono il primo centro abitato vero e proprio, sfruttando i gi\u00e0 presenti insediamenti primigeni.\nCon l'arrivo dei Romani, la citt\u00e0 sub\u00ec un rapido cambiamento; dopo la battaglia del Sentino (295 a.C.), svoltasi a pochi chilometri da Matelica, la citt\u00e0 fu assoggettata ai nuovi conquistatori. Le terre contigue alla citt\u00e0 furono spartite tra i legionari veterani e ci fu un rapido processo di romanizzazione di tutta la zona.\nDopo la guerra sociale, la cittadinanza romana fu estesa prima ai Latini, poi agli Umbri e in seguito a tutta la penisola; nel 70 a.C. Matelica divenne municipio Romano, costruendo la propria struttura politica sulla riga di quella dell'Urbe: comandata da un duumviro, coadiuvato da cinque censori e da un Protettore che difendeva i diritti della citt\u00e0 presso Roma.\nMatelica fu iscritta alla trib\u00f9 Cornelia e nel 101 d.C. la citt\u00e0 ospit\u00f2 l'imperatore Traiano in partenza per la Dacia da Ancona. In seguito, il generale Caio Arrio Clemente, che aveva visitato la citt\u00e0 a seguito dell'imperatore, sar\u00e0 nominato Curatore del municipio.\nCon l'avvento della cristianit\u00e0 sull'impero, Matelica fu sede vescovile sin dal 400 d.C.\nIl vescovo rimase l'unica autorit\u00e0 dopo la caduta dell'impero: la citt\u00e0 si ritrov\u00f2 soggetta a incursioni dei barbari e la popolazione soffr\u00ec la fame per le carestie e le invasioni.\nNel 552 la battaglia tra Totila e Narsete a Gualdo Tadino fu decisiva per il futuro della citt\u00e0. La sconfitta dei goti fece fuggire il loro re, che arriv\u00f2 a Matelica dove mor\u00ec e fu sepolto. I bizantini che lo inseguivano raggiunsero la citt\u00e0 e la annessero al loro impero. Fino all'invasione dei Longobardi, la citt\u00e0 visse un piccolo periodo di pace e prosperit\u00e0. I nuovi invasori, sconfitti i bizantini, la distrussero nel 578 d.C. Da quel momento la citt\u00e0 pass\u00f2 sotto la diocesi di Camerino.\nAlto Medioevo.\nCon l'arrivo dei Franchi, la citt\u00e0 fu ricostruita e, dopo l'800 d.C., come molte altre citt\u00e0, fu assoggettata a dei Conti, che rappresentavano l'imperatore del Sacro Romano Impero e poi il re d'Italia. La citt\u00e0, pur se formalmente sotto il dominio della Santa Sede, fu incorporata nella Marca di Ancona e soggetta quindi al potere imperiale. Il pi\u00f9 famoso di questi, il conte Attone, guid\u00f2, nel 964 d.C., una parte delle truppe di Ugo re d'Italia contro quelle del Duca di Spoleto, Ascaro, presso Camerino, dove entrambi persero la vita.\nIl comune (1100-1200).\nQuando l'Imperatore Federico Barbarossa torn\u00f2 in Germania, Matelica si ribell\u00f2 all'impero e scacci\u00f2 i conti Ottoni, famiglia con capostipite il conte Attone di cui sopra, e si costitu\u00ec libero comune, sorretto da due consoli di origine nobiliare. Il ritorno dell'imperatore in Italia provoc\u00f2 nuove guerre nella Marca e l'Arcivescovo di Magonza Cristiano, fedele al papa Alessandro III, rase al suolo la citt\u00e0 nel 1174.\nLa comunit\u00e0, per\u00f2, venne a patti con i figli del conte Attone, che giurarono fedelt\u00e0 e si impegnarono a proteggerla; in questo modo la citt\u00e0 fu ricostruita, grazie anche all'appoggio dell'Imperatore Federico II di Svevia, pacificatosi con il papa nel 1185.\nIl conte Attone (discendente del conte di cui sopra) non si arrese e, sfruttando la volont\u00e0 di espansione della vicina Camerino, costru\u00ec una lega tra questa e i comuni di Fabriano, San Severino, Tolentino, Cingoli, Recanati e Civitanova. Attaccati da nord e sud,i matelicesi furono sopraffatti e la citt\u00e0 distrutta per la terza volta nel 1199. Gli abitanti furono dispersi e vissero fuggiaschi tra i vari monti della zona. Appellatisi all'imperatore Ottone IV, nel 1209, ottennero il permesso di ricostruire la citt\u00e0 e, grazie al forte potere militare di Francesco d'Este, nominato curatore della Marca di Ancona, vi riuscirono.\nDopo la ricostruzione, il paese era stato chiamato \"Nuovo Castello di Sant'Adriano\", ma il vecchio nome torn\u00f2 presto in auge. Le lotte con gli altri comuni limitrofi continuarono per tutto il tredicesimo secolo: diverse volte i matelicesi si scontrarono con Fabriano e, soprattutto, con Camerino, mentre una forte alleanza fu stretta con San Severino.\nNel 1259, dopo una provocazione di Camerino, i matelicesi presero posizione tra i Ghibellini a favore di Manfredi e, con le truppe di questi, comandate da Percivalle Doria, distrussero la citt\u00e0, vendicando la distruzione di sessanta anni prima. Matelica si dichiar\u00f2 eternamente fedele al Re e, alla morte di questi, non esit\u00f2 a imprigionare un ambasciatore papale pur di mantenere la parola. Clemente, allora, tass\u00f2 la citt\u00e0 pesantemente, pena la distruzione, e obblig\u00f2 i matelicesi ad accettare un Podest\u00e0 di nomina papale. Sotto le pesanti gabelle, la citt\u00e0 si impover\u00ec rapidamente, contraendo debiti con gli altri paesi. Nel 1273 i matelicesi furono costretti a creare una truppa per soffocare la rivolta antipapale a Jesi, e per i successivi trent'anni combatterono quasi incessantemente con la vicina Camerino per la costruzione di castelli, per ridefinire i confini e per la volont\u00e0 di questi di vendicarsi della distruzione subita.\nTrecento.\nNei primi anni del Trecento, Matelica stipul\u00f2 un'alleanza di natura militare e amministrativa, sotto la supervisione del governatore pontificio, con le citt\u00e0 di Fabriano, Camerino e San Severino. Le quattro contraenti si impegnavano a prestarsi reciproco soccorso e aiuto, oltre a rispettare gli editti delle altre. Ci\u00f2 non imped\u00ec alcune scaramucce, ma la rinnovata pace permise alla citt\u00e0 di poter dedicarsi pi\u00f9 volte alle rivolte intestine allo Stato della Chiesa, schierandosi talvolta con i Guelfi e talaltra con i Ghibellini. Il Comune era retto, oltre che dal Podest\u00e0, dal Capitano del Popolo e dal Consiglio degli Anziani; al governo della citt\u00e0 partecipavano dei Rettori e dei Consiglieri delle varie corporazioni artigianali costituenti il nucleo principale del Consiglio cittadino. Esse erano nove: Notari, Mercanti, Calzolai, Fabbri, Tornitori, Lanaiuoli, Falegnami, Sarti e Muratori.\nIn questo periodo si formarono le Societ\u00e0 e Compagnie d'Armi, per la difesa e la sicurezza della citt\u00e0. Nel frattempo, gli Ottoni si ristabilirono a Matelica e iniziarono a intromettersi sempre pi\u00f9 profondamente nella vita politica.\nLa signoria degli Ottoni.\nAlla fine del Trecento il vicariato della citt\u00e0 fu affidato dal papa Bonifacio IX agli Ottoni. Questa famiglia, in un primo tempo, lasci\u00f2 invariata la struttura comunale, per poi lentamente sopprimerla e accentrare tutti i poteri su di essa.\nGli Ottoni Iniziarono una riforma fiscale, promossero lo sviluppo dell'industria della lana, della tintoria e della concia, restaurarono le mura, costruirono il campanile della cattedrale, soprattutto sotto la guida di Alessandro Ottoni, e tentarono pi\u00f9 volte di definire una volta per tutte i confini con San Severino e Camerino.\nAll'inizio del sedicesimo secolo ampliarono pure i commerci e le strade, tanto che si potevano contare ben centodieci mercanti in citt\u00e0.\nAlcune scelte di natura ecclesiastica, per\u00f2, irritarono il popolo e con la signoria di Anton Maria Ottoni inizi\u00f2 il malcontento generale, dovuto soprattutto all'eccessiva crudelt\u00e0 e tirannia di quest'ultimo, che non esitava a incarcerare e uccidere i suoi avversari politici. A causa della condotta tirannica, i rapporti con i matelicesi si erano fatti talmente tesi che alcuni cittadini, nel febbraio del 1545, ordirono una congiura con lo scopo di uccidere alcuni membri della famiglia, ma il complotto fu scoperto da un tale Falcone da Falconara. Dopo tante lotte, anche interne alla famiglia, e numerosi viaggi di delegazione dei cittadini a Roma, alla fine, nel 1576, papa Gregorio XIII spogli\u00f2 definitivamente gli Ottoni del vicariato. Nel 1578 Nicol\u00f2 d'Aragona, governatore generale della Marca, prese possesso della citt\u00e0 in nome della Sede Apostolica. Matelica fu cos\u00ec governata da un Commissario Apostolico inviato dal Papa.\nDopo la signoria.\nCon Paolo V, nel 1618, Matelica fu affidata a un Governatore indipendente da quello della Marca, con piena giurisdizione, e per questo riconoscimento lo stemma di Paolo V Borghese fu innalzato sulle porte dei principali edifici pubblici. Si conserv\u00f2 l'antica divisione della citt\u00e0 in quattro quartieri: Santa Maria, Campamante, Civita e Civitella. A capo d'ogni quartiere fu posto un Priore, facente parte di diritto del Consiglio generale. L'amministrazione della Citt\u00e0 era retta da un Gonfaloniere e tre priori, eletti nel Consiglio generale. La popolazione accett\u00f2 pacificamente il nuovo governo, nel quale vide un periodo di pace dopo secoli di lotte intestine.\nNel 1692 la cittadinanza si riappacific\u00f2 con i conti Ottoni, nominandoli cittadini onorari, e nel 1761 la citt\u00e0 fu ricreata sede vescovile, retta con la stessa importanza insieme a Fabriano.\nL'epoca napoleonica e il Risorgimento.\nL'arrivo dei francesi guidati da Napoleone soppresse il vescovado e, con la liberalizzazione dei commerci introdotta, la citt\u00e0 sub\u00ec un forte declino industriale, soprattutto nel settore della lana.\nIl ritorno sotto lo Stato Pontificio fu quasi un sollievo per la popolazione, che tuttavia iss\u00f2 le bandiere tricolori durante i moti del 1848 sul Palazzo del Comune per solidariet\u00e0 ai rivoltosi di tutta Italia. Dopo la battaglia di Castelfidardo, in citt\u00e0 furono esposte ancora una volta le bandiere e, nel plebiscito, il \"s\u00ec\" all'unione al Regno D'Italia vinse a maggioranza schiacciante.\nDal Regno d'Italia all'et\u00e0 contemporanea.\nLa nuova situazione riport\u00f2 il libero commercio e l'attivit\u00e0 da industriale divenne agricola, impoverendo parecchio tutta la popolazione. Furono molti i matelicesi a partire durante la prima guerra mondiale, e la citt\u00e0 sub\u00ec, come tante altre, parecchi lutti. Nel corso della seconda guerra mondiale, Matelica ospit\u00f2 un battaglione di soldati italiani, che, dopo l'armistizio, furono nascosti dagli abitanti e, assieme ai giovani del luogo e ad alcuni soldati stranieri, formarono la resistenza locale. La guida spirituale dei partigiani, Don Enrico Pocognoni, fu ucciso dai nazisti nel famoso eccidio di Braccano il 24 marzo 1944.\nDopo la guerra, grazie all'interessamento di Enrico Mattei, l'attivit\u00e0 industriale riprese prepotentemente e, assieme a essa, la valorizzazione del Verdicchio, che ha portato Matelica in tutte le enoteche del mondo.\nMonumenti e luoghi d'interesse.\nArchitetture religiose.\nCostruita nel 1255, dell'antica fattura non rimane pi\u00f9 nulla; il pi\u00f9 antico segno \u00e8 il campanile, databile nel XV secolo, mentre sono evidenti gli interventi ristrutturali operati nel tempo, che hanno dato alla chiesa uno stile barocco, quasi rococ\u00f2. Ad essa vi \u00e8 annesso il monastero delle clarisse pi\u00f9 antico di Matelica, e anche il pi\u00f9 famoso per il ricordo della Beata Mattia Nazzarei (1253-1320), che l\u00ec visse santamente. Il monastero e la chiesa vantano tele di pregevole esecuzione. Particolarmente apprezzabili sono la Croce del XIII secolo, dipinta da un anonimo marchigiano, una \"Madonna col Bambino\" di fine XIII secolo e un'altra del XV secolo attribuita al cosiddetto Maestro della Culla, appartenente alla cerchia di Gentile da Fabriano. Sotto l'altare della chiesa si conserva e si venera, ancora oggi, il corpo della Beata Mattia.\nI frati Minori vi giunsero fin dal secolo XIII e tra di essi si distinse il beato Gentile da Matelica. Cos\u00ec ebbe origine l'edificio primitivo (1240-'60) in stile romanico, come si arguisce dal portale e dalla trifora, ora nascosta dietro l'attico. L'attuale prospetto, rimaneggiato e incompleto, risale alla prima met\u00e0 del sec. XVIII, mentre la scalinata \u00e8 del 1970. Nell'atrio del muro, a destra, c'\u00e8 una piccola lapide, con figura in rilievo di un ecclesiastico in paramenti sacri e con le braccia allargate. La scritta sopra il capo (S: DOPI: LAPI) \u00e8 interpretata: SIGNUM DOMINI LAPI (\"Sigillo del signor Lapi\") e questo rappresenterebbe un abate dell'antico Monastero di Roti, nei pressi di Braccano. Giovanni Serodine, gi\u00e0 negli anni 1623-1625, fu attivo nella decorazione pittorica e in stucco della cappella Mozzanti. Nell'interno, la navata, in leggero barocco (prima met\u00e0 del Settecento), s'impone per affascinante grandiosit\u00e0 e per notevoli opere d'arte: confessionali in noce a colonnine tortili del Seicento, \"Viae Crucis\", eseguite tra il 1740 e il 1750, medaglioni dei primi decenni dell'Ottocento, attribuiti al francescano padre Antonio Favini (1749-1843), una tela di Marco Palmezzano del 1502 (\"Madonna col Bambino sul trono\"). Sulle pareti del coro, interessanti frammenti di affreschi di scuola giottesco-marchigiana con \"Storie della vita di san Francesco\".\nCon la sua mole proporzionata ed elegante, domina la piazza Enrico Mattei, completandone l'armonia tra gli edifici che la contornano. Sorse nel 1690 con le offerte dei cittadini sull'area di una chiesa pi\u00f9 antica dedicata a San Sebastiano, patrono della citt\u00e0. Fu consacrata nel 1715. A croce greca, nella sua misurata eleganza racchiude dei buoni quadri, tra cui il \"Crocifisso ed Anime Purganti\" di Salvator Rosa. Nella cappella a sinistra \u00e8 collocata una statua di San Sebastiano,di fattura rinascimentale, datata 1585. In sagrestia vi sono due quadri con parti napoletane, databili alla fine del Seicento, e raffiguranti la \"Madonna con S. Francesco di Paola\" il primo e la \"Madonna e Santi\" il secondo, un tempo collocati sugli altari laterali della chiesa. Merita considerazione anche un'immagine della \"Madonna della Misericordia\", posta su un antiestetico ornamento, un tempo oggetto di particolare devozione. L'organo, di modeste proporzioni, \u00e8 opera del Fedeli.\nRisale al XIV secolo; la facciata si orna di un ricco portale romanico, inclinato in avanti, unico resto della primitiva costruzione. L'interno, rinnovato nel XVII secolo, \u00e8 a pianta basilicale a tre navate su pilastri, sovrastato da cupoletta. Nel presbiterio, a destra, \"Noli me tangere\", tela di Ercole Ramazzani; a sinistra, \"Cristo sotto il torchio\", tela seicentesca d'ignoto, d'eccezionale iconografia. In fondo alla navata sinistra, \"Madonna col Bambino e santi\", tela del Ramazzani, firmata e datata 1588; sull'altare del transetto sinistro, \"Estasi di San Francesco\" attribuita al Guercino; al terzo altare sinistro, \"Crocifisso\" ligneo intagliato del XV secolo.\nFu edificata a met\u00e0 del XVII secolo per generosit\u00e0 del matelicese Ottaviano Grassetti nei confronti dei Padri Filippini che, giunti a Matelica nel 1640, vivevano in stretti e vecchi spazi. L'esterno della facciata si presenta in mattoni con richiami borrominiani; il prospetto posteriore presenta un luminoso e vivace punto di vista architettonico. Tutti gli elementi d'eccessivo barocchismo sono opera del primo restauro effettuato un secolo dopo la sua prima costruzione. All'interno si trova il pregiatissimo Crocifisso, proveniente dalla vicinissima Chiesa di San Giovanni, opera quattrocentesca di scultura lignea. In onore di quest'ultimo si svolgono a Matelica le \"Feste Triennali\", durante le quali si venera il Crocifisso che \u00e8 portato di sera in sera in tutte le chiese matelicesi. Altre pregevoli opere presenti nel tempio sono un \"San Filippo\", gi\u00e0 sull'altare maggiore, che adora la \"Vergine\" di Emilio Savonazzi (1580-1660), la \"Madonna dello Scalpore\" e altre pitture di scuola romana del Seicento e de Settecento. Inoltre, prezioso \u00e8 il capolavoro di Pierleone Grezzi, di cui si conserva, nel Museo Piersanti, una stampa del 1725 illustrante il Concilio Lateranense, relativo al miracolo di San Filippo, raffigurante il cardinale Orsini salvato dal terremoto.\nRisale alla met\u00e0 del XVII secolo (la sua costruzione \u00e8 durata dal 1695 al 1712). Dopo un testamento, divennero proprietari i Carmelitani Scalzi, grazie alla rinuncia dei Gesuiti al fine di smentire a loro danno a seguito dell'uccisione del benefattore Conte Pellegrini. Nel 1823 la chiesa pass\u00f2 ai Padri Filippini, quindi nel 1842 ai Silvestrini che, tuttora, ne hanno il possesso. La chiesa \u00e8 di stile barocco. Di buona mano \u00e8 la tela dell'altare; pregevoli sono anche due preziose tavole, esposte in sacrestia, attribuite a Ludovico Urbani. Dopo il terremoto del 27 settembre 1997, fu restaurata negli anni 2001-2002 e inaugurata solennemente il 15 ottobre.\nPoco distante dall'ormai demolita Porta della Valle, sorse nel 1529. Le ridotte dimensioni la qualificano immediatamente come cappella votiva edificata dalla comunit\u00e0 per impetrare l'allontanamento della peste. L'impianto planimetrico \u00e8 a croce greca con un soffitto a crociera composita stellare. Un recente restauro ha eliminato la tinteggiatura scoprendo il mattoncino con un procedimento che, se esalta le caratteristiche strutturali del tempietto, non rispetta molto la realt\u00e0 storica dell'edificio, che appartiene al secolo XVI. Modificato dunque l'interno nelle sue caratteristiche coloristiche, rimane interessantissima la struttura esterna, dalla quale traspare la dinamica costruttiva dell'insieme: un cubo inserito in un impianto a croce greca. Ne deriva una scansione tripartita dei muri perimetrali in profondit\u00e0, scansione ripetuta su tutte e quattro le fronti del tempio. Si qualifica dall'esterno come struttura organicamente articolata nell'ambito di un sistema composto che prevede una forte spinta dinamica all'interno di un telaio rigidamente geometrico.\nVoluta fortemente dal Parroco Franco Paglioni, e progettata dall'architetto Piero Sampaolo, la chiesa \u00e8 stata consegnata ai propri fedeli l'8 dicembre 2000. La sua struttura \u00e8 completamente in cemento armato, l'esterno \u00e8 in mattoncino e il tetto in legno.\nSorge appena fuori delle mura castellane, dalla parte del quartiere della Vecchia. La chiesa fu completamente ricostruita nei primi decenni del secolo XVIII, utilizzando, per\u00f2, gli elementi d'arredo sacro della chiesa precedente. In questo modo si \u00e8 salvato, ed \u00e8 tuttora visibile, il prezioso altare ligneo attribuito a Paris Scipione. Il monastero fu trasformato in Ospedale per invalidi nel 1870 e ancora oggi ospita una Casa di Riposo per anziani.\nNei pressi della frazione di Braccano, circondata dai monti del massiccio del San Vicino, sorge l'antica abbazia benedettina di Santa Maria de Rotis, attualmente in un deplorevole stato di abbandono..\nArchitetture civili.\nL'edificio, di propriet\u00e0 della famiglia Scotti di Narni, parenti stretti degli Ottoni, fu acquistato dal Comune di Matelica nel 1606 per avere uffici pi\u00f9 funzionali. Al momento dell'acquisto, il palazzo presentava gravi danni alle strutture principali, che mettevano in serio rischio la sua stabilit\u00e0 e la sua permanenza nella piazza principale. Solo alla fine del secolo XIX, dopo un duro lavoro di noti architetti, il palazzo divenne una realt\u00e0 stabile e sicura. All'interno del palazzo si possono ammirare la lapide di Caio Arrio e una tela raffigurante Sant'Onofrio di Salvatore Rosa. Sotto lo stemma del comune \u00e8 rappresentata la vergine lauretana protettrice della citt\u00e0. Inoltre, il comune vanta anche il possesso di una raccolta di disegni del ritrattista matelicese Raffaele Fidanza (1797-1846).\nIl nome nacque dalla residenza nel palazzo, costruito su ordine di Ottone IV, del Luogotenente imperiale. Molte sono state le ristrutturazioni, sicuramente non tutte rispettose dello stile originario, ma ci\u00f2 nonostante il palazzo offre alla piazza principale una nota positiva in pi\u00f9. Accorpata all'edificio \u00e8 la Torre Civica, la cui base, per alcuni, potrebbe essere contemporanea dell'edificio, mentre per altri potrebbe risalire a un'epoca antecedente il 1175. La torre fu sopraelevata alla fine del XV secolo e successivamente, nel 1893, fu allargata alla base per problemi di stabilit\u00e0.\nFu costruito nel 1472, per conto di Alessandro e Ranuccio Ottoni, dagli architetti Costantino e Giovan Battista da Lugano. Il palazzo rinascimentale \u00e8 antistante la Piazza Enrico Mattei e contribuisce a renderla originale per la pluralit\u00e0 stilistica degli edifici che la circondano. Sul retro \u00e8 presente un cortile che, tramite una loggetta aerea ancora presente, lo collegava a un'altra propriet\u00e0 della famiglia.\nDal 1998 il piano terra ospita la biblioteca comunale intitolata allo scrittore matelicese Libero Bigiaretti.\nRisale al 1805. La sua struttura \u00e8 a palchetti, tre ordini pi\u00f9 il loggione; ha un aspetto molto elegante. La progettazione si deve al celebre Giuseppe Piermarini, che fu architetto della Scala di Milano, mentre le decorazioni pittoriche, databili tra il 1810 ed il 1812, sono da attribuire al pittore Spiridione Mattei. Presso il teatro si conservano reperti archeologici relativi a resti d'abitazione dell'et\u00e0 del ferro e a un impianto termale d'epoca romana (I-II secolo d.C.). Il teatro \u00e8 stato inaugurato nel 1812 col l'esecuzione di tre melodrammi, \"Ser Marcantonio\" di Stefano Pavesi, \"Oh, che originale\" di Giovanni Simone Mayr e \"Il filosofo sedicente\" di Giuseppe Mosca. Oggi ospita la stagione teatrale della citt\u00e0 e molti altri eventi. Nel suo foyer, recentemente rinnovato, ha sede un'enoteca del Verdicchio di Matelica, che promuove il premiatissimo vino.\nIl Globo di Matelica \u00e8 una sfera di marmo bianco cristallino scoperta nel 1985 e costituisce uno dei due esemplari esistenti di meridiana a terminazione d'ombra di epoca romana. Il marmo con cui \u00e8 stato realizzato \u00e8 greco e proviene forse dalla cava di Afrodisias (zona di Efeso), oggi Turchia. La sua circonferenza misura 93\u00a0cm, molto vicina a quella di due \"cubiti fileterei\" (un cubito filetereo corrispondeva a 46,83\u00a0cm), da cui si ricava il diametro che \u00e8 di 29,6\u00a0cm, che, guarda caso, corrisponde esattamente a quella di un \"piede attico\". La sfera \u00e8 divisa esattamente a met\u00e0 da un'incisione, allo stesso modo di come l'equatore divide la Terra. L'emisfero superiore \u00e8 a sua volta diviso a met\u00e0 da un altro solco, che interseca un foro, situato approssimativamente sulla sommit\u00e0 del Globo, e il centro di tre cerchi concentrici (calotte sferiche) di vario diametro. Queste tre circonferenze sono a loro volta intersecate al proprio centro da un arco di cerchio avente il raggio di misura uguale a quello pi\u00f9 grande. Attorno a queste circonferenze sono ancora visibili delle parole incise in antico alfabeto greco; sulla sommit\u00e0 dell'emisfero superiore sono presenti tredici fori, di cui tre, quello sommitale e i due posti lungo il solco che divide a met\u00e0 il Globo, hanno un diametro superiore agli altri. Accanto a ogni foro sono state incise altrettante lettere dell'alfabeto greco antico. Infine, nella parte inferiore del Globo \u00e8 stata scavata una depressione conica terminante in un grosso foro rettangolare, che serviva a fissare la sfera su una base. Il Globo \u00e8 costruito per funzionare a una latitudine di circa 43\u00ba, come quella di Matelica, e di conseguenza esso \u00e8 stato creato proprio per la citt\u00e0.\nA Braccano, la pi\u00f9 grande frazione del comune, posta sulla strada che da Matelica giunge al Monte San Vicino, sono presenti dei \"murales\". Essi, di origine recente, voluti dall'amministrazione comunale, sono stati eseguiti dagli allievi delle accademie di Brera, Urbino e Macerata sui muri esterni delle case, delle stalle e dei fienili presenti nella frazione. Ad oggi sono presenti oltre cinquanta \"murales\", dipinti in tempi diversi.\nMusei.\nFiore all'occhiello della citt\u00e0, \u00e8 uno dei pi\u00f9 belli della regione. Affonda la sua origine nel sec. XVII, allorch\u00e9 mons. Venanzio Filippo Piersanti, nato a Matelica nel 1688, inizi\u00f2 all'interno del suo palazzo una raccolta d'oggetti d'alto valore storico-culturale e artistico. Il palazzo \u00e8 donato, nonostante tutto quello che esso gi\u00e0 abbondantemente e di notevole valore conteneva, grazie a un testamento nel 1901, per opera della marchesa Teresa Capaci Piersanti, al capitolo e alla cattedrale di Santa Maria. Tutti gli oggetti contenuti nel palazzo avevano in comune solo il carattere della pregevolezza, spaziando in ogni campo e settore, dalla pittura alla scultura, dall'artigianato alla stampa, e molto altro. \u00c8 per quest'accostamento irrazionale d'opere e d'oggetti, anche pezzi archeologici, che il museo ha acquistato una caratteristica e un'originalit\u00e0 del tutto proprie e interessanti. Con il passare degli anni il museo si \u00e8 gradualmente arricchito di tele, pitture e sculture, grazie all'apporto di varie chiese locali, delle confraternite, del comune e, di recente, per il dono del pittore locale Diego Pettinelli, consistente in centoquindici pastelli con vedute di Matelica, e con un campionario di stoffe e di merletti di gran valore appartenenti alla famiglia Murani Mattozzi di Matelica, di alcuni abiti di Seicento, Settecento e Ottocento. Negli ultimi anni \u00e8 stata aperta al pubblico la nuova stanza degli argenti. Il museo si presenta lungo un itinerario comprendente tre sale a piano terra e ben sedici al primo piano, e ospita anche diverse curiosit\u00e0; tra queste, le stanze del palazzo legate pi\u00f9 alla quotidianit\u00e0, dalla cucina ai locali per la vinificazione: se il frantoio \u00e8 andato perso, le cantine con relative attrezzature hanno conservato l'assetto originario. Mancano molti oggetti d'uso quotidiano, di cui un meticoloso inventario redatto nel 1763 fornisce tuttavia interessante testimonianza. Oltre agli oggetti da cucina, agli attrezzi per realizzare insaccati suini e a quelli per fare il pane, sono inventariati, sempre in un registro settecentesco, i capi di bestiame allevati nelle fattorie. \nIl museo \u00e8 allestito all'interno di palazzo Finaguerra, edificio storico, ubicato nei pressi del complesso monumentale di San Francesco. Il palazzo risale, nel suo aspetto attuale, a un periodo che va dalla fine del XVIII all'inizio XIX secolo, periodo in cui sono state realizzate anche le decorazioni pittoriche degli ambienti del primo e del secondo piano. Il museo espone reperti archeologici provenienti da Matelica e dal suo comprensorio; questi coprono un arco cronologico piuttosto ampio, che va dalla preistoria fino al Medioevo e all'et\u00e0 rinascimentale. Particolarmente rappresentata \u00e8 la fase relativa alla civilt\u00e0 picena, con i ricchi corredi delle tombe di VIII-VII secolo a.C. Di particolare rilievo sono le tombe della fase \"orientalizzante\" (fine VIII-inizio VI secolo a.C.). Di eccezionale interesse, anche per la sua rarit\u00e0, \u00e8 l'orologio solare sferico in marmo con iscrizioni in greco, noto come \"Globo di Matelica\", datato tra il I e il II secolo d.C.\nCultura.\nUniversit\u00e0.\nMatelica \u00e8 sede distaccata dell'Universit\u00e0 di Camerino, facolt\u00e0 di Medicina Veterinaria.\nCucina.\nOltre alle specialit\u00e0 tipiche marchigiane, ricordiamo le tagliatelle fatte in casa al sugo di papera, gli \"strozzapreti\", grosse tagliatelle fatte senza uova, la \"panzanella\", pane bagnato con acqua, sale, pepe, olio, aceto e prezzemolo, la \"pulenta\" e, naturalmente, i \"vincisgrassi\". Tra i secondi, tradizionale \u00e8 la grigliata di carne, oltre alle varie preparazioni di pesce; tra i contorni, particolari sono i \"r\u00f2scani\", verdure filiformi amarognole (barba di frate). Tra i dolci, da ricordare sono la \"frust\u00e9nga\", bassa torta di cereali con fichi, mele, noci, alchermes e rum, la \"crescia fojata\", uno strudel ripieno di frutta e noci, e la \"pizza di Pasqua\", una specie di panettone con aromi particolari, mangiato sotto il periodo dell'omonima festivit\u00e0.\nGruppo Folk Citt\u00e0 di Matelica.\nIl gruppo folk \"Citt\u00e0 di Matelica\", fondato nel 1966, poi costituitosi in Associazione Folklorica con finalit\u00e0 di ricerca delle antiche tradizioni, si compone di 35-40 elementi. I costumi, i balli e i canti presentati sono frutto di ricerche storiografiche in archivi storici pubblici e privati. I bozzetti originali dei costumi della sposa e dello sposo matelicano sono conservati nella Galleria Bertarelli di Milano. Lo spettacolo presentato dal gruppo ripropone il folklore matelicese e dell'alto maceratese di fine Ottocento; \u00e8 piacevole per le coreografie e il colore dei costumi, allegro e vivace nel ritmo musicale. Il gruppo partecipa ogni anno a trasferte a livello nazionale e internazionale, portando per il mondo la cultura e le usanze delle Marche.\nFestival Internazionale del Folklore.\nUno degli eventi principali dell'estate matelicese \u00e8 il Festival Internazionale del Folklore. Nato dall'esigenza dell'Associazione Folklorica \"Citt\u00e0 di Matelica\" di realizzare scambi culturali con altre formazioni italiane o straniere, esso rappresenta un momento di incontro tra culture e religioni diverse, unite in un grande spettacolo di suoni e di colori, un appuntamento con le danze e le voci di tutto il mondo. Il Festival, organizzato dall'Associazione Folklorica \"Citt\u00e0 di Matelica\", con la partecipazione del Comune di Matelica, della Regione Marche e della Comunit\u00e0 Montana Alte Valli del Potenza e dell'Esino, e la collaborazione dell'associazione Pro Matelica, si tiene ogni anno tra la fine di luglio e l'inizio di agosto, e si svolge nell'arco di sei serate, durante le quali gruppi provenienti da diverse parti del mondo si esibiscono in balli e canti tradizionali. Oltre agli spettacoli, i visitatori possono sostare negli stand gastronomici e assistere a una serata di teatro dialettale. Di solito viene anche allestita una piccola mostra dell'artigianato. Il Festival del Folklore \u00e8 un evento di notevole valenza socio-culturale e un momento di integrazione e di scambio tra popoli ed etnie portatrici di usi, costumi e tradizioni differenti fra loro, e rappresenta un valido modo per far apprezzare e mantenere vive le antiche tradizioni e le culture dei vari popoli.\nPremio Biennale di Narrativa \"Matelica - Libero Bigiaretti\".\nIl Comune di Matelica ha intitolato allo scrittore il Premio Biennale di Narrativa \"Matelica - Libero Bigiaretti\" svoltosi dal 1998 al 2010 presso il Teatro comunale \"Giuseppe Piermarini\".\nUna giuria scientifica selezionava una rosa di tre finalisti mentre il vincitore sarebbe stato scelto da una giuria popolare.\nI vincitori del premio sono stati, in ordine cronologico, Giuliana Berlinguer (\"Il mago dell'Occidente\"), Carmine Abate (\"La moto di Scanderbeg\"), Carmine Abate (\"Tra i due mari\"), Piero Meldini (\"La falce dell\u2019ultimo quarto\"), Giuseppe Bonura (\"Il prato delle voci di marmo\")\",\" Gaetano Cappelli (\"Storia controversa dell\u2019inarrestabile fortuna del vino aglianico nel mondo\"), Barbara Garlaschelli (\"Non ti voglio vicino\").\nIn occasione della consegna del Premio Biennale di Narrativa veniva consegnato anche il premio \"Matelica\" destinato a chi con la sua attivit\u00e0 abbia contribuito in modo determinante a far conoscere le Marche in Italia e all'estero. I vincitori del premio sono stati Pietro Zampetti, storico dell'arte (1998), Giuliano de Marinis, archeologo (2000), Franco Moschini, industriale (2002), Valentina Vezzali, sportiva (2004).\nEconomia.\nL'economia si \u00e8 trasformata da prevalentemente agricola a industriale, nell'ultimo secolo. I campi coltivati circondano la citt\u00e0, e l'attivit\u00e0 principale \u00e8 la produzione di uva da vino. L'industria si \u00e8 molto sviluppata con l'aiuto di Enrico Mattei, e la citt\u00e0 pu\u00f2 vantare alcune grandi fabbriche e aziende che spaziano dai settori dell'informatica (\"Halley Informatica\", leader nel settore di software per comuni), a quello delle bombole di gas (grazie alle fabbriche Merloni), alla sartoria (ultimo residuo dell'attivit\u00e0 tessile, oggi di propriet\u00e0 del Gruppo Armani), oltre a molte piccole imprese locali. Recentemente, la citt\u00e0 ha avuto un vero e proprio boom economico commerciale, con l'apertura, nel giro di tre anni, di due centri commerciali, una multisala e diversi nuovi negozi nel centro storico, soprattutto grazie alla sua posizione centrale tra la zona dell'entroterra maceratese e il fabrianese.\nProdotti enogastronomici.\nVino.\nIl vino \u00e8 uno dei prodotti tipici di Matelica, a partire dal famoso \"Verdicchio\", vitigno bianco marchigiano, le cui uve, nel microclima continentale della valle dell'Esino, assumono e trasmettono al vino, in aggiunta alla sua tipica mineralit\u00e0, le caratteristiche di freschezza ed acidit\u00e0, peculiari dei vini dei freddi climi montani. Particolarit\u00e0 che rende il Verdicchio di Matelica ben riconoscibile ed assai diverso dal \"cugino\" dei Castelli di Jesi. Nel gergo locale quello di Matelica e chiamato \"Verdicchio di montagna\" mentre quello di Jesi \"Verdicchio di mare\".\nVerdicchio di Matelica.\n\u00c8 stato riconosciuto vino a DOC il 21 luglio 1967, per primo nelle Marche. La disposizione Nord-Sud della valle, la sinclinale camerte, impedisce l'arrivo degli influssi mitiganti marini generando un microclima mediterraneo-continentale caratterizzato da maggiori escursioni termiche dalla notte al giorno e dall'estate all'inverno. L'effetto di questo clima d\u00e0 origine ad un'uva ricca di estratti, aromi primari, zuccheri e polifenoli, che si traduce poi in un vino dotato di un elevato corpo che conferisce una particolare attitudine all'invecchiamento.\nIl Verdicchio si presenta dal colore brillante, paglierino tenue, il profumo delicato con fragranze fresche e persistenti di frutta non completamente matura. Al sapore \u00e8 asciutto, morbido, armonico, con retrogusto gradevolmente amarognolo.\n\u00c8 presente anche in versione riserva, passito e spumante.\nDiverse volte si \u00e8 classificato tra i primi bianchi d'Italia e d'Europa, negli appositi concorsi.\nEsino bianco e rosso.\nQueste due DOC sono riconosciute in tutta la provincia di Ancona e nei territori del Verdicchio di Matelica. L'Esino bianco \u00e8 composto da uve Verdicchio almeno al 50%, mentre il rosso da uve Sangiovese e Montepulciano almeno al 60%.\nColli Maceratesi bianco e rosso.\nQuesta DOC \u00e8 prodotta in tutta la zona collinare della provincia di Macerata. Il bianco \u00e8 prodotto all'80% da uve maceratino, mentre il rosso con almeno il 50% di Sangiovese. Sono entrambi vini giovani e leggeri.\nAmministrazione.\nFonte: Ministero dell'Interno.\nSport.\nCalcio.\nMaggior club calcistico comunale \u00e8 il ; fondato nel 1921 e contraddistinto dai colori sociali bianco-rossi, ha trascorso oltre novant'anni nelle divisioni dilettantistiche marchigiane, arrivando nel 2012 a disputare per la prima volta la Serie D, di cui ha vinto la relativa coppa nazionale nel 2019. Nella stagione 2019-2020, vincendo il proprio girone di tale campionato, il Matelica si \u00e8 assicurato per la prima volta la promozione in Serie C. Dopo un solo anno di militanza nel professionismo, nel 2021 il Matelica si \u00e8 trasferito ad Ancona per rilevare la tradizione sportiva della societ\u00e0 calcistica del capoluogo; il marchio e la denominazione sono pertanto stati ceduti alla societ\u00e0 concittadina Gruppo Sportivo Corrado Fabiani Matelica (in breve \"Fabiani Matelica\", fondata nel 1982 come \"Virtus Matelica\" e successivamente ridenominata alla memoria di un giovane calciatore morto in un incidente stradale), che ha dato continuit\u00e0 alla storia biancorossa nel dilettantismo. \nTerzo club calcistico cittadino \u00e8 il Real Matelica, che come la Fabiani non si \u00e8 mai spinto oltre i campionati dilettantistici a carattere regionale e provinciale.\nIl campo principale \u00e8 lo stadio comunale Giovanni Paolo II, ubicato nell'omonimo centro sportivo in localit\u00e0 Boschetto; esso non \u00e8 per\u00f2 abilitato ad ospitare gare professionistiche, sicch\u00e9 il Matelica dal 2020 si \u00e8 trasferito allo stadio Helvia Recina di Macerata.\nCalcio a 5.\nIn campo maschile la pratica del futsal \u00e8 portata avanti dalle societ\u00e0 Polisportiva Junior Matelica e Virtus Matelica, mai spintesi oltre le divisioni dilettantistiche del campionato italiano.\nAttivo nel settore femminile \u00e8 l'Atletico Matelica, a sua volta militante nelle categorie amatoriali.\nBasket.\nI club cestistici comunali maschili sono la Vigor Basket Matelica (dotata altres\u00ec di una squadra riserve) che nella stagione 2020-2021 disputa il campionato di Serie C Gold organizzato dal comitato regionale Marche, quarto livello del campionato italiano di pallacanestro maschile, e la Gladiatores Basket Matelica.\nLa pallacanestro femminile fa capo alla societ\u00e0 sovracomunale Thunder Basket Matelica-Fabriano\nTutti i suddetti club hanno connotazione dilettantistica.\nPallavolo.\nEspressione di Matelica nella pallavolo femminile \u00e8 la Polisportiva Audax Matelica, militante nelle divisioni dilettantistiche.\nAltri sport.\nA Matelica sono altres\u00ec attive le societ\u00e0 dilettantistiche Tennis Club Matelica (per il tennis), Ciclisti Junior Matelica, Gruppo Ciclistico Matelica e Matelica Cycling Club (per il ciclismo), Bocciofila Matelica (per le bocce) e Salus Nuoto Matelica (per il nuoto)."}
{"id": "959814", "revid": "1702319", "url": "https://it.wikipedia.org/wiki?curid=959814", "title": "Matrei in Osttirol", "text": "Matrei in Osttirol (gi\u00e0 \"Windisch-Matrei\", tirolese: \"M\u00f2tr\u00e8\") \u00e8 un comune austriaco di 4 675 abitanti nel distretto di Lienz, in Tirolo; ha lo status di comune mercato (\"Marktgemeinde\"). \u00c8 stato istituito nel 1938 con la fusione dei comuni soppressi di Windisch-Matrei-Land e Windisch-Matrei-Markt; con i suoi 277,94\u00a0km\u00b2 di superficie costituisce il secondo comune del Tirolo per estensione. Il paesaggio orografico \u00e8 costituito essenzialmente dalla catena montuosa della Tauerntal che circonda la valle Iseltal. La cittadina \u00e8 situata a 29\u00a0km a nord di Lienz ed \u00e8 un centro essenzialmente turistico, caratterizzato dalla grande importanza del patrimonio naturalistico del paesaggio.\nGeografia fisica.\nOrografia.\nMatrei \u00e8 il principale centro del Tirolo orientale, situato nella parte settentrionale del distretto di Lienz. Il territorio comunale comprende la catena degli Alti Tauri che racchiude la Tauerntal e le sue valli laterali: la Frosnitztal, la Landeggtal, la Gschl\u00f6\u00dftal e soprattutto la parte superiore della Iseltal. Al comune appartengono parti del gruppo del Venediger e del Granatspitz, con molte cime che superano i 3 000 metri. Il punto pi\u00f9 alto del comune \u00e8 il Gro\u00dfvenediger (3 674 m sopra il livello del mare), il punto pi\u00f9 basso (814 m sopra il livello del mare) \u00e8 raggiunto nella localit\u00e0 di Huben.\nGeologia.\nMatrei si situa in un'area adiacente alle Alpi. La parte a sud \u00e8 occupata dalla cerchia degli Alti Tauri, costituiti essenzialmente da conformazioni granitiche. Il massiccio centrale della catena dei Tauri \u00e8 invece composto da rocce prevalentemente calcaree con presenza di numerose tipologie di minerali come granati, pirite, quarzo, e marmo con resti marini fossilizzati. Il calcare \u00e8 comune anche nella zona di Raneburg con variet\u00e0 brune e calcopirite. Altre notevoli aree minerarie comprese nell'area di Matrei sono quella di Kals am Gro\u00dfglockner e della Virgental che si estende sino ad ovest. In questa regione sono presenti numerose tipologie di rocce fossili, gesso, quarzite, dolomite ed alcune variet\u00e0 di calcare (in particolare bruno a sfaldature). A sud di Matrei si trova la Iseltal, un'area particolarmente ricca di cristalli e gemme con alcune variet\u00e0 di pirite.\nMonti ed alture.\nPer la sua posizione all'interno degli Alti Tauri il comune di Matrei \u00e8 caratterizzato dalla presenza di numerose montagne. Il picco pi\u00f9 alto \u00e8 costituito dal Gro\u00dfvenediger (3 674 m), seguito dal Rainerhorn (3 559 m), dalla Schwarze Wand (3 506 m), dall'Hoher Zaun (3 451) e dal Kristallwand (3 310 m), mentre a sud si trovano il Wei\u00dfspitze (3 000 m) e lo Hoher Eichham (3 371 m). Un'altra parte del comune \u00e8 costituita dal gruppo del Granatspitze e dai Monti del Villgraten dove il Gro\u00dfe Muntanitz raggiunge i 3 232 m e il Gro\u00dfe Zunig i 2 776 m. Nei pressi di Matrei si trovano anche l'Ochsenbug (3 008 m) e il Bretterwandspitze (2 868 m).\nFiumi.\nIl territorio, ricco di corsi d'acqua montani a carattere torrentizio, \u00e8 delimitato dal Tauernbach che percorre la Tauerntal per 18 chilometri. Altri fiumi sono il Gschl\u00f6\u00dfbach nella Gschl\u00f6\u00dftal, il Landeggbach e il Frosnitzbach. Nella parte finale del Tauernbach si trova il torrente Steiner (con le omonime cascate). Altro fiume dell'area di Matrei \u00e8 il Bretterwandbach. Il Tauernbach confluisce poi nell'Isel che d\u00e0 origine all'omonima valle. La presenza di questo fiume ha dato vita nei secoli passati alla Iseltalstra\u00dfe, importante asse viario di collegamento tra i monti, realizzata seguendo il corso del fiume.\nStoria.\nPreistoria.\nI pi\u00f9 antichi resti archeologici che testimoniano la presenza umana risalgono alla media Et\u00e0 del bronzo (circa 2200-1300 a.C.). Effettuando scavi nella piazza principale del paese sono stati infatti ritrovati reperti in bronzo e in ceramica tipici della zona degli Alti Tauri e altri reperti sono stati trovati anche nella zona di Wei\u00dfenstein.\nEt\u00e0 antica.\nAttorno al 100 a.C. l'area dell'odierno Tirolo orientale fu assoggettata a Roma e annessa poi all'impero romano come \"castrum\", facendo supporre quindi che l'abitato fosse fornito di una struttura fortificata di difesa contro le incursioni dei barbari del Reno. Il dominio romano raggiunse anche la Virgental sino al Kreuzungspunkt. A questo periodo risale ad esempio la tomba del senatore romano Pompeo, che si colloca tra il II e il I secolo a.C.\nEt\u00e0 medievale.\nAl termine del dominio romano, Matrei fu compresa entro l'area della Carinzia. Nell'VIII secolo fu dominio del duca di Baviera e l'area venne cristianizzata. Nell'811 pass\u00f2 al vescovo di Salisburgo come parte della diocesi, sempre compresa nella Carinzia. Una seconda fase inizi\u00f2 nel 1212, quando l'area venne elevata a contea dell'arcivescovo di Salisburgo. Durante la dominazione salisburghese il paese conobbe un notevole sviluppo data la sua posizione dominante nell'area. Durante il XIII secolo notevoli furono gli scontri sorti tra Philipp von Spanheim, arcivescovo di Salisburgo, e il conte Mainardo I di Gorizia per il possesso dell'area, guerra conclusasi nel 1252 con la Pace di Lieserhofen. Sempre nel corso del Medioevo, la localit\u00e0 divenne sede di un tribunale.\nNel 1280 fu istituito il primo mercato cittadino, il \"Forum de Matrei\", e nell'XII secolo fu costruita la prima chiesa del paese, la chiesa di San Nicola. Sempre al medesimo periodo risale anche il castello di Wei\u00dfenstein (restaurato nel XIX secolo), antica sede dei conti di Lechsgem\u00fcnde. All'estinzione della casata con Heinrich II di Lechsgem\u00fcnde (nato dopo il 1080, morto l'11 marzo 1142), il borgo venne affidato al vescovo di Salisburgo che ne autorizz\u00f2 l'investitura feudale all'arrivo degli Asburgo, dopo la vittoria su Ottocaro II di Boemia nel 1278.\nEt\u00e0 moderna.\nDal 1616 il paese divenne un importante centro commerciale ed un vitale centro di scambi per la zona degli Alti Tauri. A met\u00e0 del XVII secolo Matrei fu investita, come del resto gran parte dell'Europa, da una grande epidemia di peste.\nEt\u00e0 contemporanea.\nIl XIX secolo per Matrei inizi\u00f2 con la riapertura del capitolo parrocchiale della chiesa di Sant'Albano e l'opposizione, operata sin dal 1797, contro la Rivoluzione francese. Nel 1805 venne secolarizzato il principato di Salisburgo che entr\u00f2 quindi a far parte definitivamente dell'Impero austriaco. Il Basso Tirolo venne invaso dalle truppe napoleoniche il 24 dicembre 1811 e l'area di Matrei rimase sotto amministrazione francese sino al 1813, parte delle Province illiriche con il governo unito dei francesi e dell'imperatore Francesco I d'Austria con il nome di Windisch-Matrei. Dal 1860 l'area acquis\u00ec indipendenza territoriale dal Salisburghese e svilupp\u00f2 una propria economia basata prevalentemente sul turismo. Nel 1895 il vicino abitato di Bichl venne definitivamente posto sotto l'amministrazione di Matrei e nel 1897 si riapr\u00ec nuovamente il mercato che tanto aveva fruttato al paese nei secoli precedenti.\nAgli inizi degli anni 1930 l'area di Matrei fu fortemente influenzata dal pensiero nazionalsocialista tedesco. Il paese segu\u00ec le sorti dell'Austria e si trov\u00f2 ad essere annessa alla Germania nel 1938, sino alla capitolazione del Terzo Reich l'8 maggio 1945. Sin dal 1945 il partito dominante si \u00e8 dimostrato l'\u00d6VP. La divisione amministrativa tra Tirolo orientale e Carinzia avvenne nel 1947. La rinascita del turismo avvenne dal 1948, ma il vero boom avvenne negli anni 1950 con la rinascita del turismo invernale.\nStemma.\nLo stemma comunale di Matrei apparve per la prima volta nel 1691 a opera dell'arciprete del Duomo di Salisburgo e rappresenta il patrono della citt\u00e0, sant'Albano da Magonza, che fu decapitato e come tale appare reggente il proprio capo nella mano destra e con la spada, simbolo del martirio subito, nella sinistra.\nMonumenti e luoghi d'interesse.\nIl patrimonio culturale di monumenti artistici di Matrei in Osttirol \u00e8 costituito prevalentemente da edifici religiosi quali chiese e cappelle; in tutto il territorio sono dislocate 41 tra chiese, cappelle e monasteri. Da segnalare la chiesa parrocchiale di Sant'Albano, che risale al XIV secolo con alcuni affreschi del 1340 e fu restaurata in stile barocco, la chiesa di San Nicola, romanica con peculiare coro a due piani che conserva affreschi del 1226 (quelli dell'abside superiore, di scuola padovana, sono ben conservati), e la piccola cappella montana del Gschl\u00f6\u00dftal. A Huben si trova invece la chiesa del Sacro Cuore di Ges\u00f9, costruita sotto un enorme ciliegio.\nA Matrei si possono notare numerosi monumenti che ricordano le vicende storiche del paese. Il pi\u00f9 famoso di questi, presso la chiesa di San Nicola, \u00e8 dedicato a Franz Obersamer e a Johann Weber, combattenti per l'indipendenza di Matrei durante l'Insorgenza tirolese del 1809, ricordati nell'opera di Virgil Rainer del 1918.\nAl periodo medioevale risale inoltre il castello di Wei\u00dfenstein (XIII secolo), gi\u00e0 sede dell'antico tribunale di Salisburgo, rimaneggiato nel XIX secolo ma pur sempre impressionante dall'alto del suo nudo sperone roccioso.\nSociet\u00e0.\nEvoluzione demografica.\nDal 1869 sino agli anni 1920 la popolazione di Matrei si mantenne pressoch\u00e9 stabile. Dal 1923 si \u00e8 andata accentuando una crescita dell'8,4 %. Una crescita leggermente negativa si \u00e8 riscontrata soprattutto nel 2003, quando la cittadina contava 4 913 abitanti.\nLa popolazione al 1\u00ba gennaio 2016 era di 4 675 abitanti.\nCultura.\nIstruzione.\nMatrei segue, come del resto tutta la sua area, . A Matrei, oltre a tre scuole elementari, si trova anche una scuola superiore, un istituto privato con un centro socio-psicopedagogico e una scuola professionale con specializzazioni in metallurgia e meccanica. Qui si trova inoltre la locale scuola di musica \"Matrei-Iseltal\".\nMusica.\nA Matrei \u00e8 rilevante una forte presenza della musica popolare. A Matrei \u00e8 infatti nato il Goldried-Quintett, uno dei massimi gruppi di musica popolare della zona. Prevalentemente nel periodo estivo si organizzano anche numerosi concerti di musica sacra presso la cappella della chiesa parrocchiale e concerti di musica classica sul sagrato.\nGeografia antropica.\nSuddivisioni amministrative.\nIl territorio comunale di Matrei in Osttirol \u00e8 articolato in due comuni catastali, Matrei in Osttirol Markt e Matrei in Osttirol Land, che comprende la zona dell'Iseltal, l'area di Kienburg, Huben, Moos, Feld, Mattersberg, Klausen e Seblas; i dintorni di Matrei, l'area di Glanz, Hinterburg, Klaunz, Bichl, Waier e Ganz; l'area della Virgental con i dintorni di Zedlach; e la Tauerntal con l'area di Pro\u00dfegg, Hinteregg, Gruben, Berg, Raneburg e Tauer.\nEconomia.\nIndustria e artigianato.\nGi\u00e0 in epoca romana erano presenti numerose miniere di ferro e rame, anche se attualmente gran parte delle zone industriali sono concentrate nel territorio presso Seblas.\nIl turismo a Matrei si \u00e8 molto intensificato negli ultimi decenni del XX secolo, soprattutto per quanto riguarda l'aspetto naturalistico e degli sport invernali. Il turismo estivo \u00e8 favorito dalla presenza di parchi e riserve naturalistiche come quella degli Alti Tauei. Notevole a Matrei \u00e8 anche la pesca sportiva praticata nella bella stagione nei fiumi come Isel e Tauernbach o le passeggiate in bicicletta nel percorso Iseltal-Radweg. La cittadina dispone inoltre di un impianto di minigolf. L'ammontare dei turisti \u00e8 di circa 260 000-300 000 visitatori all'anno.\nInfrastrutture e trasporti.\nStrade.\nPassa da Matrei la strada statale B108 (Felbertauernstra\u00dfe) che congiunge Lienz a Salisburgo, attraverso il Gro\u00dfglockner, attraversato da un tunnel. Pochi chilometri prima di Matrei, provenendo da Lienz, c'\u00e8 il bivio per la strada che attraverso il Passo Stalle (\"Staller Sattel\") porta in Italia, a Rasun Anterselva, e si ricongiunge a Valdaora con la Strada statale 49 della Pusteria.\nLa Felbertauernstra\u00dfe verso nord, attraverso il Felbertauerntunnel, collega Matrei con Mittersill e verso sud con Lienz. La Felbertauernstra\u00dfe collega Matrei anche con la Virgental (Landesstra\u00dfe L24), la Defereggental (Landesstra\u00dfe L25) e la Kalser-Landesstra\u00dfe.\nI mezzi di trasporto pubblici sono costituiti unicamente dalle corriere del servizio postale. La linea 4412 collega la citt\u00e0 con il capoluogo Lienz, con la Virgental e con Pr\u00e4graten am Gro\u00dfvenediger. La linea 4414 collega con Lienz attraverso la Felbertauernstrasse con una diramazione in localit\u00e0 Huben verso la Defereggental e Sankt Jakob in Defereggen. Infine la linea 4408 collega Lienz con Kals am Gro\u00dfglockner.\nAccanto alle infrastrutture stradali sono da citare importanti sistemi di trasporto dell'energia quali l'Oleodotto Transalpino (TAL) Trieste-Ingolstadt ed un elettrodotto a 380 kV. Entrambi, percorrendo la Taurental, giungono sino a Salisburgo.\nSport.\nCon la Sportunion Matrei nella cittadina sono presenti squadre di calcio, tennis, judo e sci, che disputano gare organizzate in tornei. La squadra di calcio di Matrei trova il suo luogo di allenamento nel Tauernstadion, fornito anche di un campo da tennis."}
{"id": "959820", "revid": "113592419", "url": "https://it.wikipedia.org/wiki?curid=959820", "title": "Giunto", "text": ""}
{"id": "959849", "revid": "1652635", "url": "https://it.wikipedia.org/wiki?curid=959849", "title": "Save the Children", "text": "Save the Children (STC), creata il 19 maggio 1919, \u00e8 una delle pi\u00f9 grandi Organizzazioni internazionali indipendenti e opera in 125 paesi con una rete di 28 organizzazioni nazionali e una struttura internazionale (Save the Children International). Save the Children nel mondo \u00e8 una Organizzazione Non Governativa (ONG) con status consultivo presso il Consiglio economico e sociale delle Nazioni Unite.\nAttivit\u00e0.\nLavora per promuovere e tutelare i diritti dell'infanzia e dell'adolescenza, a partire dalle esigenze e dalle aspirazioni delle comunit\u00e0 locali e facendo pressione su istituzioni e governi affinch\u00e9 mettano al centro delle loro politiche i diritti dei minori. Per far questo Save the Children adotta un approccio che si fonda sulla Convenzione ONU sui Diritti dell\u2019Infanzia e dell\u2019Adolescenza, ratificata dall'Italia nel 1991. \nAlcuni Interventi significativi.\nNel 1993 Save the Children supporta 855.000 bambini che nella ex Jugoslavia soffrono le conseguenze del dramma del collasso del regime comunista e dei conflitti interetnici.\nNel 1994 in Ruanda, 60.000 minori sono separati dai propri genitori a causa del genocidio. Save the Children avvia i primi programmi di ricongiungimento familiare.\nNel 2003 il conflitto del Darfur causa 400.000 morti. Save the Children interviene subito per aiutare gli sfollati.\nNel 2004 uno tsunami colpisce il Sud-est asiatico. Save the Children in un anno raggiunge oltre 600.000 persone, di cui 250.000 bambini.\nNel 2006 l'Organizzazione lancia Riscriviamo il Futuro, una campagna che dar\u00e0 a 10 milioni di bambini in paesi in conflitto un'educazione di qualit\u00e0 e un futuro migliore.\nNel 2008 interviene in Birmania, un paese distrutto dal ciclone Nargis.\nNel 2009 Save the Children lancia Every One, una campagna globale contro la mortalit\u00e0 infantile.\nNel 2010 un terremoto di magnitudo 7 colpisce Haiti, causando centinaia di migliaia di morti. Save the Children interviene in supporto di adulti e bambini.\nNel 2011 in Giappone un violento terremoto causa 16.000 morte e 3.000 dispersi. Save the Children distribuisce immediatamente kit igienici, vestiti e coperte per bambini.\nNel 2013 interviene nelle Filippine dopo un violento tifone.\nNel 2014 Save the Children si confronta con Ebola e continua a dare supporto alle vittime di 3 anni di guerra in Siria.\nNel 2015 Interviene nell'emergenza causata dal terremoto in Nepal.\nNel 2016 a livello globale, lancia la campagna Every Last Child, focalizzata sulla difesa dei bambini pi\u00f9 poveri fra i poveri, come i migranti e i rifugiati; quelli pi\u00f9 esclusi ed emarginati, come i disabili, le bambine o le minoranze etniche e religiose.\nOrganizzazione interna.\nL'Assemblea dei Soci \u00e8 l'organo sovrano dell'Organizzazione, responsabile dell'approvazione dello Statuto, del bilancio e delle strategie. \u00c8 oggi costituito da sette membri del movimento globale Save the Children: le due entit\u00e0 giuridiche di Save the Children Association e Save the Children International ed altri cinque membri scelti al fine di garantire la rappresentanza del Nord e Sud del mondo, nonch\u00e9 delle principali caratteristiche del movimento globale in termini di livello di maturit\u00e0, complessit\u00e0 organizzativa e competenze.\nIl Consiglio Direttivo \u00e8 responsabile nel garantire che l'Organizzazione operi in coerenza con la sua missione e i suoi valori. \u00c8 costituito da un massimo di 15 membri eletti dall'Assemblea. Il Consiglio elegge il Presidente, che ha la rappresentanza legale dell'Organizzazione, e il Tesoriere, che ha il compito di assistere e sovraintendere alla gestione economica e finanziaria. Il Consiglio Direttivo nomina inoltre il Direttore e il Vice Direttore Generale e pu\u00f2 nominare anche Comitati Scientifici, i cui membri possono essere anche esterni al Consiglio, definendone composizione e compiti.\nIl ruolo di Direttore Generale \u00e8 attualmente ricoperto da Daniela Fatarella. Claudio Tesauro \u00e8 l'attuale Presidente.\nCampagne.\nLe principali campagne di Save the Children riguardano la riduzione della povert\u00e0, il contrasto alla mortalit\u00e0 infantile e la difesa dei bambini pi\u00f9 poveri fra i poveri, come i migranti e i rifugiati; quelli pi\u00f9 esclusi ed emarginati, come i disabili, le bambine o le minoranze etniche e religiose.\nA tal proposito, nell'ottobre del 2016 Save the Children ha lanciato a livello planetario la campagna Every last child.\nIn Italia nel 2015 ha lanciato Illuminiamo il futuro, una campagna per sconfiggere la povert\u00e0 educativa. Per far ci\u00f2 in tutta Italia sono stati aperti 23 Punti Luce, centri ad alta densit\u00e0 educativa, che sorgono in quartieri svantaggiati delle citt\u00e0. All'interno di questi spazi i bambini e le famiglie possono usufruire di diverse attivit\u00e0: sostegno allo studio, laboratori artistici e musicali, gioco e attivit\u00e0 motorie, promozione della lettura, accesso alle nuove tecnologie, educazione alla genitorialit\u00e0, consulenze pedagogiche, pediatriche e legali.\nStoria.\nSave the Children nasce a Londra nel 1919. I fondatori, l'infermiera volontaria Eglantyne Jebb e la sorella Dorothy Francis (in Buxton), attivista politica, intendevano creare un'organizzazione in grado di alleviare le terribili sofferenze dei bambini durante la Prima Guerra Mondiale.\nEglantyne Jebb, nel 1923, scrive la prima Carta dei Diritti del Bambino, adottata dalla Lega delle Nazioni, e successivamente dalle Nazioni Unite.\nSulla stessa carta, si basa la Convenzione ONU sui Diritti dell'Infanzia e dell'Adolescenza, del 1989.\nIl lavoro di Save the Children in Italia.\nNel 1920 Save the Children ha portato sovvenzioni all'Italia come quelle per la Casa dei Bambini Sofferenti creata dal Vaticano e per la Lega Italo-Britannica. Nel 1923 alloca una somma di denaro per completare un sanatorio per bambini in Calabria, sull'Aspromonte. Si legge sul sito ufficiale che dopo la seconda guerra mondiale, Save the Children ha sostenuto la creazione di asili infantili e la formazione di donne per l'insegnamento negli asili nido. La costruzione di asili infantili di Civitaluparella, in provincia di Chieti, di Lanciano e di Scandale in Calabria, \u00e8 proseguita negli anni cinquanta. Negli anni sessanta assiste i terremotati del sud Italia.\nSave the Children Italia \u00e8 stata costituita alla fine del 1998 come Onlus ed ha iniziato le sue attivit\u00e0 nel 1999. Le attivit\u00e0 e il lavoro di Save the Children Italia sono volti a realizzare progetti rivolti sia ai bambini e alle bambine dei cosiddetti paesi in via di sviluppo che a quelli che vivono sul territorio italiano.\nI principali ambiti di attivit\u00e0 in Italia sono quelli relativi al contrasto alla povert\u00e0 educativa, il supporto ai minori migranti non accompagnati, presenti sul territorio italiano, ai minori vittime di tratta, sfruttati sessualmente o nel lavoro minorile.\nSave the Children Italia \u00e8 fortemente attiva nell'Educazione allo Sviluppo e nel contrasto alla pedo-pornografia in internet e nella sensibilizzazione all'uso sicuro di Internet e telefonini da parte dei bambini e dei ragazzi.\n\u00c8 anche molto impegnata nella promozione di politiche che tutelino i diritti dell'infanzia e dell'adolescenza.\nIl 26 agosto 2010 la societ\u00e0 di calcio della Fiorentina ha annunciato l'adozione sulle proprie maglie del logo di Save the Children al posto di un vero e proprio sponsor ufficiale.\nDal 2014 \u00e8 presente su tutto il territorio nazionale con 26 Punti Luce, spazi ad alta densit\u00e0 educativa, che sorgono nei quartieri e nelle periferie maggiormente svantaggiate delle citt\u00e0, per offrire opportunit\u00e0 formative ed educative gratuite a bambini e ragazzi tra i 6 e i 17 anni\nNel 2015, insieme ad altre organizzazioni, promuove un DDL (diventato legge nel marzo 2016) che istituisca in Italia un sistema organico di protezione e accoglienza per i bambini e gli adolescenti stranieri che arrivano in Italia.\nIl 31 luglio 2017 Save the Children ha sottoscritto il codice di condotta del Ministero degli Interni per regolamentare il soccorso dei migranti nelle acque internazionali a nord della Libia.\nDal suo avvio in Italia, Save the Children ha stretto accordi di partenariato con oltre 70 aziende, molte delle quali sono al suo fianco da diversi anni.\nNel 2010 \u00e8 stato avviato un nuovo progetto di educazione di base in Tigr\u00e8, Etiopia, una delle regioni pi\u00f9 povere al mondo, con l'obiettivo di scolarizzare oltre 800 bambini costretti a restare a casa per aiutare le loro famiglie nel lavoro sui campi. Safe Bag, Ace Europe, Gruppo Credem, sono alcune delle aziende che hanno aderito al progetto con donazione diretta.\nAltre aziende scelgono invece delle iniziative \"ad hoc\" in cui \u00e8 il consumatore che collabora alla raccolta di fondi, come la campagna lanciata dalla Coop e dalla Fastweb per promuovere l'invio di sms devoluti interamente in beneficenza.\nIkea nel 2011 ha invece lanciato la campagna Soft Toys Campaign, con la vendita di piccoli peluche a 1\u20ac, il cui ricavo \u00e8 andato integralmente a sostegno di 8 paesi dell'Asia Orientale."}
{"id": "959891", "revid": "767487", "url": "https://it.wikipedia.org/wiki?curid=959891", "title": "J\u00e9sus de Montr\u00e9al", "text": "J\u00e9sus de Montr\u00e9al \u00e8 un film del 1989 scritto e diretto da Denys Arcand, vincitore del Premio della giuria al 42\u00ba Festival di Cannes.\n\u00c8 uscito nelle sale cinematografiche degli Stati Uniti il 25 maggio 1990.\nTrama.\nUn gruppo di attori e amici, per conto della parrocchia locale, mette in scena una rappresentazione della passione di Cristo. Ma poich\u00e9 loro ne fanno una versione piuttosto moderna, sino a portare nei personaggi le loro stesse vite, la Chiesa li ostacola fino al punto di farli arrestare."}
{"id": "959914", "revid": "110157", "url": "https://it.wikipedia.org/wiki?curid=959914", "title": "Gr\u00e4storp (comune)", "text": "Gr\u00e4storp \u00e8 un comune svedese di 5.796 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima."}
{"id": "959929", "revid": "124472581", "url": "https://it.wikipedia.org/wiki?curid=959929", "title": "Martina Merlino", "text": "Biografia.\nNata a Roma nel 1989, ancora studentessa del Liceo classico statale Giulio Cesare di Roma, ha fatto il suo debutto cinematografico a 13 anni con il film \"Dillo con parole mie\" (2003), regia di Daniele Luchetti, con Giampaolo Morelli, in cui \u00e8 protagonista nel ruolo di \"Meggy\".\nNel 2006 appare su Rai Uno nella serie televisiva \"Don Matteo 5\" e su Rai 3 ne \"La squadra 7\". Nel 2010 \u00e8 nel cast della serie televisiva \"I liceali 3\", regia di Francesco Miccich\u00e8."}
{"id": "959932", "revid": "1593110", "url": "https://it.wikipedia.org/wiki?curid=959932", "title": "Teodoro II Paleologo", "text": ""}
{"id": "959943", "revid": "117307936", "url": "https://it.wikipedia.org/wiki?curid=959943", "title": "Roland Petit", "text": "Biografia.\nFiglio dell'italiana Rose Repetto, fondatrice dell'omonima azienda calzaturiera, si form\u00f2 alla scuola di danza dell'Op\u00e9ra National di Parigi e nel 1930 entr\u00f2 nella compagnia di balletto dell'Op\u00e9ra. Nel 1945 fond\u00f2 i Ballets des Champs-\u00c9lys\u00e9es e nel 1948 i Ballets de Paris al teatro Marigny, con Zizi Jeanmaire, sua futura moglie, come ballerina \"\u00e9toile\".\nCollabor\u00f2 con Serge Gainsbourg, Yves Saint-Laurent e Cesar e partecip\u00f2 a molti film americani e francesi. Ritorn\u00f2 all'Op\u00e9ra de Paris nel 1965 per montare \"Notre-Dame de Paris\".\nPrepar\u00f2 ancora balletti per i pi\u00f9 grandi teatri di Francia, Italia, Germania, Gran Bretagna, Canada e Cuba. Nel 1968, il suo balletto \"Turangal\u00eela\" provoc\u00f2 una piccola rivoluzione all'interno dell'Op\u00e9ra de Paris.\nNel 1972, con il balletto \"Pink Floyd\", fond\u00f2 il Ballet National de Marseille, che diriger\u00e0 per ventisei anni.\nNel corso della sua carriera lavor\u00f2 in stretto contatto con il pittore Jean Carzou, ma anche con altri artisti come Max Ernst.\nAutore di pi\u00f9 di 50 creazioni che spaziano in tutti i generi, ide\u00f2 coreografie per un universo di danzatori internazionali. Rifiutando gli effetti tecnici gratuiti, non smise di rinnovare il suo stile e il suo linguaggio, diventando maestro nell'arte del \"pas de deux\" del balletto narrativo, ma riuscendo anche nel campo astratto.\nCollabor\u00f2 anche con il Nouveau R\u00e9alisme con personaggi come Martial Raysse, Niki de Saint Phalle e Jean Tinguely.\n\"Le jeune homme et la mort\" (libretto di Jean Cocteau) \u00e8 considerato come il suo capolavoro assoluto, con coreografia e costumi di straordinaria modernit\u00e0.\nNel suo balletto \"Carmen\", fece inoltre un utilizzo fuori dagli schemi dell'en-dedans, mentre confer\u00ec un tratto non figurativo a \"Turangal\u00eela\".\nLa prima italiana a lavorare con lui fu Elisabetta Terabust, per la quale cre\u00f2 il suo \"Schiaccianoci\" nel 1976, Charlot (1991), e \"La Valse triste\" (1992). Petit ebbe nella sua compagnia di Marsiglia il ballerino (poi anche coreografo), cantante e pianista argentino di origini italiane Rub\u00e9n Celiberti e anche molti talenti italiani, tra cui Luigi Bonino, Carlotta Zamparo, Francesca Sposi e, come ospiti, Massimo Murru e Alessandra Ferri.\nMor\u00ec nel 2011 all'et\u00e0 di 87 anni a seguito di una leucemia."}
{"id": "959944", "revid": "52076", "url": "https://it.wikipedia.org/wiki?curid=959944", "title": "Novendiali", "text": ""}
{"id": "959966", "revid": "729019", "url": "https://it.wikipedia.org/wiki?curid=959966", "title": "Giunto (muratura)", "text": "In una muratura un giunto, detto anche commessura, \u00e8 il sottile interstizio tra una pietra e l'altra (o tra un mattone e l'altro).\nDescrizione.\nI giunti creano un disegno della superficie del muro che ha effetti estetici, ma sono anche un importante elemento strutturale. Sui giunti si scaricano le forze tra pietra e pietra, per cui una perfetta combacianza, magari ottenuta con una forma regolare dei giunti, \u00e8 una condizione che aumenta la solidit\u00e0 della muratura e rende meno indispensabile l'uso della malta.\nLa forma dei giunti \u00e8 quindi particolarmente importante nelle mura a secco, compresi gli archi, i quali se hanno i giunti orientati correttamente verso un ipotetico centro non hanno bisogno di alcun materiale di legamento per stare robustamente in piedi."}
{"id": "960016", "revid": "830939", "url": "https://it.wikipedia.org/wiki?curid=960016", "title": "Jan \u0141ukasiewicz", "text": "Biografia.\nI suoi lavori principali sono centrati sulla logica matematica. In questo campo introdusse importanti novit\u00e0 nella logica proposizionale, nel principio di non contraddizione e nel principio del terzo escluso.\n\u00c8 conosciuto anche per l'invenzione di una notazione senza l'uso di parentesi ma basata sulla posizione degli operatori, la notazione polacca, utilizzata nelle espressioni algebriche soprattutto in ambito informatico."}
{"id": "960058", "revid": "1310927", "url": "https://it.wikipedia.org/wiki?curid=960058", "title": "Fussballclub Admira Wacker M\u00f6dling", "text": "Il Fussballclub Admira Wacker M\u00f6dling, detto anche - pi\u00f9 brevemente sebbene impropriamente - Admira Wacker, \u00e8 una societ\u00e0 calcistica austriaca con sede a M\u00f6dling, in Bassa Austria. Fu fondata nel 1971 dalla fusione di Admira Vienna e Wacker Vienna e nel 1997 inglob\u00f2 anche il M\u00f6dling.\nLa squadra gioca in Bundesliga, la massima divisione del campionato austriaco di calcio. I colori sociali sono il bianco, il nero e il rosso. Un totale di sedici titoli vinti rende l'Admira Wacker M\u00f6dling la quarta societ\u00e0 pi\u00f9 vittoriosa nella storia del calcio austriaco, dopo Austria Vienna, Rapid Vienna e Wacker Innsbruck.\nStoria.\nAdmira.\nFondato nel 1905, tra il 1926 ed il 1939 vinse sette campionati e tre coppe. A quel tempo le squadre austriache erano tra le migliori nell'Europa continentale, e diversi giocatori dell'Admira facevano parte di quella Nazionale austriaca nota come \"Wunderteam\" (\"squadra meravigliosa\"). Il club raggiunse la finale del campionato tedesco nel 1939, perdendo per\u00f2 per 0-9 contro lo Schalke 04, che stava diventando una delle squadre che avrebbero dominato il calcio tedesco di quel periodo. Nel dopoguerra vinse un altro titolo nazionale, nel 1965-1966, e due \u00d6FB-Cup.\nWacker.\nFondato nel 1908, il Wacker ha giocato in prima divisione ininterrottamente dal 1913-1914 al 1960-1961, vincendo il titolo 1946-1947. Nella stessa stagione si aggiudica anche la prima ed unica coppa della sua storia. Entrato in crisi economica negli anni sessanta, dopo alcune stagioni di sali-scendi tra la prima e la seconda divisione, si fonde con l'Admira nel 1971, dando vita al nuovo club.\nDopo la fusione.\nIl Fussballclub Admira/Wacker partecip\u00f2 a tutte le edizioni della massima divisione austriaca dalla sua fondazione al 1996-1997, arrivando al 2\u00ba posto nel 1988-1989 e vincendo la \u00d6FB-Supercup nello stesso 1989, sconfiggendo ai tiri di rigore lo Swarovski Tirol.\nNel 1996 cambi\u00f2 nome in Sportclub Nieder\u00f6sterreich Admira/Wacker e l'anno successivo si fuse con il M\u00f6dling, mantenendo il posto in Bundesliga e acquisendo la denominazione di Verein f\u00fcr Bewegungsspiele Admira/Wacker M\u00f6dling.\nLa squadra ottenne alcuni buoni risultati, vincendo nel 1999-2000 il campionato cadetto e militando quindi in Bundesliga dal 2001 al 2005. Dopo che l'iraniano Majid Pishyar aveva acquistato la societ\u00e0, nel dicembre 2004, il numero di iraniani nella rosa era notevolmente cresciuto. Inoltre l'allenatore, Heshmat Mohajerani, era entrato a far parte del comitato esecutivo del club.\nDopo la stagione 2005-2006 la squadra retrocesse in Erste Liga. Una nuova retrocessione, nella stagione successiva, aveva fatto piombare il club in Regionalliga, ma l'intervento del magnate Richard Trenkwalder ha risollevato le sorti della societ\u00e0.\nL'era Trenkwalder.\nNel 2008 \u00e8 cos\u00ec avvenuta la fusione con lo Schwadorf, gi\u00e0 di propriet\u00e0 di Trenkwalder, ereditando il posto di questa squadra in Erste Liga, con la denominazione attuale. Il posto che il club \"originale\" aveva in Regionalliga \u00e8 stato preso dalla seconda squadra.\nIl nuovo presidente fiss\u00f2 tra gli obiettivi del club la promozione in Bundesliga entro il 2010 e la vittoria del titolo nazionale per il 2020.\nNella stessa stagione la squadra raggiunge per la prima volta dopo 13 anni la finale di coppa d'Austria, dove \u00e8 stata sconfitta solo dopo i tempi supplementari (1-3) dall'Austria Vienna. Malgrado i numerosi investimenti, in campionato arriva solo terza e, ancora nel 2009-2010, la promozione in Bundesliga sfuma, con il secondo posto finale alle spalle del Wacker Innsbruck. Nella stagione 2010-2011 il club ottiene la promozione in Bundesliga dopo cinque anni, grazie ad un pareggio per 0-0 all'ultima giornata sul campo del First Vienna. Quella del 2011-2012, la stagione del ritorno in massima serie, si conclude con il 4\u00ba posto finale, dopo che l'Admira aveva occupato per diverse giornate la prima posizione nel girone d'andata, segnando il ritorno in Europa del club con la qualificazione all'Europa League 2012-2013.\nUltime stagioni.\nNel 2012-2013, dopo aver concluso l'avventura europea nei \"play-off\" della manifestazione, il club perde la sponsorizzazione Trenkwalder (ma Richard Trenkwalder rimane presidente) e, dopo aver ceduto Philipp Hosiner all'Austria Vienna, scivola nelle zone basse della classifica. All'ultima giornata \u00e8 in programma la trasferta a Mattersburg: solo una vittoria salverebbe i rosso-neri dalla retrocessione, permettendo loro di scavalcare la squadra di casa, indipendentemente dal punteggio delle altre due contendenti nella lotta salvezza (Wiener Neustadt e Wacker Innsbruck). La partita si sblocca nel finale, l'Admira vince 1-0 e fa retrocedere il Mattersburg nella serie inferiore. Malgrado la salvezza, la societ\u00e0 decide di non confermare l'allenatore Dietmar K\u00fchbauer nel suo incarico, bench\u00e9 il suo contratto fosse ancora di un anno: la rescissione \u00e8 ufficializzata l'11 giugno.\nIl 17 giugno viene ufficializzato l'ingaggio di Toni Polster quale nuovo allenatore, Dopo un disastroso avvio di stagione, il 10 agosto 2013 la dirigenza dell'Admira decide di esonerare, Polster dall'incarico di allenatore della prima squadra\nColori e simboli.\nColori.\nAlla nascita, nel 1971, l'Admira/Wacker adott\u00f2 i colori bianco e nero, usati sia dall'Admira che dal Wacker. Al tradizionale bianco-nero furono aggiunti il blu e il giallo della Bassa Austria, colori che divennero predominanti nella stagione (1996-1997) dello Sportclub Nieder\u00f6sterreich.\nQuando, nel 1997, avvenne la fusione col M\u00f6dling, i colori bianco-rosso di questo club furono inseriti nello stemma e nella divisa dell'Admira/Wacker M\u00f6dling, che da allora utilizza i colori sociali bianco-rosso-nero. Nelle ultime stagioni la prima divisa \u00e8 stata interamente rossa, e quella da trasferta bianca.\nSimboli ufficiali.\nIl simbolo tipico della squadra, un leone, \u00e8 stato adottato dopo la fusione del 1997 con il M\u00f6dling.\nStatistiche e record.\nStatistiche nei campionati nazionali.\nTabella aggiornata al 23 novembre 2020.\nStatistiche nelle competizioni UEFA.\nTabella aggiornata al 6 novembre 2020.\nOrganico.\nRosa 2021-2022.\n\"Rosa aggiornata all'11 febbraio 2022.\""}
{"id": "960069", "revid": "7", "url": "https://it.wikipedia.org/wiki?curid=960069", "title": "Gio Andrea Ansaldo", "text": ""}
{"id": "960079", "revid": "152915", "url": "https://it.wikipedia.org/wiki?curid=960079", "title": "Nathacha Appanah-Mouriquand", "text": ""}
{"id": "960098", "revid": "152844", "url": "https://it.wikipedia.org/wiki?curid=960098", "title": "Problema di soddisfacibilit\u00e0 booleana", "text": ""}
{"id": "960158", "revid": "599013", "url": "https://it.wikipedia.org/wiki?curid=960158", "title": "Kris Boyd", "text": "\u00c8 il miglior marcatore nella storia della Scottish Premier League con 167 gol complessivi.\nCarriera.\nClub.\nLa carriera di Boyd inizi\u00f2 nel Kilmarnock, squadra con la quale esord\u00ec in Prima Divisione nell'ultima giornata del campionato 2000/01 contro il , in quella che fu anche la partita d'addio di Ally McCoist. Proprio il ritiro di McCoist diede a Boyd l'occasione di trovare nella stagione successiva un posto pi\u00f9 o meno fisso in squadra, opportunit\u00e0 che il giovane attaccante capitalizz\u00f2 andando a segno cinque volte durante la stagione. Nel campionato 2002-2003 Boyd miglior\u00f2 il suo \"score\", andando a segno 12 volte e si guadagn\u00f2 anche la maglia della selezione scozzese Under-21. Increment\u00f2 il suo record personale nella stagione successiva, segnando 15 goal e, nel 2004/05, riusc\u00ec a realizzare cinque marcature in un solo incontro, un 5-1 contro il Dundee Utd., che ne fanno il miglior marcatore di una singola partita di campionato scozzese insieme a Kenny Miller, che realizz\u00f2 tale record durante Rangers - St. Mirren del 2001.\nL'estate del 2005 fu l'ultima di Boyd al Kilmarnock. Diverse squadre da tutto il Regno Unito si stavano interessando all'attaccante scozzese, in particolare le formazioni di Seconda Divisione inglese Cardiff City e Sheffield Wednesday, che avevano offerto 500.000 sterline a testa per assicurarsene le prestazioni. Boyd tuttavia rifiut\u00f2 le offerte e a met\u00e0 stagione, il 1\u00ba gennaio 2006, firm\u00f2 il contratto che lo legava ai Rangers e sei giorni dopo esord\u00ec con la squadra di Glasgow, in Coppa di Scozia, vincendo 5-0 contro il Peterhead e segnando 3 goal. Alla fine della stagione, conteggiando le \"performance\" congiunte Kilmarnock - Rangers, Boyd mise a segno 37 goal, 20 dei quali con i Rangers, risultando il miglior marcatore stagionale di entrambe le squadre.\nIl campionato 2006-2007 vide Boyd venire utilizzato saltuariamente dal nuovo tecnico Paul Le Guen. Il momento di massima frizione con l'allenatore francese si ebbe quando questi mise fuori squadra il capitano Barry Ferguson, cosa che indusse Boyd, nella partita immediatamente successiva, a mostrare solidariet\u00e0 al compagno di squadra indicando il segno \"6\" (il numero di maglia di Ferguson) con le dita delle mani subito dopo aver realizzato un goal. Qualche giorno dopo Le Guen si dimise e la guida dei Rangers fu assunta dalla coppia Walter Smith / Ally McCoist. Boyd ha segnato una \"hat trick\" (tripletta) il 17 marzo 2007 contro l', battuto 3-0.\nBoyd il 30 dicembre 2009, sempre contro il Dundee Utd, segn\u00f2 nuovamente 5 gol nella partita terminata 7-1. Con queste 5 reti Boyd raggiunse quota 160 gol in Scottish Premier League, che lo incoronarono miglior realizzatore nella storia della competizione. Il precedente record apparteneva a Henrik Larsson (158). Al termine dell'annata arriv\u00f2 a quota 164 reti in Scottish Premier. Vinse il campionato e fu, con 23 reti, capocannoniere del campionato.\nScaduto il suo contratto con i Rangers, il 4 luglio 2010 annunci\u00f2 di essersi accordato con Middlesbrough, nobile decaduta del calcio inglese che cerca di tornare in Premier League. Il 22 agosto 2010 segn\u00f2 il suo primo gol con il Middlesbrough, nella partita vinta 1-0 contro lo Sheffield United. Il 1\u00ba febbraio 2011 Boyd realizz\u00f2 il suo 200\u00ba gol in carriera, aprendo le marcature nel match interno vinto 2-0 con lo Scunthorpe United. L'8 marzo 2011 si trasfer\u00ec in prestito al Nottingham Forest fino al termine della stagione. Realizz\u00f2 6 gol in 10 partite prima di fare ritorno al \"Boro\".\nIl 9 luglio 2011, dopo aver consensualmente rescisso il contratto con il Middlesbrough, firma un contratto triennale con i turchi dell'Eski\u015fehirspor. Dopo aver giocato solamente 76 minuti in due partite nei mesi in Turchia, Boyd, il 19 dicembre 2011 ha rescisso il contratto e ha avviato una procedura legale contro il club, affermando di non essere mai stato pagato durante la sua permanenza a Eski\u015fehir.\nIl 31 gennaio 2012, l'ultimo giorno di calciomercato, firma un contratto di un anno con i Portland Timbers.\nIl 25 febbraio 2013 firma un contratto con il Kilmarnock, facendo cos\u00ec ritorno al club che lo aveva lanciato.\nIl 1\u00ba luglio 2014 fa ritorno ai Rangers dopo quattro anni.\nNazionale.\nLa prima partita giocata da Boyd con la maglia della nazionale scozzese fu contro la , battuta per 5-1 l'11 maggio 2006. Il debutto coincise anche con il battesimo del goal, visto che Boyd segn\u00f2 due volte. Impegnato a tempo pieno nel girone di qualificazione al campionato d'Europa 2008, Boyd ha giocato a tutto agosto 2007 altre otto partite con ulteriori 3 goal.\nDopo la partita di qualificazione ai mondiali del 2010 Scozia-Norvegia (0-0) dell'11 ottobre 2008, Boyd ha deciso di non rispondere pi\u00f9 alle chiamate della sua nazionale finch\u00e9 questa sar\u00e0 allenata da George Burley, \"colpevole\" di non averlo fatto scendere in campo in quell'occasione.\nIl 16 novembre 2009 Burley fu esonerato a causa degli scarsi risultati ottenuti (3 vittorie in 14 partite da allenatore). La federazione scozzese assunse allora Craig Levein e Boyd dichiar\u00f2 che sarebbe stato pronto a giocare di nuovo per la Scozia. Il 22 febbraio 2010 Boyd fu convocato per l'amichevole contro la Repubblica Ceca e il 3 marzo, entrando nel secondo tempo della partita, torn\u00f2 a giocare con la maglia scozzese."}
{"id": "960224", "revid": "125463604", "url": "https://it.wikipedia.org/wiki?curid=960224", "title": "Societ\u00e0 per l'Educazione Fisica Mediolanum", "text": "La Societ\u00e0 per l'Educazione Fisica Mediolanum, citata anche come SEF Ginnastica Mediolanum, \u00e8 una societ\u00e0 sportiva con sede a Milano.\nLa societ\u00e0 fu fondata nel 1896, presumibilmente l'11 febbraio, con la denominazione \"Societ\u00e0 Ginnastica Mediolanum\" da Alberto Alberti, che ne fu anche primo presidente. \u00c8 insignita della Stella d'Oro CONI al merito sportivo.\nSezione calcistica.\nLa sezione calcistica nacque il 15 maggio 1898. Un anno prima si era verificato il cambio di denominazione in \"Societ\u00e0 per l'Educazione Fisica Mediolanum\", come comunicava il quotidiano \"La Gazzetta dello Sport\". La squadra aveva una divisa bianca e nera. Sul petto fu posto lo stemma di Milano, una croce rossa su sfondo bianco.\nIl luogo di allenamento era il cortile del Castello Sforzesco, un cortile in terra battuta non molto adatto agli allenamenti ed alle partite di football, ma era questo il ritrovo abituale dei giovani milanesi che lo praticavano. Tra questi emerse Umberto Meazza che fu il capitano ed il trascinatore della squadra, portando la Mediolanum a disputare tutte le gare calcistiche dei concorsi ginnastici nazionali.\nTornei FIF.\nNonostante il club fosse tra i fondatori della \"Federazione Italiana del Football\" (nome adottato all'epoca dalla Federazione Italiana Giuoco Calcio, o FIGC), partecip\u00f2 soltanto al quinto campionato di calcio nel 1902 dove venne battuta 2-0 al primo match dal , che in seguito vinse il torneo.\nTornei FGNI.\nNegli stessi anni (1901 e 1902) partecip\u00f2 ai tornei FGNI, organizzati dalla Federazione Ginnastica Nazionale Italiana.\nNel 1901 a Bologna vinse la finale contro la Palestra Ginnastica Ferrara. Nel 1902 a Milano partecip\u00f2 con due squadre, ma venne eliminata.\nSi iscrisse anche al torneo del 1904 a Firenze, ma si ritir\u00f2 prima dell'inizio.\nMedaglia del Re.\nNel 1900, 1901 e 1902 partecip\u00f2 alla Medaglia del Re, ma fu subito battuta in tutte e tre le edizioni.\nScioglimento.\nNell'estate del 1904 il Consiglio Direttivo arriv\u00f2 a vietare ai propri atleti di partecipare alle manifestazioni calcistiche, in quanto \u00abdistraevano i ginnasti dai loro esercizi abituali\u00bb. Per questo motivo Umberto Meazza e la maggior parte dei calciatori lasciarono la Mediolanum e fondarono la sezione calcio della . Questa mise a loro disposizione un campo di dimensioni ottimali all'estrema periferia nord, in via Comasina, vicino all'attuale piazzale Maciachini. Nessuno di questi \"atleti\" ritorn\u00f2 alla Mediolanum."}
{"id": "960268", "revid": "44876", "url": "https://it.wikipedia.org/wiki?curid=960268", "title": "Prima Divisione 1932-1933", "text": "La Prima Divisione 1932-1933 fu il terzo campionato italiano di calcio per importanza di quell'annata, e la seconda edizione organizzata interamente dal \"Direttorio Divisioni Superiori\".\nFormula.\nLa novit\u00e0 di questa stagione fu l\u2019obbligo in carico alle squadre di Serie A di iscrivere qui le loro squadre riserve, dopo che le stesse si erano rivelate troppi forti nelle precedenti due annate in Seconda Divisione. Queste formazioni B giocavano tuttavia fuori classifica, non tenendone conto per stilare i verdetti finali.\nComplice il solito ripescaggio delle retrocesse e l\u2019altrettanto usuale annullamento delle finali dei campionati regionali, la Prima Divisione sal\u00ec a nove gironi interregionali. Le prime classificate di ogni raggruppamento accedono alle finali, strutturate su tre gironi offrenti ciascuno una promozione in Divisione Nazionale Serie B. Le ultime classificate avrebbero dovuto retrocedere nei campionati regionali.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nRisultati.\nCalendario.\nNote\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nRisultati.\nCalendario.\nNote\nGirone G.\nClassifica finale.\nLegenda:\nNote:\nGirone H.\nClassifica finale.\nLegenda:\nNote:\nRisultati.\nRisultati.\nNote\nGirone I.\nClassifica finale.\nLegenda:\nNote:\nRisultati.\nCalendario.\nNote\nGironi finali.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica.\nLegenda:\nNote:\nBibliografia.\n\"Giornali\"\n\"Libri\""}
{"id": "960469", "revid": "1889177", "url": "https://it.wikipedia.org/wiki?curid=960469", "title": "Baia di Baffin", "text": "La baia di Baffin (in inglese: \"Baffin Bay\") \u00e8 un tratto di mare compreso tra l'oceano Atlantico e l'oceano Artico. Misura 1130 km (702 miglia) da nord a sud. Per la maggior parte dell'anno non \u00e8 navigabile per la consistente presenza di grossi iceberg.\nStoria.\nNel 1585 l'esploratore inglese John Davis fu il primo europeo a navigare all'interno della baia. William Baffin comp\u00ec cinque spedizioni verso l'artico raggiungendo la Baia di Baffin nel 1616.\nDurante questi viaggi prov\u00f2 che il passaggio a nord-ovest non attraversava la zona della Baia di Hudson.\nPosizione geografica.\nLa baia di Baffin \u00e8 un tratto dell'oceano artico delimitato dall'isola di Baffin a sud ovest, dalla Groenlandia a nord est e dall'Isola di Ellesmere a nord ovest. Si congiunge all'oceano Atlantico tramite lo stretto di Davis e all'oceano Artico tramite i tanti piccoli canali dello stretto di Nares.\nSi pu\u00f2 considerare una continuazione della parte nord-occidentale dell'Atlantico settentrionale e del mare del Labrador.\nFauna.\nNella baia di Baffin vivono circa 120.000 balene beluga, che si nutrono di piccoli pesci e crostacei. Questi animali rischiano di rimanere incastrati tra i ghiacci e di perire per altri fattori ambientali. All'estremo pi\u00f9 settentrionale della baia di Baffin, possono essere presenti esemplari di Foca della Groenlandia (Phoca Groenlandica)."}
{"id": "960492", "revid": "36426", "url": "https://it.wikipedia.org/wiki?curid=960492", "title": "Chiave d'arco", "text": ""}
{"id": "960534", "revid": "547034", "url": "https://it.wikipedia.org/wiki?curid=960534", "title": "Despotato di Morea", "text": "Il Despotato di Morea () o Despotato di Mistr\u00e0 ()\nfu una provincia dell'Impero bizantino che esistette dal 1308 al 1453 e come stato autonomo dal 1453 al 1460. Il suo territorio vari\u00f2 in dimensioni durante i suoi centocinquant'anni di vita ma rimase per lo pi\u00f9 circoscritto alla penisola del Peloponneso, all'epoca chiamata Morea. Questa provincia fu governata dagli eredi dell'imperatore bizantino ai quali venne dato il titolo di despoti. La sua capitale era la citt\u00e0 fortificata di Mistra, a cinque chilometri di distanza dall'antica Sparta. Mistra divenne il pi\u00f9 importante centro di cultura romea, e fu anche il secondo luogo di potere pi\u00f9 importante dell'Impero.\nStoria.\nOrigini.\nIl despotato di Morea fu creato dal territorio ceduto dal principato d'Acaia all'Impero bizantino, evento rientrante tra le conseguenze della Quarta crociata: nel 1259, Guglielmo II di Villehardouin, governatore del Peloponneso, perse la Battaglia di Pelagonia contro l'imperatore bizantino Michele VIII Paleologo e fu costretto ad abbandonare la maggior parte della zona orientale della Morea e le sue fortezze poco prima costruite. Le cessioni principali riguardarono Mistra (futura capitale), Geraki e Malvasia.\nTra Cantacuzeni e Paleologi.\nL'imperatore Giovanni VI Cantacuzeno, riorganizz\u00f2 il territorio nella met\u00e0 del XIV secolo, cedendolo in appannaggio per suo figlio Manuele e nominandolo despota (ovvero \"signore\") della Morea nel 1349, per evitare ulteriori tumulti in un impero che era sull'orlo di una nuova guerra civile dopo pochi anni.\nMantenere il controllo del Peloponneso intero non era affatto facile. Le fortificazioni erette a difesa della regione erano poche e nella zona dell'istmo di Corinto, il punto in cui la Morea era collegata (perch\u00e9 ad oggi, a seguito della costruzione del canale, andrebbe considerata tecnicamente un'isola) al resto della Grecia figuravano le sole mura di Hexamilion, erette addirittura da Teodosio II per far fronte alle invasioni barbariche del V e VI secolo. Manuele possedeva un territorio bramato non solo dalla dinastia dei Paleologi che mirava al trono di Costantinopoli, ma anche dai Veneziani e dai turchi Ottomani. Nonostante questa situazione intricata, Manuele si assicur\u00f2 comunque il possesso delle sue terre e prov\u00f2 a gettare le basi per un dominio che potesse rimanere in vita a lungo a seguito della sua dipartita. Fu nel compito di assicurarsi un successore che non riusc\u00ec ad individuare facilmente un erede, nominando infine suo fratello Matteo, con alle spalle un passato molto tribolato e che govern\u00f2 per brevissimo tempo. Uno dei suoi ultimi atti ufficiali fu rinunciare al titolo di despota in favore di suo figlio Demetrio I. Nel frattempo, i Paleologi erano risultati vittoriosi nella battaglia che si scaten\u00f2 per il possesso dei territori imperiali ed avevano riconquistato i domini bramati, inclusa la Morea per cui fu posto a capo di essa Teodoro I Paleologo, divenendo nuovo despota di Morea nel 1383. Teodoro lo mantenne fino al 1407, consolidando il dominio di Bisanzio e stringendo accordi con i suoi vicini, particolarmente con il potente Impero ottomano. Cerc\u00f2 anche di rinvigorire l'economia locale, invitando gli arvaniti (di fede ortodossa ma di lingua albanese) a stabilirsi nel territorio: molti gruppi etnici minoritari, tra cui, oltre a quello sopraccitato, i valacchi e gli slavi, popolarono la regione pure oltre la caduta di Costantinopoli (1453).\nDeclino.\nA causa delle vicissitudini storiche che interessarono le aree pi\u00f9 orientali possedute dai romei in Turchia, la presa di Costantinopoli sul Peloponneso si allent\u00f2 notevolmente, consentendo ai despoti di Morea di muoversi da un punto di vista decisionale in maniera pi\u00f9 o meno autonoma nel corso del XV secolo. Uno dei principali risultati conseguiti dai capi locali riguard\u00f2 l'espansione dei confini all'intera penisola.\nNel 1446, il sultano ottomano Murad II distrusse le difese bizantine sull'istmo di Corinto, le mura di Hexamilion, rendendo pi\u00f9 fragile la situazione geopolitica. Il suo attacco apr\u00ec di conseguenza la penisola alle invasioni. Tuttavia, Murad II mor\u00ec prima di poter sfruttare l'indebolimento del nemico. Il suo successore Maometto II \u00e8 passato alla storia per la conquista di Costantinopoli nel 1453. Prima di sferrare la battaglia finale, propose un accordo pacifico a Costantino XI: questi avrebbe potuto e dovuto lasciare il Bosforo assieme ai suoi fedelissimi alla volta della Morea, dove avrebbe potuto regnare senza che il sultano lo avesse contrastato. Costantino declin\u00f2, asserendo di essere pronto a dare la vita per la citt\u00e0 piuttosto che accettare la proposta di arrendersi senza combattere. Maometto II non si ferm\u00f2 allo stretto del Dardanelli e assunse la decisione di avviare una serie di operazioni belliche, le quali sette anni pi\u00f9 tardi (1460) coinvolsero il Despotato di Morea, dilaniato da lotte interne e invaso dai turchi senza grandissime asperit\u00e0. Terminava in tal maniera la vita dell'ultimo frammento europeo, assieme all'Impero di Trebisonda, affiliato all'antica Bisanzio.\nDespoti bizantini di Morea a Mistra.\nRivendicazioni.\nA seguito della conquista ottomana, il titolo di despota continu\u00f2 ad essere di rivendicato da Tommaso I e da suo figlio Andrea in esilio:\nAlla morte di Andrea nel 1502, il titolo fu reclamato dall'esule albanese Costantino Arianiti Comneno."}
{"id": "960537", "revid": "1318658", "url": "https://it.wikipedia.org/wiki?curid=960537", "title": "Cerchi di pietra di Senegambia", "text": "Cerchi di pietra di Senegambia \u00e8 il nome con cui \u00e8 noto un sito inserito dal 2006 nell'elenco dei Patrimoni dell'umanit\u00e0 dell'UNESCO che si trova sul confine fra il Gambia ed il Senegal. Questa regione, che si estende su di una superficie di circa 39.000 chilometri quadrati nella zona del fiume Gambia, \u00e8 anche conosciuta col nome di \"Wassu\" in Gambia e col nome di \"Sine-Saloum\" in Senegal.\nStoria.\nLe pietre che compongono il sito vennero erette in un'epoca compresa fra il III secolo a.C. e il XVI secolo d.C. sopra a precedenti sepolture. Ogni cerchio \u00e8 composto di un numero di pietre variabile fra 10 e 24, variabili in forma e dimensioni; le pi\u00f9 pesanti superano le 10 tonnellate di peso, hanno altezze comprese fra 1 e 2,5 metri e sono composte di laterite. Sono stati censiti circa mille cerchi di pietre, con la pi\u00f9 alta concentrazione situata nei pressi di \"Djalloumb\u00e9r\u00e9\" (un migliaio di pietre divise in 52 cerchi). Il villaggio di Wassu ha dedicato un museo alle pietre.\nNon \u00e8 noto lo scopo che spinse queste popolazioni ad erigere i cerchi di pietra, ma recenti scavi archeologici, descritti dalla National Geographic Society nel 2006, suggeriscono scopi funerari a causa dei numerosi resti umani ritrovati nei diversi siti in cui le pietre si trovano. Una delle teorie degli studiosi sostiene che alcune parti dei corpi dei defunti siano state sepolte in tombe diverse ed in tempi diversi."}
{"id": "960538", "revid": "1543377", "url": "https://it.wikipedia.org/wiki?curid=960538", "title": "Tess Gallagher", "text": "Ha studiato scrittura creativa all'Universit\u00e0 di Washington sotto la guida di Theodore Roethke e successivamente di Nelson Bentley. Tra i riconoscimenti da lei conseguiti si ricordano una borsa di studio concessa dalla Solomon R. Guggenheim Foundation, due premi National Endowment for the Arts, il premio della Fondazione Maxine Cushing Gray e il Premio Elliston per \"il miglior libro di poesia pubblicato da una piccola casa editrice\", ottenuto nel 1976 grazie alla raccolta \"Instructions to the Double\".\nNel 1984 ha pubblicato la raccolta \"Willingly\" (\"Volentieri\") che contiene poesie dedicate al suo terzo marito, lo scrittore Raymond Carver, e a lui ispirate. Carver l'aveva in precedenza incoraggiata a scrivere alcuni brevi racconti, alcuni dei quali furono raccolti nel volume \"The Lover of Horses\" (\"L'amante dei cavalli\") pubblicato nel 1987.\nIl libro successivo, \"Moon Crossing Bridge\" (\"Il ponte che attraversa la luna\"), \u00e8 una raccolta di poesie scritte dopo la morte di Carver e pubblicata nel 1992. La raccolta \"Dear Ghosts\" (\"Cari fantasmi\"), \u00e8 stata scritta e pubblicata nel 2006.\nNel 2014 Einaudi pubblica \"Viole nere\" raccolta di poesie e racconti."}
{"id": "960541", "revid": "1573940", "url": "https://it.wikipedia.org/wiki?curid=960541", "title": "Pnigalio mediterraneus", "text": "Pnigalio mediterraneus , \u00e8 un insetto parassitoide della famiglia degli Eulofidi (Hymenoptera: Chalcidoidea). Negli ambienti mediterranei \u00e8 uno dei pi\u00f9 attivi antagonisti della mosca delle olive.\nDescrizione.\nL'adulto \u00e8 un insetto lungo pochi millimetri (2,5-3,5 mm la femmina, 1,5-2,5 il maschio), con corpo colorato di tonalit\u00e0 verdastre e rameiche. Il colore della livrea \u00e8 per\u00f2 mutevole secondo la regione, l'ospite e le temperature a cui si \u00e8 sviluppato.\nIl capo \u00e8 violaceo e splendente, con occhi rossi. Le antenne sono composte da 10 segmenti: scapo, pedicello, anello, funicolo (4 articoli) e clava (2 articoli). Nelle femmine i segmenti del funicolo sono cilindrici e la clava \u00e8 leggermente pi\u00f9 grossa e poco pi\u00f9 lunga del quarto segmento funicolare. Nei maschi i primi 3 segmenti del funicolo sono ramificati; ogni ramo raggiunge la stessa lunghezza della clava, pertanto le antenne appaiono simili ad un pettine a 4 denti. Le antenne del maschio sono rivestite da numerose setole.\nIl torace \u00e8 di colore verdastro, con riflessi ramati o azzurrognoli. Il pronoto ha una forma triangolare, visto dorsalmente. Il mesonoto \u00e8 rivestito da sculture reticolari, in contrasto con le axille lisce, con mesoscuto percorso da notauli incompleti. Il propodeo \u00e8 liscio, provvisto di carena, pliche e costule. Gli individui pi\u00f9 piccoli ed in particolare i maschi possono presentare una riduzione delle strutture sul propodeo.\nLe ali anteriori hanno una vena marginale che si sviluppa per un terzo della lunghezza dell'ala e si connette alla submarginale senza interruzioni o processi laterali. La vena submarginale mostra diverse setole sulla faccia. La vena postmarginale \u00e8 marcatamente pi\u00f9 lunga della stigmatica.\nIl gastro delle femmine \u00e8 di colore verde dorato, con riflessi ramati o azzurrognoli. Quello dei maschi \u00e8 nero violaceo, con una fascia pi\u00f9 chiara sul gastro.\nBiologia.\n\"Pnigalio mediterraneus\" \u00e8 un ectoparassitoide solitario, polifago. Negli ambienti mediterranei \u00e8 associato in particolare alla mosca dell'olivo, di cui rappresenta uno dei principali antagonisti, ma \u00e8 attivo anche su vari Lepidotteri fillominatori (\"Phyllonorycter\", \"Stigmella\", \"Prays oleae\", \"Tischeria\", \"Leucoptera\", ecc.).\nDopo l'insediamento della minatrice serpentina degli agrumi (\"Phyllocnistis citrella\") si \u00e8 mostrato particolarmente attivo anche su questo fitofago, ridimensionando le preoccupazioni sorte dopo i primi anni dalla comparsa del lepidottero.\nFra i vari ospiti primari si annoverano anche Coleotteri (soprattutto Curculionidi), Ditteri (Agromizidi e il Tefritide \"Myopites stylata\") e Imenotteri (Cinipidi e Tentredinidi).\nSvolge il suo ciclo con numerose generazioni nel corso dell'anno.\nSotto l'aspetto della biodiversit\u00e0 assume una grande importanza la presenza, in prossimit\u00e0 di agrumeti e oliveti, di ecosistemi forestali o altri agrosistemi (in particolare i meleti) nei quali l'Eulofide pu\u00f2 svolgere altre generazioni. Ad esempio, l'incidenza dei danni della minatrice serpentina degli agrumi si \u00e8 riscontrata di minore entit\u00e0 negli agrumenti posti in vicinanza di oliveti.\nNell'Italia meridionale e insulare \u00e8 fondamentale la presenza, in prossimit\u00e0 degli oliveti, di piante spontanee della macchia mediterranea (\"Anagyris foetida\", \"Phyllirea\") o di altre essenze legnose quali i pioppi, Bagolaro, Ontano nero. A queste piante sono infatti infeudati ospiti primari del \"Pnigalio\" (soprattutto microlepidotteri fillominatori) poco dannosi ma che si rivelano utilissimi per il mantenimento della popolazione del parassitoide.\nUn quadro generale degli ospiti primari del \"Pnigalio mediterraneus\" \u00e8 riassunto nella seguente tabella. Molte delle specie indicate sono in realt\u00e0 ospiti primari del \"Pnigalio\" in ambienti differenti da quelli mediterranei.\nPer quanto concerne i rapporti di iperparassitismo, il \"P. mediterraneus\" \u00e8 iperparassita facoltativo di specie del genere \"Apantheles\" (Hymenoptera Braconidae) e a sua volta \u00e8 parassitizzato da \"Tetrastichus amethystinus\" (Hymenoptera Eulophidae Tetrastichinae) e da \"Eupelmus urozonus\" (Hymenoptera Eupelmidae).\nDistribuzione.\nLa specie \u00e8 diffusa in tutta l'Europa (dal Mediterraneo alla Gran Bretagna, alla Scandinavia, alla Russia), in tutto il Nord Africa e in Asia (Medio Oriente, Cina)."}
{"id": "960542", "revid": "767487", "url": "https://it.wikipedia.org/wiki?curid=960542", "title": "Bobbejaan Schoepen", "text": "\u00c8 inoltre il fondatore di uno dei pi\u00f9 popolari parchi a tema d'Europa: \"Bobbejaanland\".\nEra ottavo all'Eurovision Song Contest 1957. Ha venduto pi\u00f9 di cinque milioni di copie in tutta la sua carriera. Divenne una delle 200 persone pi\u00f9 ricche del Belgio.\nSpos\u00f2 la cantante d'opera olandese Josephina (Jos\u00e9e) Jongen, il 18 maggio 1961. Ebbero cinque figli: Robert ( \"Bob Jr.\", 1962), Myriam (1963), Jacky (1964), Peggy (1968), e Tom (1970).\nCarriera.\nLa sua carriera \u00e8 iniziata alla fine del 1930, quando lui e sua sorella Liesje si esibivano in spettacoli nei villaggi circostanti, andare in giro con il cappello raccogliendo i soldi. Ha avuto il suo primo provino per la radio, nel 1944 a Bruxelles. Nel 1943 inizi\u00f2 a studiare chitarra classica con il chitarrista Frans De Groodt (1892-1990).\nNello stesso anno fece il suo debutto nella Ancienne Belgique di Bruxelles. Nel 1945 ha formato un duo con Kees Brug, un giovane del suo villaggio, con il nome di \"Due ragazzi e due chitarre\".\nNel 1947 entra in contatto con Jacques Kluger. Kluger chiese a Schoepen di intrattenere le truppe americane e canadesi durante il processo di Norimberga. A Berlino, che era ancora in parte distrutta, ai suoi spettacoli aveva partecipato anche il governatore generale Lucius D. Clay.\nTra il 1950 e il 1967 ha recitato in cinque produzioni cinematografiche musicali."}
{"id": "960543", "revid": "123059660", "url": "https://it.wikipedia.org/wiki?curid=960543", "title": "Quelli della pallottola spuntata", "text": "Quelli della pallottola spuntata (\"Police Squad!\") \u00e8 una serie televisiva creata nel 1982 dal trio di registi Zucker-Abrahams-Zucker, che in precedenza avevano gi\u00e0 lavorato insieme a film come \"Ridere per ridere\" e \"L'aereo pi\u00f9 pazzo del mondo\". Venne creata come parodia di diversi film e telefilm, in particolar modo alla serie televisiva poliziesca \"Il tenente Ballinger\" (\"M Squad\", 1957), con Lee Marvin.\nNonostante i favori della critica, la serie venne sospesa dalla ABC dopo solo sei episodi (dei quali soltanto quattro trasmessi nel primo passaggio televisivo). Il successo della serie spinse varie emittenti televisive americane a riproporne le repliche, finch\u00e9 nel 1988 venne prodotto il film cinematografico \"Una pallottola spuntata\" (\"The Naked Gun: From the Files of Police Squad!\", regia di David Zucker) e, successivamente, altri due sequel: \"Una pallottola spuntata 2\u00bd - L'odore della paura\" (\"The Naked Gun 2\u00bd: The Smell of Fear\", regia di David Zucker, 1991) e \"Una pallottola spuntata 33\u2153 - L'insulto finale\" (\"Naked Gun 33\u2153: The Final Insult\", di Peter Segal, 1994). Molte gag della serie vennero riciclate per i film.\nIn Italia, la serie venne proposta sulla scia del successo ottenuto precedentemente dal film, da qui la scelta di un titolo che lo richiamasse.\nEpisodi.\nLa versione americana della sigla iniziale di ogni episodio terminava con il titolo dell'episodio in sovrimpressione, mentre la voce narrante dava intenzionalmente un titolo differente. Nella versione italiana il narratore ripete lo stesso titolo nella grafica.\nGag ricorrenti.\nLa sigla iniziale.\nIl telefilm aveva una presentazione sullo stile delle produzioni di Quinn Martin dei primi anni settanta, con una poderosa narrazione durante la sigla iniziale, che annunciava l'episodio \"...in technicolor\", accompagnata da diverse gag.\nGli ospiti speciali.\nDurante i titoli, viene introdotto un attore famoso come \"partecipazione straordinaria\", ma questi viene immediatamente ucciso nel momento in cui fa la sua apparizione:\nVenne registrata anche una sequenza con John Belushi (incatenato ad un blocco di cemento sott'acqua), ma l'attore mor\u00ec poco prima della messa in onda dell'episodio e i produttori decisero di non usare la scena. Secondo alcune fonti presenti sull'Internet Movie Database i produttori volevano recuperare la scena di Belushi per le repliche di \"Police Squad!\" negli anni novanta, ma la pellicola non venne trovata e si presume che sia andata persa.\nI crediti finali.\nOgni episodio terminava imitando ancora lo stile delle serie anni settanta, con i titoli di coda sui fermo immagine della scena finale, con la differenza che in questo caso non era un vero fermo immagine, bens\u00ec gli attori si bloccavano all'unisono, mentre attorno a loro il movimento continuava:\nLa musica.\nIl tema musicale della serie \u00e8 stato scritto da Ira Newborn. Questo tema blues orchestrale \u00e8 stato ripreso anche per i tre film di \"Una pallottola spuntata\" (insieme alle immagini d'apertura del lampeggiante della polizia, gi\u00e0 presenti nella serie) e viene considerato il pi\u00f9 famoso tra i brani composti da Newborn.\nQuesta musica viene anche ripresa nell'apertura di un episodio della serie animata \"I Griffin\" (\"Family Guy\"), accompagnata da immagini del triciclo del personaggio Stewie Griffin, al posto del lampeggiante.\nLa serie in DVD.\nLa serie \u00e8 stata pubblicata in DVD il 6 novembre 2006 nel Regno Unito e un giorno dopo negli Stati Uniti.\nGli extra presenti sul DVD comprendono commenti audio su diversi episodi, una raccolta di gag, una nuova intervista con Leslie Nielsen e una galleria fotografica. I commenti audio sono registrati dalle voci dei creatori Jim Abrahams, David Zucker e Jerry Zucker, insieme agli scrittori della serie Robert K. Weiss e Robert Wuhl."}
{"id": "960545", "revid": "49567", "url": "https://it.wikipedia.org/wiki?curid=960545", "title": "Isole Diomedee", "text": ""}
{"id": "960547", "revid": "1568601", "url": "https://it.wikipedia.org/wiki?curid=960547", "title": "Su Gologone", "text": "Su Gologone \u00e8 la principale risorgiva di un vasto sistema carsico situato in Sardegna, nell'area del Supramonte di Oliena, nella provincia di Nuoro.\nDescrizione.\nDalla sorgente, che si trova nel territorio del comune di Oliena, si origina un breve torrente che alimenta il fiume Cedrino. L'acqua fuoriesce da una spaccatura nella roccia calcarea, che si addentra nel sottosuolo fino alla profondit\u00e0 attualmente esplorata dagli speleologi di 135 metri. La portata di massima magra della sorgente \u00e8 stata rilevata nel 1995 in 60 litri al secondo mentre la portata di piena \u00e8 stimabile in 8.000 litri. Con una portata media di 500 litri d'acqua al secondo \u00e8 la pi\u00f9 importante sorgente della Sardegna.\nProtezione.\nLa sorgente \u00e8 stata sottoposta a tutela con decreto del Ministero dell'ambiente e della tutela del territorio e del mare, con denominazione \"Monumento naturale Sorgenti Su Cologone di Oliena\" ."}
{"id": "960548", "revid": "30297", "url": "https://it.wikipedia.org/wiki?curid=960548", "title": "Urtovox", "text": ""}
{"id": "960549", "revid": "399295", "url": "https://it.wikipedia.org/wiki?curid=960549", "title": "Centri sociali", "text": ""}
{"id": "960550", "revid": "120163706", "url": "https://it.wikipedia.org/wiki?curid=960550", "title": "Grotta di Sa Oche", "text": "Sa 'Ohe \u00e8 una grotta di tipo carsico sita nella \"Valle di Lanaitho\", a Oliena (Nuoro). Il termine \"Sa 'Ohe\" significa .\nLa grotta \u00e8 ricca di sale e cunicoli, oltre ad ospitare svariati laghetti naturali. \u00c8 attraversata da\nun fiume, ed \u00e8 collegata alla sovrastante grotta Su Bentu tramite un sifone naturale."}
{"id": "960554", "revid": "17454", "url": "https://it.wikipedia.org/wiki?curid=960554", "title": "Days of rising doom", "text": ""}
{"id": "960559", "revid": "1318658", "url": "https://it.wikipedia.org/wiki?curid=960559", "title": "Palais-Royal", "text": "Il Palais-Royal, insieme monumentale (palazzo, giardino, gallerie, teatro) a nord del palazzo del Louvre nel I \"arrondissement\" di Parigi, \u00e8 un luogo importante della storia della Francia e della vita parigina.\nAl suo interno ospita il Consiglio di Stato ed il Consiglio costituzionale, oltre ad una sala della Com\u00e9die-Fran\u00e7aise chiamata Salle Richelieu. Dal 1986 il cortile principale del palazzo accoglie l'opera di Daniel Buren dal titolo \"Deux Plateaux\", meglio noto come \"Les Colonnes de Buren\". Nel 1830 la \"Cour d'Honneur\" venne chiusa a nord dal pi\u00f9 famoso porticato ad arcate di Parigi, la cosiddetta \"Galerie d'Orl\u00e9ans\", in seguito demolita.\nDal 1994 \u00e8 classificato come Monumento storico di Francia.\nStoria.\nDal \"Palais-Cardinal\" al \"Palais-Royal\".\nIl palazzo venne costruito sul terreno dove un tempo sorgeva l'h\u00f4tel de Rambouillet con un tratto delle Mura di Carlo V, per volere del Cardinale Richelieu (per questo motivo il palazzo fu inizialmente chiamato \"Palais Cardinal\") come propria residenza personale a Parigi. Il progettista incaricato dei lavori, l'architetto Jacques Lemercier, inizi\u00f2 i lavori di progettazione nel 1629, iniziando la costruzione nel 1633 e terminandola nel 1639.\nAlla morte di Richelieu nel 1642, il palazzo pass\u00f2 in eredit\u00e0 al re ed allora acquis\u00ec il nome di \"Palais-Royal\". Dopo la morte di Luigi XIII che avvenne l'anno successivo, il palazzo divenne residenza della regina madre Anna d'Austria e dei suoi giovani figli, Luigi XIV e Filippo, duca d'Angi\u00f2, che qui vissero con il consigliere di stato, il Cardinale Mazzarino.\nDal 1649, il palazzo divenne anche la residenza delle esiliate Enrichetta Maria e Enrichetta Anna Stuart, rispettivamente moglie e figlia del deposto re Carlo I d'Inghilterra. Le due erano fuggite dall'Inghilterra nel bel mezzo della Guerra civile inglese ed avevano cercato aiuto presso il nipote di Enrichetta Maria, re Luigi XIV.\nLa residenza dei duchi di Orleans.\nEnrichetta Anna spos\u00f2 in seguito il fratello minore di re Luigi, Filippo, duca di Orleans nella cappella del palazzo il 31 marzo 1661. L'anno successivo la nuova duchessa d'Orleans diede alla luce nel palazzo una figlia, Maria Luisa d'Orleans. Dopo il matrimonio dei due, il palazzo divenne la principale residenza della Casa degli Orleans dal momento che il re con la sua corte si era trasferito dapprima al Louvre e poi a Versailles reputando il palazzo troppo piccolo per le esigenze della corte e troppo al centro della caotica capitale, lasciandolo quindi al fratello.\nLa nuova duchessa, si impegn\u00f2 da subito per ammodernare la residenza creando splendidi giardini ornamentali che si disse fossero i pi\u00f9 belli di tutta Parigi. Sotto la nuova coppia ducale proprietaria, il \"Palais-Royal\" divenne uno dei centri sociali pi\u00f9 noti della capitale, essendo spesso sede di sontuosi balli di corte a cui era invitata solo la \"cr\u00e8me de la cr\u00e8me\" della societ\u00e0 francese. Tra gli ospiti fissi di questi eventi era possibile notare alcune delle personalit\u00e0 principali dello scenario di stato dell'epoca come la regina madre Anna d'Austria, la duchessa di Montpensier, la principessa de Cond\u00e9 e la de Conti. Anche i favoriti di Filippo furono assidui frequentatori del palazzo.\nIl palazzo venne ridecorato e vennero creati nuovi appartamenti da destinare alle servitrici ed allo staff della duchessa. Molte di quelle che poi divennero amanti e favorite di Luigi XIV si trovavano qui al servizio: Louise de La Valli\u00e8re, che diede qui alla luce due figli del re nel 1663 e nel 1665, Fran\u00e7oise-Ath\u00e9na\u00efs de Montespan, che soppiant\u00f2 Louise e Ang\u00e9lique de Fontanges, che fu al servizio della seconda duchessa d'Orleans.\nDopo la morte di Enrichetta Anna nel 1670 il duca si rispos\u00f2 con Elisabetta Carlotta del Palatinato che al contrario prefer\u00ec risiedere al Castello di Saint-Cloud, facendo convergere verso questa opinione anche il successivo duca di Orleans, Filippo Carlo noto col titolo di duca di Chartres.\nFrancesca Maria di Borbone, duchessa d'Orleans.\nNel 1692, in occasione del matrimonio del \"duc de Chartres\" con Francesca Maria di Borbone, \"mademoiselle de Blois\", figlia legittimata di Luigi XIV e di madame de Montespan, il re decise di supportare i desideri degli Orleans nel voler migliorare ed ingrandire il palazzo.\nSfruttando la ricorrenza del matrimonio, vennero costruiti nuovi appartamenti e venne fornito un nuovo mobilio nell'ala est verso l'attuale rue de Richelieu. Fu in quest'occasione che Filippo diede commissione di realizzare una galleria per accogliere la famosa Collezione Orleans con dipinti famosi di inestimabile valore, che venne aperta poco dopo al pubblico. L'architetto incaricato dei nuovi lavori fu Jules Hardouin-Mansart, ed il costo totale della ricostruzione si aggir\u00f2 attorno alle 400.000 livre. L'assistente di Hardouin-Mansart, Fran\u00e7ois d'Orbay, realizz\u00f2 una cartografia dettagliata del sito prima di intervenire e dopo gli interventi, affidando il disegno dei giardini al celebre architetto del verde Andr\u00e9 Len\u00f4tre che stava operando anche alla Reggia di Versailles.\nDopo l'allontanamento di Madame de Montespan e l'arrivo del suo successore, Madame de Maintenon che fece pressione sul re per proibire ogni intrattenimento lascivo a Versailles, il \"Palais-Royal\" torn\u00f2 nuovamente alla ribalta sociale. Quando il duca d'Orleans mor\u00ec nel 1701, suo figlio divenne il nuovo capo della casata. I nuovi duca presero residenza al \"Palais-Royal\" e qui infatti nacquero due delle loro figlie, Carlotta Aglae di Borbone-Orl\u00e9ans, poi duchessa di Modena, e Luisa Diana di Borbone-Orl\u00e9ans, poi principessa di Conti.\nIl palazzo durante \"La R\u00e9gence\" ed il regno di Luigi XV.\nAlla morte di Luigi XIV nel 1715, questi venne succeduto dal suo pronipote di appena cinque anni. Il duca di Orleans divenne reggente per il giovane Luigi XV, ponendo le basi del governo della Francia proprio al \"Palais-Royal\", mentre il giovane re continu\u00f2 a vivere nel vicino Palazzo delle Tuileries.\nDopo la reggenza, la vita sociale del palazzo torn\u00f2 ad ogni modo sottotono. Luigi XV, quando crebbe a sufficienza per governare autonomamente, spost\u00f2 nuovamente la corte a Versailles e Parigi torn\u00f2 ad essere ignorata. Lo stesso accadde quindi per il \"Palais-Royal\": Luigi di Borbone-Orl\u00e9ans, che succedette al padre come duca d'Orleans, e suo figlio Luigi Filippo vissero prevalentemente a Saint-Cloud, che era rimasto perlopi\u00f9 disabitato dalla morte della principessa palatina nel 1722.\nIl \"Palais-Royal\" torn\u00f2 alla ribalta con il matrimonio tra Luisa Enrichetta di Borbone che qui spos\u00f2 Luigi Filippo nel 1743. Per l'occasione vennero infatti realizzati nuovi appartamenti (collocati in quella che attualmente \u00e8 la sezione nord verso Rue-de-Valois) realizzati a met\u00e0 del secolo dall'architetto Pierre Contant d'Ivry. La duchessa mor\u00ec all'et\u00e0 di soli 32 anni nel 1759, lasciando erede del complesso il figlio e successore del padre, Luigi Filippo II di Borbone-Orl\u00e9ans, noto come \"Philippe \u00c9galit\u00e9\".\nIl palazzo durante la propriet\u00e0 di Luigi Filippo II d'Orleans.\nAlcuni anni dopo la morte di Luisa Enrichetta, suo marito segretamente spos\u00f2 la sua amante, la marchesa di Montesson, e la coppia decise di prendere residenza la Castello di Sainte-Assise dove il duca mor\u00ec nel 1785.\nNel 1785, Luigi Filippo II di Borbone-Orl\u00e9ans succedette cos\u00ec a suo padre come capo della casata d'Orleans. Questi era nato al castello di Saint-Cloud ma successivamente si era trasferito al \"Palais-Royal\" con la moglie e qui aveva preso residenza stabile grazie anche alle copiose sostanze portate in dote dalla moglie Luisa Maria Adelaide di Borbone che aveva sposato nel 1769. Il figlio primogenito della coppia, Luigi Filippo III d'Orleans nacque in questo palazzo nel 1773.\nLuigi Filippo II a partire dal 1780 inizi\u00f2 ad occuparsi attivamente del palazzo, espandendo e ridisegnando l'intero complesso degli edifici e dei giardini tra il 1781 ed il 1784. Nel 1784, i giardini e le strutture circostanti il \"Palais-Royal\" vennero aperti al pubblico e vennero realizzate strutture per il commercio, sedi di botteghe e luoghi di intrattenimento. Sebbene il \"corps de logis\" rimase residenza privata degli Orleans, le arcate che circondavano i suoi giardini si arricchirono di ben 145 boutiques, caff\u00e8, saloni, parrucchieri, librerie, musei e chioschi di bevande e rinfreschi. Il palazzo torn\u00f2 cos\u00ec nuovamente al centro dell'attenzione della vita sociale di Parigi, divenendo uno dei centri commerciali della capitale. Esso era infatti frequentato dall'aristocrazia, dalla borghesia e dal popolo, vivendo le contraddizioni delle grandi discussioni letterarie e culturali unite alle iniziative estroverse dei debosciati (fu un noto luogo di ritrovo per prostitute) oltre che di attivisti della massoneria.\nLa costruzione dei teatri del \"Palais-Royal\".\nIl \"Palais-Royal\" conteneva gi\u00e0 da diverso tempo uno dei pi\u00f9 importanti teatri pubblici di Parigi, posto nell'ala ovest verso rue Saint-Honor\u00e9 (su un sito posto presso l'attuale rue de Valois). Il primo teatro costruito in loco venne realizzato tra il 1637 ed il 1641 su disegno dell'architetto Lemercier e divenne inizialmente col nome di \"Salone del Palais-Cardinal\". Questo teatro fu una delle sede principali della troupe di Moli\u00e8re dal 1660, quando gi\u00e0 esso era divenuto il \"Th\u00e9\u00e2tre du Palais-Royal\". Dopo la morte di Moliere nel 1673 il teatro venne concesso a Jean-Baptiste Lully che lo utilizz\u00f2 come sede per la sua \"Acad\u00e9mie Royale de Musique\" (il nome ufficiale dell'Opera di Parigi all'epoca).\nIl teatro dell'Opera venne distrutto da un incendio nel 1763 e venne pertanto ricostruito su disegno dell'architetto Pierre-Louis Moreau Desproux in un luogo di poco ad est del sito originario (dove attualmente si trova rue de Valois) e riaperto al pubblico nel 1770. Questo secondo teatro continu\u00f2 ad essere utilizzato come sede dell'Opera parigina sino al 1781, quando venne nuovamente distrutto da un incendio, ma questa volta non venne ricostruito.\nSu richiesta di Luigi Filippo II, vennero costruiti poco dopo due nuovi teatri per il \"Palais-Royal\". Entrambi vennero progettati Victor Louis, architetto che disegn\u00f2 anche le gallerie per il complesso. Il primo teatro, che apr\u00ec ufficialmente il 23 ottobre 1784, era un teatro delle marionette ed era posto nei giardini, all'intersezione della \"Galerie de Montpensier\" con la \"Galerie de Beaujolais\".\nNoto inizialmente col nome di \"Th\u00e9\u00e2tre des Beaujolais\", divenne poi \"Th\u00e9\u00e2tre Montansier\" dopo che Victor Louis lo ampli\u00f2 per recitarvi opere pi\u00f9 ampie. Successivamente, con l'inizio dei tumulti politici della Rivoluzione francese, il teatro divenne noto con molti altri nomignoli. Nel 1812 venne convertito in caff\u00e8 teatro, ma nel 1831 venne riaperto ancora una volta solo come teatro, acquisendo il nome di Th\u00e9\u00e2tre du Palais-Royal, con cui \u00e8 noto ancora oggi.\nIl secondo teatro voluto da Luigi Filippo II era di dimensioni maggiori rispetto al primo e si trovava nell'angolo sud-ovest del complesso del palazzo, su \"rue de Richelieu\". Esso venne inteso dalle sue origini come teatro dell'opera, ma molte compagnie si rifiutarono di recitarvi disponendo gi\u00e0 di altre sedi, sino a quando l'offerta non venne rivolta al \"Th\u00e9\u00e2tre des Vari\u00e9t\u00e9s-Amusantes\", gi\u00e0 in \"boulevard du Temple\". Questa compagnia cambi\u00f2 il nome della struttura in \"Th\u00e9\u00e2tre du Palais-Royal\" il 15 dicembre 1789, e quando questo venne completato il 15 maggio 1790 vi si install\u00f2 in maniera stabile. Il 25 aprile 1791 la fazione anti-realista della Com\u00e9die-Fran\u00e7aise, guidata da Fran\u00e7ois-Joseph Talma, lasci\u00f2 il teatro della compagnia e si spost\u00f2 in \"rue de Richelieu\", cambiando il proprio nome di \"Th\u00e9\u00e2tre Fran\u00e7ais de la rue de Richelieu\". Con la fondazione della Prima Repubblica francese nel settembre del 1792, il teatro del nome venne nuovamente cambiato in \"Th\u00e9\u00e2tre de la R\u00e9publique\". Nel 1799 gli attori che si erano divisi in due compagnie, si riunirono al \"Palais-Royal\" ed il teatro divenne ufficialmente noto col nome di \"Com\u00e9die-Fran\u00e7aise\" o \"Th\u00e9\u00e2tre-Fran\u00e7ais\", nomi che conserva tutt'oggi.\n\"Palais de l'\u00c9galit\u00e9\" e la Rivoluzione.\nDurante il periodo della Rivoluzione francese, Filippo d'Orleans divenne noto col nome di \"Philippe \u00c9galit\u00e9\" e la sua stessa residenza parigina divenne nota col nome di \"Palais de l'\u00c9galit\u00e9\", dal momento che durante la fase pi\u00f9 radicale della rivoluzione, egli si era reso particolarmente popolare a Parigi aprendo i giardini ed il palazzo a tutti i parigini e impiegando l'architetto neoclassico Victor Louis nella ricostruzione delle strutture attorno ai giardini del palazzo, facendo circondare i giardini da un colonnato regolare costellato di piccole attivit\u00e0 (in una di queste Charlotte Corday compr\u00f2 il coltello che poi utilizz\u00f2 per pugnalare a morte Jean-Paul Marat).\nFu durante questo stesso periodo che qui venne aperto lo storico ristorante \"Le Grand V\u00e9four\" che ancora oggi li si trova. Nel 1786, venne posizionato un cannone per il segnale orario del mezzogiorno in cima al palazzo: posto sul primo meridiano di Parigi, il meccanismo si attivava automaticamente grazie alla concentrazione dei raggi solari all'azimut tramite l'uso di una lente che concentrava i raggi stessi verso la miccia del cannone, attivandone il funzionamento a salve. L'abate Delille disse del palazzo in quest'epoca ironizzando proprio su questo segnale orario disapprovato da molti per la sua rumorosit\u00e0:\nSi dice che il Marchese de Sade faccia pi\u00f9 volte riferimento al palazzo nel suo \"La filosofia nel boudoir\" (1795) come luogo di prolifici \"pamphlet\".\nDurante il periodo della rivoluzione, il palazzo fu teatro di almeno due eventi importanti per lo sviluppo della rivolta:\nCon l'abolizione della monarchia e la proclamazione della repubblica francese, il 2 aprile 1793 il duca d'Orleans venne arrestato nel palazzo col figlio pi\u00f9 giovane. Il 6 novembre successivo, giorno della sua esecuzione, il palazzo divenne propriet\u00e0 dello stato che gli diede l'asettico nome di \"Palais du Tribunat\". Il cortile continu\u00f2 ad essere garantito ai negozianti che sino a quell'epoca lo avevano sfruttato, ma il moralismo di Robespierre lo port\u00f2 ad un \"risanamento\" generale della struttura, evitando il gioco d'azzardo e la prostituzione.\nDopo la caduta di Robespierre, il palazzo divenne uno dei principali centri di opposizione alla Convenzione Nazionale. Il Consiglio di Stato decise di vendere il palazzo, ma il Consiglio dei Cinquecento prefer\u00ec dapprima venderne l'arredamento interno e poi affittarne gli spazi interni come appartamenti singoli.\nLa restaurazione borbonica.\nDopo la Restaurazione dei Borboni, al \"Palais-Royal\" trov\u00f2 impiego il giovane Alexandre Dumas nell'ufficio del potente duca d'Orleans, che riprese il controllo del palazzo proprio all'epoca. Durante la Rivoluzione del 1848, la folla di Parigi irruppe al \"Palais-Royal\" e rovesci\u00f2 il governo di Luigi Filippo, saccheggiando le sale del palazzo, bruciando e riducendo in pezzi molti dipinti, oggetti d'arte e mobili che vi erano conservati. Tornato ancora una volta sotto il dominio dello stato francese, divenne noto col nome di \"Palais National\".\nLuigi Napoleone Bonaparte, come presidente della rinata repubblica francese, dedic\u00f2 il palazzo alle mostre artistiche tenendone ben due, una nel 1850 ed una nel 1852. Divenuto imperatore dei Francesi, mise il palazzo a disposizione dello zio Girolamo Bonaparte, fratello minore del celebre Napoleone, e da allora il palazzo divenne residenza ufficiale di quel ramo collaterale della famiglia Bonaparte. Alla morte del principe, il palazzo pass\u00f2 a Napoleone Giuseppe Carlo Paolo Bonaparte, generale e cugino dell'imperatore Napoleone III.\n\"Il Palais Royal\" oggi.\nOggi il Palais-Royal ospita il Consiglio di Stato ed il Consiglio costituzionale francese, oltre ad una sala della Com\u00e9die-Fran\u00e7aise chiamata Salle Richelieu. Nel 1986 nel cortile del palazzo fu installata un'opera dell'artista concettuale Daniel Buren: una serie di colonne disposte in un'area di 3.000 metri quadrati. L'opera, denominata \"Les Deux Plateaux\" (ma meglio conosciuta come \"Le Colonne di Buren\"), apr\u00ec un acceso dibattito sull'integrazione tra arte antica e moderna.\nI giardini, molto ben curati, sono aperti al pubblico e possono liberamente essere visitati. Per arrivare al Palais-Royal bisogna prendere la linea 7 della metropolitana (Linea Rosa) e scendere alla fermata \"Palais Royal - Mus\u00e9e du Louvre\".\nGli anni delle follie al \"Palais-Royal\".\n\u00abTutto ci\u00f2 che \u00e8 possibile trovare a Parigi si trova al Palais-Royal\u00bb, cos\u00ec scriveva lo storico russo Nikola\u00ef Karamzine nel 1790), mentre \u00c9tienne-L\u00e9on de Lamothe-Langon nel suo \"La Province \u00e0 Paris\" del 1825 scrisse: \u00abParigi \u00e8 la capitale della Francia, il Palais-Royal \u00e8 la capitale di Parigi. \u00bb. Il \"Palais-Royal\" era infatti una tappa obbligatoria per gli stranieri e i provinciali in visita a Parigi. Le distrazioni e gli intrattenimenti presenti in questo luogo dalle riforme volute da Philippe Egalit\u00e9 erano infatti delle pi\u00f9 varie:\nLa storia moderna della \"Com\u00e9die-Fran\u00e7aise\" inizi\u00f2 proprio al \"Palais-Royal\" con la costruzione del nuovo teatro locale costruito su progetto di Victor Louis. La compagnia del 1791, guidata da Talma e dai suoi amici, port\u00f2 ad una rottura della troupe per ragioni politiche sino al 1799 quando le compagnie si riunirono nuovamente. Il teatro Montansier (futuro th\u00e9\u00e2tre du Palais-Royal), ricostruito da Victor Louis, contava 1300 posti e tre palchi. Il suo foyer era particolarmente animato. Il \"Palais-Royal\" vide fiorire una profusione di numerosi divertimenti e di teatri minori, tra cui ad esempio il \"Th\u00e9\u00e2tre de S\u00e9raphin\" che attirava gente da tutto il mondo per i suoi particolarissimi spettacoli di ombre cinesi. Anche quello delle marionette era un genere particolarmente apprezzato. Curtius present\u00f2 nelle sale del palazzo la sua collezione di statue di cera ispirate ai personaggi celebri del momento. Ogni giorno nei giardini si riunivano dalle cento alle duecento persone per assistere allo spettacolo del segnale orario del mezzogiorno. Tra gli artisti pi\u00f9 apprezzati si ricorda Dumaniant.\nI ristoranti, con raffinati men\u00f9 e tavoli singoli (separati dalla locanda propriamente detta), nacquero gi\u00e0 sotto l'Ancien R\u00e9gime come esercizi stabili al \"Palais-Royal\" e si moltiplicarono nelle nuove gallerie progettate da Victor Louis. Vi si trovano ancora oggi i caff\u00e8 pi\u00f9 celebri d'Europa come \"Very\" (n\u00ba 83-85), \"V\u00e9four\" (n\u00ba 79-82), \"les Fr\u00e8res proven\u00e7aux\" (n\u00ba 96-98), ma anche locali pi\u00f9 alla mano per tasche pi\u00f9 modeste. Tra i \"caf\u00e9\" pi\u00f9 noti vi \u00e8 indubbiamente il \"Mille Colonnes\" (n\u00ba 36) che, oltre ad interni lussuosi, venne aperto nel 1807 e da subito si specializz\u00f2 nella sua celebre \"Belle Limonadi\u00e8re\", una limonata particolarmente gustosa, il \"caf\u00e9 de Foy\" (n\u00ba 56-60) davanti al quale Camille Desmoulins lanci\u00f2 la sua famosa frase \u00abaux armes\u00bb (\"alle armi!\"), il \"caf\u00e9 Lemblin\" (n\u00ba 100-101), luogo di incontro degli ufficiali dell'Impero cos\u00ec come dei nostalgici napoleonici durante la Restaurazione, il \"caf\u00e9 Valois\", frequentato da realisti, il \"caf\u00e9 de la Rotonde\" (n\u00ba 89-92) che ottenne da Cambac\u00e9r\u00e8s l'autorizzazione di creare appunto una rotonda presso il giardino per la clientela, il \"caf\u00e9 des Aveugles\" (n\u00ba 99-102) un caf\u00e9-caveau sotterraneo con tanto di orchestra, il \"caf\u00e9 Corrazza\" (n\u00ba 9-12) noto luogo di incontro di giacobini, frequentato anche da Napoleone Bonaparte, il \"caf\u00e9 Borel\" (n\u00ba 114) col suo proprietario ventriloquo che attirava i curiosi.\nPer il commercio, il successo del \"Palais-Royal\" risiedeva essenzialmente nell'abbondanza e nella variet\u00e0 delle merci proposte al pubblico. La densit\u00e0 delle \"boutiques\" era incredibile: presso il palazzo avevano sede in totale 400 attivit\u00e0. Vi si trovavano negozi di articoli di lusso, soprattutto gioiellerie e orologerie, ma anche sartorie, librerie e molto altro come mercanti di stampe e pubblicazioni licenziose. L'installazione della \"bourse de commerce\" nel 1816 port\u00f2 qui anche le personalit\u00e0 della vita finanziaria parigina e quanti erano legati strettamente al mercato come istituti di cambio e di credito.\nIl \"Palais-Royal\" fu soprattutto un casin\u00f2: creps, passe-dix, trente-un, biribi prosperarono ai numeri 9, 14, 18, 33, 113, 129, 154, senza comprendere i venti tavoli de \"le Cirque\". La pi\u00f9 celebre casa da gioco era posta al numero 113 che possedeva otto sale con sei tavoli da roulette. Al n. 154 si trovava la famosa \"table d'or\" cos\u00ec chiamata perch\u00e9 vi si giocavano solo somme forti, pagate appunto in oro e non in carta moneta. Presso una di queste sale avviene l'evento chiave de \"La Com\u00e9die humaine\" di Rapha\u00ebl de Valentin. Louis Verron dedic\u00f2 l'intero dodicesimo capitolo del suo \"M\u00e9moires d'un bourgeois de Paris\" a raccontare le sue avventure al gioco presso il \"Palais-Royal\" nel 1818.\nTutto il denaro circolante al \"Palais-Royal\" non poteva che attirare l'attenzione del mondo della prostituzione e delle ragazze di facili costumi: \u00ab\u00c8 soprattutto la sera - scriveva Berthier de Sauvigny quando le luci si fanno soffuse, che il \"Palais-Royal\" riprende la sua anima caratteristica; \u00e8 in quel momento che le ragazze escono dalle loro abitazioni e si mescolano tra la folla alla ricerca di clienti.\u00bb I clienti abituali si trovavano nei \"caf\u00e9s-caveaux\" che erano molto alla moda durante il Primo Impero francese e durante i primi anni della Restaurazione. Un acquerello di Opiz mostra degli ufficiali d'esercito alla fine del 1815 intenti a discutere le tariffe con alcune di queste ragazze davanti alla casa di gioco posta al n. 113 (il celebre feldmaresciallo Bl\u00fccher, una volta giunto a Parigi con le truppe occupanti, si dice si sia recato al \"Palais-Royal\" e che in una sola sera vi abbia perso pi\u00f9 di 1 milione e mezzo di franchi).\nLa spinta moralizzatrice dapprima contro il gioco d'azzardo (1822) e poi contro la prostituzione voluta dallo stesso Luigi Filippo (1836) portarono lentamente alla scomparsa di questo mondo e degli anni delle follie a palazzo."}
{"id": "960560", "revid": "729019", "url": "https://it.wikipedia.org/wiki?curid=960560", "title": "Aeroporto di Samara-Kurumo\u010d", "text": "L'aeroporto Internazionale di Samara-Kurumo\u010d (in russo \"Me\u017edinarodnyj Aeroport Samara-Kurumo\u010d\") (IATA: KUF, ICAO: UWWW) \u00e8 conosciuto anche come l'aeroporto di Samara-Nord o l'aeroporto di Samara-Beresa (il nome del vicino paese). \u00c8 l'aeroporto internazionale principale nell'oblast' di Samara e della regione Povol\u017e'e Centrale in Russia europea che conta oltre 12 milioni di abitanti.\nDati tecnici.\nL'aeroporto \u00e8 attualmente equipaggiato per la manutenzione, l'atterraggio e il decollo degli aerei a medio e lungo raggio: Airbus A310-200(300), Airbus A319, Airbus A320-200(100), Airbus A321, Boeing 737, Ilyushin Il-18, Ilyushin Il-76TD, Ilyushin Il-86, Ilyushin Il-62M, Ilyushin Il-96-300, Yakovlev Yak-40, Yakovlev Yak-42, Tupolev Tu-134, Tupolev Tu-154, Antonov An-12, Antonov An-22 Antonov An-24, Antonov An-26, Antonov An-30, Antonov An-32, Antonov An-124-100, Antonov An-148-100B, McDonnell Douglas MD-81, McDonnell Douglas MD-82, McDonnell Douglas MD-83, McDonnell Douglas MD-87, McDonnell Douglas MD-88, McDonnell Douglas MD-90-30, McDonnell Douglas MD-95-30, Pilatus PC-6, Pilatus PC-12 e di tutti i tipi di elicottero.\nSono presenti due piste attive, attrezzate con tutti i sistemi moderni che permettano l'atterraggio/decollo degli aerei. L'aeroporto dispone attualmente di 49 parcheggi per i velivoli.\nTerminal.\nIl terminal Passeggeri dell'aeroporto Kurumo\u010d ha la capacit\u00e0 di transito di 600 passeggeri/ora per i voli nazionali e di 150 passeggeri/ora per i voli internazionali. Inoltre il Terminal VIP aperto nel 2003 ha la capacit\u00e0 di transito di 50 passeggeri/ora. Il Terminal Cargo ha la capacit\u00e0 di transito di 200 tonnellate di merce al giorno ed \u00e8 aperto 24 ore al giorno.\nStrategia.\nL'aeroporto di Samara-Kurumo\u010d attualmente serve numerose destinazioni nazionali ed internazionali di linea; il maggior numero dei passeggeri sui voli di linea \u00e8 trasportato dalle compagnie aeree verso Mosca, San Pietroburgo e Kaliningrad in Russia, verso Praga in Repubblica Ceca e verso Forl\u00ec in Italia.\nLe principali destinazioni charter attualmente servite includono i paesi europei come Austria, Bulgaria, Grecia, Italia, i paesi del Medio Oriente come Emirati Arabi Uniti, Turchia e i paesi africani come Tunisia ed Egitto.\nLa strategia dell'aeroporto di Samara prevede lo sviluppo della rete dei voli di linea e l'ulteriore aumento delle frequenze dei voli gi\u00e0 esistenti.\nCollegamenti con Samara.\nTreno.\nL'aeroporto Internazionale di Samara-Kurumo\u010d \u00e8 facilmente raggiungibile con un treno diretto speciale che collega l'aeroporto con la citt\u00e0 ogni ora durante il giorno. Il servizio \u00e8 stato aperto nel 2008 in collaborazione con le Ferrovie della Russia, collegando l'aeroporto con la Stazione Centrale di Samara. Ora si pu\u00f2 raggiungere il centro di Samara in treno regionale diretto in circa 75 minuti. Attualmente i treni partono regolarmente fino alla tarda serata.\nBus.\nL'aeroporto \u00e8 raggiungibile dalla citt\u00e0 di Samara con le linee di trasporto pubblico urbano 392 e 78. Inoltre, la linea extraurbana 326 collega l'aeroporto con la citt\u00e0 di Togliatti.\nServizi.\nLe strutture dell'aeroporto di Samara comprendono:"}
{"id": "960568", "revid": "1915706", "url": "https://it.wikipedia.org/wiki?curid=960568", "title": "Clonazepam", "text": "Il clonazepam \u00e8 farmaco di derivazione benzodiazepinica, appartenente alla classe delle nitrobenzodiazepine.\nNegli Stati Uniti viene commercializzato dalla Roche sotto il nome commerciale di Klonopin, mentre in Europa, Sud America, Canada, India e Australia \u00e8 presente con il nome di Rivotril.\nFarmacologia.\nIl clonazepam come tutte le altre benzodiazepine \u00e8 dotato di spiccate propriet\u00e0 ansiolitiche, sedative, antiepilettiche e miorilassanti e viene classificato assieme all'alprazolam e al flunitrazepam come benzodiazepina ad alta potenza (1\u00a0mg di clonazepam equivale a circa 20\u00a0mg di diazepam). Il clonazepam \u00e8 relativamente poco sedativo rispetto ad altre benzodiazepine, se comparato alla sua potente azione ansiolitica e antiepilettica.\nIndicazioni.\nCome gi\u00e0 citato, bench\u00e9 il farmaco abbia spiccate propriet\u00e0 ansiolitiche e sedative, in Italia \u00e8 approvato ufficialmente solo come farmaco antiepilettico. Viene utilizzato anche per ridurre la dipendenza da benzodiazepine a emivita breve. \u00c8 indicato nel trattamento per la sindrome delle gambe senza riposo.\nEffetti collaterali.\nCorrelati a sospensione del farmaco:\nIn caso di sospensione del farmaco \u00e8 necessario quindi ridurre gradualmente le dosi.\nInterazioni.\nL'associazione di clonazepam ad altri principi attivi depressori dell'attivit\u00e0 del Sistema Nervoso Centrale (incluso l'alcol etilico) aumenta notevolmente gli effetti del farmaco (e i suoi effetti collaterali). Pertanto deve essere utilizzato con cautela in associazione a sostanze che deprimono il SNC.\nAvvertenze.\n\"Ideazione, tendenza al suicidio:\" dai dati di letteratura disponibili i farmaci antiepilettici sembrano aumentare il rischio di comportamenti volti al suicidio e tale effetto sarebbe gi\u00e0 presente poco tempo dopo l'inizio della terapia. In Danimarca l'analisi incrociata dei suicidi e del consumo di farmaci antiepilettici nel decennio 1997-2006 ha messo in evidenza un aumento significativo del rischio di suicidio per clonazepam (rischio relativo 2,01), valproato (rischio relativo 2,08), lamotrigina (rischio relativo 3,15), fenobarbital (rischio relativo 1,96). \n\"Gravidanza:\" il clonazepam \u00e8 controindicato durante il primo trimestre di gravidanza per il rischio di malformazioni fetali. Se la paziente \u00e8 in trattamento con clonazepam, al momento della gravidanza valutare l'opportunit\u00e0 di proseguire con la stessa terapia o di passare ad altro farmaco antiepilettico. \u00c8 importante infatti che durante la gravidanza non si sospenda la terapia antiepilettica perch\u00e9 il peggioramento della malattia (epilessia non controllata) costituisce un fattore di rischio sia per la salute della mamma sia del bambino.\nPer ridurre il rischio di tossicit\u00e0 embriofetale in donne epilettiche in terapia farmacologica si raccomanda di: preferire un regime monoterapico rispetto all'associazione di pi\u00f9 farmaci antiepilettici (il rischio di malformazioni congenite \u00e8 risultato aumentare in caso di politerapia); somministrare il farmaco antiepilettico al dosaggio minimo efficace, monitorando i livelli ematici; evitare picchi di concentrazione durante la giornata (usare cio\u00e8 dosi frazionate del farmaco antiepilettico); co-somministrare acido folico. L'uso delle benzodiazepine in gravidanza comporta anche rischi di natura non teratogenica. Sono stati riportati flaccidit\u00e0, ipotermia, depressione respiratoria e sintomi riconducibili a una sindrome da astinenza in bambini nati da madri che avevano assunto benzodiazepine nell'ultimo periodo della gravidanza.\nLa FDA ha inserito il clonazepam in classe D per l'uso in gravidanza. A questa classe appartengono i farmaci per i quali c'\u00e8 evidenza di rischio fetale nell'uomo, ma i cui benefici clinici in gravidanza potrebbero essere accettabili nonostante il rischio (ad es. se il farmaco \u00e8 necessario per la sopravvivenza della paziente oppure per una grave malattia per la quale farmaci pi\u00f9 sicuri non possono essere usati o sono inefficaci)\n\"Supporti medicali in PVC:\" il clonazepam viene assorbito dal PVC. Si raccomanda pertanto di impiegare materiale in vetro in caso di infusione endovenosa.\nSovradosaggio.\nIn caso di sovradosaggio l'esito \u00e8 solitamente benigno (raramente coma). Nel caso in cui venga associato ad altri depressori del SNC l'effetto sinergico delle sostanze pu\u00f2 portare a morte per depressione dei centri nervosi deputati al mantenimento delle funzioni vitali.\nL'overdose da clonazepam pu\u00f2 provocare uno o pi\u00f9 dei seguenti sintomi:"}
{"id": "960576", "revid": "110892242", "url": "https://it.wikipedia.org/wiki?curid=960576", "title": "Jean-S\u00e9lim Kanaan", "text": "\u00c8 morto nell'attentato del 19 agosto 2003 contro la sede ONU di Bagdad, costato la vita anche al delegato ONU S\u00e9rgio Vieira de Mello e ad altre venti persone. Aveva trentatr\u00e9 anni.\nIl 27 febbraio 2004 \u00e8 stato insignito del titolo postumo alla Legion d'Onore, la massima onorificenza francese.\nBiografia.\nJean-S\u00e9lim nacque a Roma nell'anno 1970 da un diplomatico egiziano dell'ONU, Yehia S\u00e9lim Kanaan (Il Cairo, 23 gennaio 1924 - Xiamen, Cina, 12 novembre 1985) e una impiegata francese del Programma delle Nazioni Unite per lo Sviluppo, di nome Claire. I suoi genitori si erano conosciuti ad Algeri nel 1969, dove erano convolati a nozze, per poi trasferirsi subito dopo a Roma, a seguito di un incarico lavorativo presso la FAO assegnato al diplomatico.\nJean-S\u00e9lim trascorse l'infanzia nella Citt\u00e0 Eterna e conserv\u00f2 sempre un caldo ricordo di quel periodo. Per strada, con gli altri ragazzini, parlava in romanesco, mentre in casa la lingua utilizzata era il francese. Bilingue fin dai primordi, Jean-S\u00e9lim sarebbe giunto successivamente a parlare correntemente anche l'inglese, il serbocroato, lo spagnolo e, meno fluentemente, il cinese e l'arabo.\nAll'et\u00e0 di tredici anni, nel 1983, la famiglia si trasfer\u00ec in Cina a causa del cambiamento dell'incarico diplomatico del padre. Per Jean-S\u00e9lim e la sorellina Maia (minore di ventidue mesi) lasciare la scuola e gli amici d'infanzia fu un duro colpo. A Pechino, oltretutto, la vita era di tenore opposto rispetto a quella di Roma: l'istituto francese di cultura per i figli di diplomatici costituiva una realt\u00e0 isolata dal contesto cittadino e i giovani allievi non avevano modo di entrare in contatto con la popolazione locale. Cos\u00ec, nel giugno 1984, Jean-S\u00e9lim si rec\u00f2 a Parigi; quindi, nel 1985, si riun\u00ec a Roma con la famiglia, mentre fu deciso che il padre avrebbe continuato a svolgere il suo incarico in Cina. Tuttavia, nel novembre dello stesso anno, Yehia S\u00e9lim Kanaan mor\u00ec in circostanze mai chiarite (alcuni componenti della parte egiziana della famiglia sospettarono anche un assassinio da parte del Mossad israeliano ma non ne ebbero mai le prove).\nLa morte del padre fu un colpo durissimo per Jean-S\u00e9lim, che sent\u00ec di essere uscito improvvisamente dall'infanzia. Complet\u00f2 gli studi a Roma e a Parigi, quindi decise di aggregarsi alla missione umanitaria dell'ACF - un'organizzazione non governativa - in Somalia.\nMogadiscio, 1992.\nDopo la caduta del regime di Siad Barre, nel 1991, la Somalia era una nazione allo sbando, flagellata dalla guerra civile e dalla carestia. Nell'autunno del 1992, il periodo in cui Jean-S\u00e9lim arriv\u00f2 nel paese, Mogadiscio era tagliata in due dalla Linea Verde, la frontiera di separazione fra la zona nord, dominata da Al\u00ec Mahdi, e la zona sud, controllata dal clan degli Habr Gedirs, agli ordini del generale Aidid. In questo contesto, le organizzazioni non governative erano costrette a servirsi del supporto di mercenari, bene armati ma poco affidabili; oltretutto il giovane volontario, in quanto responsabile amministrativo della missione, aveva anche incombenza di cassa (portava con s\u00e9 quasi trentamila dollari per il rifinanziamento della missione).\nDopo meno di una settimana dall'arrivo di Jean-S\u00e9lim in Somalia, il convoglio formato dai membri della missione e dalle guardie armate cadde vittima di un'imboscata. Le guardie dei veicoli di scorta si misero in salvo, mentre alcuni volontari si rifugiarono in una buca a lato della strada:\nTerminata la sparatoria, i ribelli che avevano assaltato il convoglio non tardarono a scoprire i civili, e li sequestrarono per alcune ore. Questo episodio rappresent\u00f2 un'esperienza terribilmente scioccante per il giovane, che si appesant\u00ec ulteriormente quando l'organizzazione lo sollev\u00f2 dall'incarico per \"inabilit\u00e0 al servizio\".\nNel dicembre 1992 i marines statunitensi effettuarono il celebre sbarco notturno sulla spiaggia di Mogadiscio, ripresi dalla CNN e seguiti da un \"battage\" mediatico di livello mondiale. Tuttavia, al di l\u00e0 della propaganda, la presenza degli Americani fu accolta con sollievo da chi lavorava nel paese; e, in effetti, dopo fu pi\u00f9 semplice anche per le ONG muoversi sul campo e organizzare gli aiuti:\nNel febbraio 1993 Jean-S\u00e9lim Kanaan torn\u00f2 a Parigi, perch\u00e9 giudicato troppo emotivo dalla direzione parigina dell'ACF: non aveva fatto mistero di avere avuto uno \"choc\" emozionale nel contesto del rapimento subito a Mogadiscio.\nBosnia Erzegovina, 1993.\nIl 12 maggio 1993 Jean-S\u00e9lim ripart\u00ec da Parigi, con destinazione finale Zenica, nel cuore della Bosnia-Erzegovina, affiliato all'organizzazione non governativa M\u00e9decins du Monde (MDM).\nNel 1993 la Bosnia ed Erzegovina si trovava nel pieno della guerra. Questa regione, inizialmente estranea ai conflitti che perduravano nel territorio gi\u00e0 dall'inizio degli anni novanta, aveva tentato di tenersi fuori dall'espansione serba proclamando la sovranit\u00e0 nazionale nel 1991, sancita poi, nel 1992, sia da un referendum popolare sia dal riconoscimento delle Nazioni Unite. Tuttavia, nell'aprile '92, subito dopo il referendum, l'esercito inizi\u00f2 un dispiegamento nella regione, occupando gangli strategici, e le etnie contrapposte si organizzarono in gruppi militari e paramilitari. Il terreno era ormai pronto per un coinvolgimento a pieno titolo nel combattimento.\nL'evento scatenante fu la dichiarazione, da parte dei serbi, della Republika Srpska, la autoproclamata Repubblica serba di Bosnia. I croati e i musulmani bosniaci, che pure avrebbero potuto essere solidali contro l'espansione serba, entrarono a loro volta in conflitto. Il risultato fu una lotta senza quartiere fra etnie rivali.\nGli operatori umanitari erano presi in mezzo fra le fazioni in contrasto. Zenica veniva bombardata quasi tutti i giorni dai miliziani serbi. Gli appartenenti ad una delle parti tentavano di contrastare ogni aiuto, anche umanitario, che veniva tributato ai loro nemici; era difficile persino entrare in ospedale per portare i materiali medicali. Ad esempio, in un episodio del genere accaduto a Bugojino il 21 luglio, l'artiglieria croata scopr\u00ec la posizione degli operatori di MDM e inizi\u00f2 a bombardare la popolazione civile.\nRestando con base a Zenica, il contingente di MDM, di cui Jean-S\u00e9lim era l'amministratore di missione, si spost\u00f2, nell'estate 1993, a Sarajevo per rifornire gli ospedali assediati. Qui la situazione era ancora pi\u00f9 disperata e resa ossessiva dall'incubo dei cecchini. Jean-S\u00e9lim scriver\u00e0:\nDurante l'estate 1993 Jean-S\u00e9lim benefici\u00f2 anche di una breve vacanza in Francia, nel corso della quale invi\u00f2 una serie di domande di ammissione alle pi\u00f9 note universit\u00e0 statunitensi.\nAlla fine dell'agosto 1993, tornato in Bosnia, decise di spostare a Spalato la missione di MDM: Zenica, infatti, era ormai divenuta troppo pericolosa.\nDopo altri tre mesi, il suo contratto con MDM termin\u00f2, ed il volontario fece rientro a Parigi, con una sindrome da stress post-traumatico che non riusc\u00ec a superare per lungo tempo.\nHarvard, 1994-1996.\nDopo aver fatto ritorno a Parigi, nel novembre 1993, Jean-S\u00e9lim speriment\u00f2 un periodo di disagio sociale e personale. Tutta l'angoscia accumulata durante l'ultima missione, svolta nel pieno del conflitto bosniaco, lo tormentava e gli rendeva difficile la comunicazione con conoscenti e familiari. Era facilmente irritabile e il fatto stesso che qualcuno gli chiedesse una spiegazione sugli eventi dell'ex-Jugoslavia lo mandava su tutte le furie:\nIn questo periodo prepar\u00f2 una serie di \"essays\", richiesti come prova di ammissione da parte delle universit\u00e0 americane a cui aveva inviato domanda nel suo precedente soggiorno. Dopodich\u00e9, non riuscendo a trovare pace, decise di partire nuovamente: destinazione il corno d'Africa, per una missione facile sulla carta, ma che, a causa delle sue condizioni precarie, si rivel\u00f2 fallimentare, almeno per la parte attinente al lavoro di sua competenza.\nAl suo ritorno, dovette operare la scelta fra l'Universit\u00e0 Yale e la Harvard, giacch\u00e9 era stato ammesso ad entrambe. Scelse Harvard e nei due anni successivi frequent\u00f2 il prestigioso campus statunitense, laureandosi con un master in gestione e amministrazione pubblica nel 1996.\nBosnia Erzegovina, 1996-1999.\nUscito da Harvard, Jean-S\u00e9lim fu assunto alle Nazioni Unite come secondo nella missione ONU nel nord-ovest della Bosnia. Questo incarico lo conduceva nuovamente in luoghi che ben conosceva, avendovi soggiornato durante la guerra. Gli consentiva anche di rielaborare, in parte, i suoi vissuti ed i suoi traumi subiti l\u00e0.\nIl programma ONU di ricostruzione prevedeva interventi circoscritti e concreti. La missione aveva fondi a sufficienza per operare una pianificazione nel medio termine, e inoltre era costituita da una organizzazione che mirava a realizzare tutto quello che iniziava, proponendosi mete non irrealistiche. Questi fattori catalizzavano la fiducia delle popolazioni indigene e favorivano il supporto delle autorit\u00e0 locali. Nel giro di due anni questo programma realizz\u00f2 la ricostruzione dell'impianto elettrico della parte settentrionale del paese, assumendo in particolare, come zone di intervento, Sarajevo, Banja Luka e Biha\u0107, dove era stanziato Jean-S\u00e9lim. Nel contesto di questa missione avvenne anche l'incontro con Laura, la futura moglie\nIn Memoriam.\nElenco dei caduti nell'attacco al quartier generale dell'ONU di Baghdad:"}
{"id": "960589", "revid": "1610933", "url": "https://it.wikipedia.org/wiki?curid=960589", "title": "Mangusta di palude", "text": ""}
{"id": "960590", "revid": "1610933", "url": "https://it.wikipedia.org/wiki?curid=960590", "title": "Mangusta acquatica", "text": ""}
{"id": "960591", "revid": "1610933", "url": "https://it.wikipedia.org/wiki?curid=960591", "title": "Mangusta dalla coda folta", "text": ""}
{"id": "960592", "revid": "1610933", "url": "https://it.wikipedia.org/wiki?curid=960592", "title": "Mangusta di Jackson", "text": ""}
{"id": "960593", "revid": "1610933", "url": "https://it.wikipedia.org/wiki?curid=960593", "title": "Mangusta dai piedi neri", "text": ""}
{"id": "960594", "revid": "14691", "url": "https://it.wikipedia.org/wiki?curid=960594", "title": "Cusimansa", "text": ""}
{"id": "960595", "revid": "307923", "url": "https://it.wikipedia.org/wiki?curid=960595", "title": "Mangusta nana", "text": "L'espressione \"mangusta nana\" si pu\u00f2 riferire a diversi generi e specie animali correlati:"}
{"id": "960596", "revid": "1610933", "url": "https://it.wikipedia.org/wiki?curid=960596", "title": "Cusimanse", "text": ""}
{"id": "960597", "revid": "1610933", "url": "https://it.wikipedia.org/wiki?curid=960597", "title": "Cusimanse di Alexander", "text": ""}
{"id": "960598", "revid": "1610933", "url": "https://it.wikipedia.org/wiki?curid=960598", "title": "Cusimanse di Ansorge", "text": ""}
{"id": "960599", "revid": "1610933", "url": "https://it.wikipedia.org/wiki?curid=960599", "title": "Cusimanse dal naso lungo", "text": ""}
{"id": "960601", "revid": "1610933", "url": "https://it.wikipedia.org/wiki?curid=960601", "title": "Cusimanse comune", "text": ""}
{"id": "960602", "revid": "1610933", "url": "https://it.wikipedia.org/wiki?curid=960602", "title": "Cusimanse dalla testa piatta", "text": ""}
{"id": "960603", "revid": "287204", "url": "https://it.wikipedia.org/wiki?curid=960603", "title": "Sebastien Grosjean", "text": ""}
{"id": "960604", "revid": "46162", "url": "https://it.wikipedia.org/wiki?curid=960604", "title": "Gruppi etnici delle Filippine", "text": ""}
{"id": "960609", "revid": "1610933", "url": "https://it.wikipedia.org/wiki?curid=960609", "title": "Mangusta gialla", "text": ""}
{"id": "960610", "revid": "1610933", "url": "https://it.wikipedia.org/wiki?curid=960610", "title": "Mangusta di Pousargues", "text": ""}
{"id": "960611", "revid": "1610933", "url": "https://it.wikipedia.org/wiki?curid=960611", "title": "Mangusta nana comune", "text": ""}
{"id": "960613", "revid": "1610933", "url": "https://it.wikipedia.org/wiki?curid=960613", "title": "Mangusta snella nera", "text": ""}
{"id": "960614", "revid": "1610933", "url": "https://it.wikipedia.org/wiki?curid=960614", "title": "Mangusta grigia del Capo", "text": ""}
{"id": "960615", "revid": "1610933", "url": "https://it.wikipedia.org/wiki?curid=960615", "title": "Mangusta snella", "text": ""}
{"id": "960616", "revid": "1610933", "url": "https://it.wikipedia.org/wiki?curid=960616", "title": "Mangusta dalla punta nera", "text": ""}
{"id": "960617", "revid": "1610933", "url": "https://it.wikipedia.org/wiki?curid=960617", "title": "Mangusta dalla coda nera", "text": ""}
{"id": "960618", "revid": "1610933", "url": "https://it.wikipedia.org/wiki?curid=960618", "title": "Mangusta snella di Namaqua", "text": ""}
{"id": "960619", "revid": "1610933", "url": "https://it.wikipedia.org/wiki?curid=960619", "title": "Mangusta snella della Namibia", "text": ""}
{"id": "960620", "revid": "1610933", "url": "https://it.wikipedia.org/wiki?curid=960620", "title": "Mangusta nana etiopica", "text": ""}
{"id": "960621", "revid": "1610933", "url": "https://it.wikipedia.org/wiki?curid=960621", "title": "Mangusta nana del deserto", "text": ""}
{"id": "960623", "revid": "1610933", "url": "https://it.wikipedia.org/wiki?curid=960623", "title": "Mangusta nana somala", "text": ""}
{"id": "960624", "revid": "339392", "url": "https://it.wikipedia.org/wiki?curid=960624", "title": "Baldini Castoldi Dalai", "text": ""}
{"id": "960625", "revid": "1610933", "url": "https://it.wikipedia.org/wiki?curid=960625", "title": "Mangusta egiziana", "text": ""}
{"id": "960626", "revid": "1610933", "url": "https://it.wikipedia.org/wiki?curid=960626", "title": "Mangusta dal naso lungo", "text": ""}
{"id": "960627", "revid": "1610933", "url": "https://it.wikipedia.org/wiki?curid=960627", "title": "Mangusta dalla coda bianca", "text": ""}
{"id": "960628", "revid": "1610933", "url": "https://it.wikipedia.org/wiki?curid=960628", "title": "Mangusta liberiana", "text": ""}
{"id": "960629", "revid": "1610933", "url": "https://it.wikipedia.org/wiki?curid=960629", "title": "Mangusta gambiense", "text": ""}
{"id": "960630", "revid": "1610933", "url": "https://it.wikipedia.org/wiki?curid=960630", "title": "Iena macchiata", "text": ""}
{"id": "960631", "revid": "1610933", "url": "https://it.wikipedia.org/wiki?curid=960631", "title": "Iena ridens", "text": ""}
{"id": "960636", "revid": "330019", "url": "https://it.wikipedia.org/wiki?curid=960636", "title": "Ruperto di Salisburgo", "text": "Biografia.\nEra figlio di Chrodberto, cancelliere del re Clotario III, e Theodrade, dunque discendente dal casato dei Robertingi, di una nobile famiglia di conti che dominavano nella regione del medio e alto Reno, Ruperto ricevette a Worms una formazione monastica irlandese secondo la regola di San Colombano che incoraggiava la predicazione itinerante. In seguito venne nominato vescovo di Worms.\nIn seguito, come i suoi maestri irlandesi, si sent\u00ec spinto alla predicazione e alla testimonianza monastica itinerante e quindi colse l'occasione ed accett\u00f2 la richiesta del duca Teodone II di Baviera, lasci\u00f2 gli incarichi vescovili e part\u00ec per la Baviera attorno al 700. La sua opera di evangelizzazione lo spinse a Ratisbona (allora capitale della Baviera) e Lorch (Austria) ottenendo buoni risultati in tutta la Baviera. \nSuccessivamente, ottenuto il permesso e la protezione del duca Teodone II, fond\u00f2 dapprima una chiesa dedicata a san Pietro sul lago Waller a Seekirchen vicino all'odierna Salisburgo (allora sotto il ducato di Baviera) e poi un monastero la celebre abbazia di San Pietro nei pressi dell'antica citt\u00e0 romana di \"Juvavum\" sul fiume Salzach. Questo monastero, il pi\u00f9 antico di tutta l'area germanica, costitu\u00ec il nucleo intorno al quale egli rifond\u00f2 la citt\u00e0 di Salisburgo.\nNella costruzione del monastero Ruperto, che ne divenne il primo abate, venne affiancato da dodici compagni suoi conterranei, tra i quali Cunialdo e Gislero, che divennero poi santi. Non lontano dal monastero maschile sorse anche quello femminile, l'abbazia di Nonnberg, retto dalla badessa santa Erentrude, nipote di Ruperto. L'evangelizzazione prosegu\u00ec e fu proficua anche in Carinzia.\nRuperto mor\u00ec il 27 marzo 718, giorno di Pasqua, e il 27 marzo \u00e8 il giorno in cui viene celebrata la sua memoria liturgica. Il suo corpo si trova nel duomo di Salisburgo."}
{"id": "960638", "revid": "1543377", "url": "https://it.wikipedia.org/wiki?curid=960638", "title": "DJ Krush", "text": "Biografia.\nNei primi anni di vita lasci\u00f2 la scuola per unirsi alla yakuza, la celebre mafia giapponese (curioso parallelismo con il gangsta rap). Dopo che vide un dito tagliato (appartenente ad uno dei suoi migliori amici) sulla sua scrivania decise di interrompere per sempre i rapporti con la malavita. Dopo aver visto il film \"Wild Style\" nei primi anni ottanta, si innamor\u00f2 della cultura hip hop, compr\u00f2 dei giradischi e inizi\u00f2 ad imparare l'arte del turntablism. Nel 1987, insieme a Go (4) e Takayosi Murota, form\u00f2 il Krush Posse, che fece numerose comparse come gruppo nel 1992 e conquist\u00f2 popolarit\u00e0 diventando il primo DJ in Giappone ad esibirsi con musicisti dal vivo. Il suo album di debutto, \"Krush\", del 1994, fu seguito da altri otto. Lavora internazionalmente come produttore, re-mixer. Alcuni suoi lavori sono prodotti in collaborazione con DJ Shadow, altro pioniere del breakbeat e del trip hop."}
{"id": "960639", "revid": "1610933", "url": "https://it.wikipedia.org/wiki?curid=960639", "title": "Leopardo di Zanzibar", "text": ""}
{"id": "960641", "revid": "1610933", "url": "https://it.wikipedia.org/wiki?curid=960641", "title": "Leopardo berbero", "text": ""}
{"id": "960642", "revid": "1610933", "url": "https://it.wikipedia.org/wiki?curid=960642", "title": "Leopardo africano", "text": ""}
{"id": "960643", "revid": "14691", "url": "https://it.wikipedia.org/wiki?curid=960643", "title": "Osteolemo", "text": ""}
{"id": "960644", "revid": "14691", "url": "https://it.wikipedia.org/wiki?curid=960644", "title": "Coccodrillo nano", "text": ""}
{"id": "960645", "revid": "287204", "url": "https://it.wikipedia.org/wiki?curid=960645", "title": "Dicearchia", "text": ""}
{"id": "960647", "revid": "1610933", "url": "https://it.wikipedia.org/wiki?curid=960647", "title": "Sifaka di Coquerel", "text": ""}
{"id": "960648", "revid": "13833", "url": "https://it.wikipedia.org/wiki?curid=960648", "title": "Almanacco del Gotha", "text": ""}
{"id": "960649", "revid": "916580", "url": "https://it.wikipedia.org/wiki?curid=960649", "title": "Rombicubottaedro", "text": "In geometria solida il rombicubottaedro (o piccolo rombicubottaedro) \u00e8 uno dei tredici poliedri archimedei.\nHa 26 facce, di cui 18 quadrate e 8 triangolari, 48 spigoli e 24 vertici, in ciascuno dei quali concorrono tre facce quadrate e una triangolare.\nArea e volume.\nL'area \"A\" ed il volume \"V\" di un rombicubottaedro i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del rombicubottaedro \u00e8 l'icositetraedro deltoidale (o icositetraedro trapezoidale).\nSimmetrie.\nIl gruppo delle simmetrie del rombicubottaedro ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_3. Sono gli stessi gruppi di simmetria del cubo, dell'ottaedro e del cubottaedro.\nAltri solidi.\nIl rombicubottedro pu\u00f2 essere ottenuto per espansione, ovvero per allontanamento delle facce di un solido dal suo centro, del cubo o dell'ottaedro. Un altro modo per ottenere il rombicubottedro a partire dal cubo o dall'ottaedro \u00e8 quello di troncare al contempo tanto le cuspidi quanto gli spigoli del solido di partenza.\nLe otto facce triangolari e sei delle facce quadrate del rombocubottaedro giacciono dunque sui piani delle facce di un ottaedro e di un cubo, rispettivamente. Le rimanenti dodici facce quadrate giacciono sugli stessi piani delle facce di un dodecaedro rombico.\nIl rombicubottaedro viene talvolta impropriamente chiamato \"cubottaedro troncato\" o \"dodecaedro rombico troncato\", sebbene la troncatura dei 12 vertici del cubottaedro o dei 14 vertici del dodecaedro rombico dia in realt\u00e0 luogo a solidi con alcune facce rettangolari anzich\u00e9 quadrate. \nBicupola quadrata elongata.\nI 48 spigoli del rombicubottaedro formano, a gruppi di otto, 6 ottagoni che giacciono a coppie su piani paralleli. Tagliando il rombicubottaedro lungo due di questi piani si ottengono un prisma ottagonale e due copie identiche della cupola quadrata, un solido di Johnson. Poich\u00e9 le due cupole quadrate sono allineate in modo che ad ogni quadrato di una corrisponda un quadrato dell'altra e che ad ogni triangolo dell'una corrisponda un triangolo dell'altra, il rombicubottaedro pu\u00f2 anche essere chiamato \"ortobicupola quadrata elongata\". Allineando invece quadrati con triangoli e triangoli con quadrati si ottiene la \"girobicupola quadrata elongata\".\nTassellatura.\nIl rombicubottaedro pu\u00f2 tassellare lo spazio insieme ad altri poliedri; due possibili tassellazioni sono illustrate a fianco."}
{"id": "960657", "revid": "1610933", "url": "https://it.wikipedia.org/wiki?curid=960657", "title": "Scimmia di Barbaria", "text": ""}
{"id": "960677", "revid": "1610933", "url": "https://it.wikipedia.org/wiki?curid=960677", "title": "Babbuino verde", "text": ""}
{"id": "960678", "revid": "1776051", "url": "https://it.wikipedia.org/wiki?curid=960678", "title": "Trasporti in Ciad", "text": "Questa voce raccoglie le principali tipologie di trasporti in Ciad.\nTrasporti su rotaia.\nNon sono presenti ferrovie, reti metropolitane o tranviarie.\nTrasporti su strada.\nRete stradale.\nStrade pubbliche: in totale 33.400\u00a0km (dati 1999)\nReti filoviarie.\nAttualmente in Ciad non esistono filobus. \nAutolinee.\nNella capitale, N'Djamena, e in poche altre zone abitate del Ciad, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione pu\u00f2 contare su 2.000\u00a0km acque interne, navigabili completamente solo nella stagione delle piogge (dati 1996).\nTrasporti aerei.\nAeroporti.\nIn totale: 59 (dati 2003)\na) con piste di rullaggio pavimentate: 6\nb) con piste di rullaggio non pavimentate: 53"}
{"id": "960683", "revid": "1610933", "url": "https://it.wikipedia.org/wiki?curid=960683", "title": "Babbuino giallo", "text": ""}
{"id": "960684", "revid": "287204", "url": "https://it.wikipedia.org/wiki?curid=960684", "title": "Icositetraedro trapezoidale", "text": "In geometria solida licositetraedro trapezoidale (o icositetraedro deltoidale) \u00e8 uno dei tredici poliedri di Catalan, duale del rombicubottaedro.\nHa 24 facce a forme di aquilone, aventi due lati contigui che misurano formula_1 volte le lunghezza degli altri due.\nIl nome \"icositetraedro trapezoidale\" \u00e8 usato in modo improprio: le sue facce non sono trapezi, bens\u00ec aquiloni (o deltoidi).\nArea e volume.\nL'area \"A\" ed il volume \"V\" di un icositetraedro trapezoidale i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale dell'icositetraedro trapezoidale \u00e8 il rombicubottaedro, un poliedro archimedeo.\nSimmetrie.\nIl gruppo delle simmetrie dell'icositetraedro trapezoidale ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_4. Sono gli stessi gruppi di simmetria del cubo, dell'ottaedro e del rombicubottaedro.\nAltri solidi.\nOtto dei vertici dell'icositetraedro trapezoidale hanno valenza 3 e sono vertici di un cubo.\nI sei vertici di valenza 4 in cui concorrono solo spigoli lunghi sono vertici di un ottaedro.\nI rimanenti dodici vertici di valenza 4, in cui concorrono due spigoli corti e due spigoli lunghi alternati, sono vertici di un cubottaedro.\nI 24 spigoli lunghi dell'icositetraedro trapezoidale identificano, a gruppi di otto, 3 ottagoni regolari. Tagliando lungo il piano su cui giace uno di essi, l'icositetraedro deltoidale viene diviso a met\u00e0. Le due met\u00e0 possono essere ruotate di 45 gradi e nuovamente incollate, originando un altro solido, isomero dell'icositetraedro. Questo nuovo solido \u00e8 il duale della girobicupola quadrata elongata, che \u00e8 a propria volta isomero del rombicubottaedro."}
{"id": "960698", "revid": "188717", "url": "https://it.wikipedia.org/wiki?curid=960698", "title": "Icositetraedro trapezoidale isomero", "text": ""}
{"id": "960700", "revid": "287204", "url": "https://it.wikipedia.org/wiki?curid=960700", "title": "Jan Lukasiewicz", "text": ""}
{"id": "960702", "revid": "466539", "url": "https://it.wikipedia.org/wiki?curid=960702", "title": "Ampolle di Lorenzini", "text": "Le ampolle di Lorenzini sono speciali organi di senso posseduti dagli elasmobranchii (squali e razze) e da alcune specie di Condrostei e Dipnoi. Si trovano nella parte anteriore della testa e formano una rete di canali costituite da piccole sacche con celle piene di gel elettro-conduttivo da cui si dipartono dei piccoli tubi che si aprono sulla superficie della pelle mediante pori.\nAttraverso questi organi gli squali e le razze riescono ad individuare i campi elettromagnetici prodotti da eventuali prede. Pi\u00f9 specificamente riescono a rilevare la differenza di potenziale elettrico tra l'estremit\u00e0 del poro e la base delle cellule elettroricettive. La soglia di sensibilit\u00e0 di alcuni squali pu\u00f2 essere anche a solo 5 nV/cm. Attraverso le ampolle gli animali sono in grado di percepire il campo magnetico terrestre, sono quindi organi usati anche per l'orientamento.\nFurono scoperte e descritte da Stefano Lorenzini nel 1678."}
{"id": "960706", "revid": "1610933", "url": "https://it.wikipedia.org/wiki?curid=960706", "title": "Scimpanz\u00e9 pigmeo", "text": ""}
{"id": "960707", "revid": "1610933", "url": "https://it.wikipedia.org/wiki?curid=960707", "title": "Scimpanz\u00e9 nano", "text": ""}
{"id": "960708", "revid": "120589980", "url": "https://it.wikipedia.org/wiki?curid=960708", "title": "Manodopera", "text": "Il termine manodopera indica la forza lavorativa, prevalentemente manuale, adibita a un'attivit\u00e0 produttiva in modo pi\u00f9 o meno continuativo da parte di un datore di lavoro.\nPer estensione si pu\u00f2 parlare di manodopera per tutta la forza lavoro in generale, comprendendo anche gli addetti alle mansioni amministrative e impiegatizie. Sono sicuramente esclusi da tale definizione i dirigenti e i professionisti eventualmente operanti all'interno di un'impresa.\nSebbene per manodopera s'intenda definire coloro che sono addetti a un'attivit\u00e0 lavorativa, si pu\u00f2 comprendere in tale gruppo anche coloro che sono temporaneamente inoccupati, ma in attesa di essere assunti e impiegati."}
{"id": "960709", "revid": "86599", "url": "https://it.wikipedia.org/wiki?curid=960709", "title": "Cadiz", "text": ""}
{"id": "960711", "revid": "49022", "url": "https://it.wikipedia.org/wiki?curid=960711", "title": "Policrate di Samo", "text": ""}
{"id": "960713", "revid": "21079", "url": "https://it.wikipedia.org/wiki?curid=960713", "title": "Miriam Bartolini", "text": ""}
{"id": "960717", "revid": "277947", "url": "https://it.wikipedia.org/wiki?curid=960717", "title": "Ceramista", "text": "Il ceramista \u00e8 un artista o un addetto che produce ceramiche o le decora. Il lavoro di ceramista richiede abilit\u00e0 e maestria per seguire accuratamente ogni fase della produzione della ceramica ed ottenere i risultati desiderati nelle fasi di: formatura, essiccazione, prima cottura, decorazione, secondo fuoco.\nUn ceramista professionalmente completo \u00e8 in grado di seguire integralmente tutto il processo produttivo in relazione alla propria linea di produzione. Verosimilmente la professione del ceramista \u00e8 suddivisibile i tre categorie:\nDei produttori di semilavorati fanno parte i \"tornianti\", e tutti coloro che si occupano della produzione di biscotto, ossia di materiale in terracotta destinato a una seconda cottura.\nI produttori di terrecotte sono principalmente i \"figurinai\", ossia professionisti che producono pupi e scene in terracotta.\nI produttori di maiolica sono coloro che, partendo da un semilavorato o biscotto, si occupano della loro smaltatura e decorazione.\nTuttavia, \u00e8 possibile ricavare una quarta categoria di ceramisti, sono coloro che si occupano del \"terzo fuoco\", ma in genere sono gli stessi produttori di maiolica che praticano questa tecnica.\nTra i ceramisti pi\u00f9 importanti menzioniamo Jan Aalmis, dei Paesi Bassi, John Astbury e John Aynsley I in Inghilterra, Lucio Canoleio, Benedetto di Giorgio e Pietro Bertolini in Italia."}
{"id": "960719", "revid": "123287387", "url": "https://it.wikipedia.org/wiki?curid=960719", "title": "Pozzo Faceto", "text": "Pozzo Faceto \u00e8 una frazione di Fasano (BR), dal quale dista 9\u00a0km. Gli abitanti di Pozzo Faceto prendono come punto di riferimento la vicina Pezze di Greco.\nPrende il nome dall'omonimo santuario, dedicato alla Beata Vergine del pozzo, cos\u00ec chiamata perch\u00e9 il ritrovamento della sacra immagine avvenne proprio durante i lavori nel pozzo attualmente esistente all'ingresso del santuario: alcuni operai, durante lo scavo, si imbatterono in una specie di grotta, che aveva per sfondo un'immagine della Madonna (probabilmente un'antica cripta rupestre). Staccato il masso, lo portarono in superficie, adagiandolo sull'altare centrale del santuario."}
{"id": "960720", "revid": "1234826", "url": "https://it.wikipedia.org/wiki?curid=960720", "title": "Copertina", "text": "La copertina \u00e8 la parte esterna di un libro, di una rivista, di un quaderno, di un'agenda o di un disco, solitamente formata da carta o cartoncino pi\u00f9 spessi dei fogli interni, sulla quale sono stampati il titolo dell'opera, l'autore e altre informazioni importanti quali, ad esempio, la casa editrice, l'anno di pubblicazione e il codice ISBN.\nPoich\u00e9 si tratta dell'unica parte soggetta a contatto con l'esterno, normalmente la copertina dello stampato viene oggi plastificata per resistere maggiormente nel tempo e non danneggiarsi o scolorirsi.\nTalvolta la copertina \u00e8 protetta da una sovraccoperta, sulla quale vengono stampate illustrazioni e/o tutte le informazioni relative alla pubblicazione. In tal caso spesso le indicazioni stampate sulla coperta diminuiscono. Il retro della sovraccoperta \u00e8 sempre bianco, cio\u00e8 non \u00e8 mai stampato.\nNel linguaggio tipografico, le quattro pagine della copertina prendono i nomi di \"prima\", \"seconda\", \"terza\" e \"quarta di copertina\"; la prima e seconda pagina sono anche dette copertina anteriore, la terza e la quarta pagina copertina posteriore.\nLe ripiegature interne della copertina, quando essa \u00e8 ripiegata verso l'interno, e della sovraccoperta, che \u00e8 sempre ripiegata verso l'interno, sono chiamati risvolti (o alette). Nei risvolti si trovano spesso notizie sull'opera e sull'autore o su sue precedenti pubblicazioni e nel risvolto posteriore il prezzo di copertina. Nella copertina coi risvolti la seconda e terza di copertina sono sempre bianche, cedendo le proprie informazioni appunto ai risvolti.\nNei volumi cartonati o rilegati in tela, \u00e8 tradizione stampare il titolo della pubblicazione con impressione in oro (o doratura) sul dorso e sul piatto anteriore rigido e quindi rivestire la copertina vera e propria con una sovraccoperta stampata su carta.\nIn certi casi la copertina pu\u00f2 essere rivestita di cuoio, con assi in legno e bordure di metalli anche preziosi. Sono particolarmente pregiate le copertine (o coperte) dei volumi antichi, come gli incunaboli e le cinquecentine con legature alle armi (ad. es. aldine in legature dogali).\nSe la copertina \u00e8 stampata con la stessa carta usata per le pagine interne e quindi compresa nel conteggio delle pagine del menab\u00f2, allora si parla di stampato \"autocopertinato\"; questo pu\u00f2 accadere, ad esempio, in un opuscolo.\nFunzione.\nLa copertina ha nel campo dell'editoria una funzione fondamentale: ha lo scopo di catturare l'attenzione del potenziale lettore, suscitando curiosit\u00e0 o interesse, e di indirizzarlo a valutare l'acquisto di una determinata pubblicazione. Per questa ragione, nel corso del tempo, sono stati studiati vari stratagemmi comunicativi; la copertina pu\u00f2 essere variamente colorata o decorata con disegni, fotografie e figure per rendere pi\u00f9 attraente, gradevole o appariscente il tipo di stampato. Il suo impatto estetico inoltre dipende anche dal tipo di rilegatura utilizzata. La composizione grafica della copertina di un volume appartenente a una particolare collana tende a richiamare, nell'impostazione, nell'uso dei font e nella distribuzione del testo, gli altri volumi della serie.\nQuarta di copertina.\nLa quarta di copertina \u00e8 l'ultima faccia della copertina. Nelle riviste o altre pubblicazioni periodiche, viene usata sovente a scopo promozionale. Nei libri, invece, solitamente riporta notizie sull'opera e sull'autore, nonch\u00e9 il codice ISBN e il prezzo del volume (se non \u00e8 indicato nel risvolto posteriore di copertina o di sovraccoperta), il cosiddetto prezzo di copertina.\nA scopo promozionale, sulla quarta di copertina sono a volte riportati brevi giudizi sull'opera espressi da personalit\u00e0 famose oppure tratti da importanti pubblicazioni; questi elogi, in gergo, sono chiamati \"blurb\".\nDorso.\nLa copertina \u00e8 divisa a met\u00e0 dal dorso, striscia pi\u00f9 o meno sottile, che raccoglie i fascicoli del libro e sul quale sono apposti il titolo del libro e l'autore, in caratteri uguali o pi\u00f9 piccoli di quelli utilizzati in prima di copertina. A causa della limitata disponibilit\u00e0 di spazio, nel dorso non trova posto null'altro se non il nome o il logo dell'editore e il numero di serie del volume, se appartenente a una determinata collana.\nLe scritte sul dorso possono essere stampate sia in orizzontale (come sulla copertina, se lo spazio \u00e8 sufficiente) sia in verticale, indifferentemente dal basso verso l'alto o dall'alto verso il basso. Quest'ultima soluzione facilita la lettura del dorso qualora i volumi vengano appoggiati su un tavolo o messi sugli scaffali coricati con la prima di copertina verso l'alto."}
{"id": "960721", "revid": "1543377", "url": "https://it.wikipedia.org/wiki?curid=960721", "title": "Geati", "text": "I Geati erano una trib\u00f9 germanica del nord, una trib\u00f9 di Goti abitanti della G\u00f6taland (\"terra dei Geati\" o dei Goti, appunto) una regione della Svezia. Il nome \u00e8 sopravvissuto in alcuni toponimi svedesi, come V\u00e4sterg\u00f6tland e \u00d6sterg\u00f6tland, che significano rispettivamente \"terra occidentale dei Geati\" e \"terra orientale dei Geati\", dai cui termini derivano le parole Visigoti e Ostrogoti (anche se riferiti all'occidente e oriente d'Europa dove i Goti si erano stabiliti), o come quello della citt\u00e0 di G\u00f6teborg. Vengono nominati per la prima volta da Claudio Tolomeo nelle sue cronache, ma l'opera principale per cui sono ricordati \u00e8 il \"Beowulf\", in cui l'eroe viene detto appunto \"il Geata\". Sono spesso confusi con Gotlandi (o Gutar) e con i Goti, di cui condividono, oltre la radice del nome, anche l'origine svedese-germanica.\nPi\u00f9 probabilmente, dai Gutar/Gotlandi d'origine, la popolazione si distinse in Goti, coloro che emigrarono, e Geati, coloro che rimasero nella terra di G\u00f6taland.\nGiordane, storico bizantino di lingua latina del VI secolo, traccia nel \"De origine actibusque Getarum\" una storia dell'origine e delle emigrazioni gotiche attraverso l'Europa antica, offrendoci una versione dei fatti dettagliata e legata in modo preponderante ai Goti stanziati in Pannonia, ma difficilmente confermabile attraverso altre fonti.\nEtimolgia.\nL'etimologia del nome \"Geati\" (antico inglese \"Geatas\", da un protogermanico *\"Gautaz\", plurale *\"Gaut\u014dz\") \u00e8 simile, sebbene non identica, a quella di Goti e Gutar (*\"Gut\u00f4\", plurale *\"Gutaniz\"). I nomi derivano da diversi gradi di ablaut (o apofonia) della parola protogermanica *\"geutan\u0105\", che significa \"versare\". Secondo alcuni sono originati da heiti per \"uomini (della trib\u00f9)\", con il significato letterale \"coloro che versano il loro seme\". I nomi potrebbero anche alludere a corsi d'acqua nella terra in cui vivevano, ma questo non \u00e8 generalmente accettato come un caso, in parte perch\u00e9 ci\u00f2 significherebbe che la somiglianza dei nomi sarebbe essere una coincidenza.\nUna teoria pi\u00f9 specifica sulla parola \"Gautigoths\" \u00e8 che significhi i Goti che vivono vicino al fiume \"Gaut\", l'attuale G\u00f6ta \u00e4lv (antico norreno: \"Gautelfr\"). Potrebbe anche essere stata una fusione della parola \"Gauti\" con una glossa di \"Goti\". Nel XVII secolo il nome \"G\u00f6ta \u00e4lv\", 'Fiume dei Geati', sostitu\u00ec i precedenti nomi \"G\u00f6t\u00e4lven\" e \"Gautelfr\". L'etimologia della parola Gaut (come detto sopra) deriva dalla parola protogermanica *geutan, e il significato esteso di \"versare\" \u00e8 \"flusso, ruscello, cascata\", che potrebbe riferirsi alle cascate di Trollh\u00e4ttan o al fiume stesso.\nLa forma abbreviata di \"Gautigoths\" era il vecchio norreno \"Gautar\", che originariamente si riferiva solo agli abitanti di V\u00e4sterg\u00f6tland, o le parti occidentali dell'odierna G\u00f6taland, un significato che \u00e8 mantenuto in alcune saghe islandesi.\nStoria.\nStoria antica.\nLa prima menzione sopravvissuta dei Geati appare in Tolomeo (II secolo d.C.), che si riferisce a loro come \"Goutai\". Nel VI secolo, Giordane scrive dei \"Gautigoti\" e degli \"Ostrogoti\" (gli Ostrogoti di Scandza); e Procopio si riferisce a \"Gautoi\". Le saghe norrene li conoscono come \"Gautar\"; \"Beowulf\" e \"Widsith\" come \"G\u0113atas\". \"Beowulf\" e le saghe norrene nominano diversi re Geati, ma solo Hygelac trova conferma nel \"Liber Monstrorum\" dove \u00e8 indicato come \"Rex Getarum\" e in una copia della \"Historiae Francorum\" dove \u00e8 chiamato \"Rege Gotorum\". Queste fonti riguardano un'incursione in Frisia, nel 516 circa, descritta anche nel \"Beowulf\". C. 551, alcuni decenni dopo l'incursione di Hygelac, Giordane descrisse i Geati come una nazione \"audace e pronta a impegnarsi in guerra\".\nL'insediamento anglosassone della Gran Bretagna includeva molti popoli germanici del nord che furono perdenti nella brutale guerra tribale della Scandinavia. Gli Juti sconfitti, come Hengest e suo fratello Horsa, fuggirono nel Kent, mentre i Geati sconfitti dagli invasori svedesi si trasferirono nello Yorkshire dove fondarono il Gillingshire dai Tees, originariamente l'insediamento dei \"Geatling\". \u00c8 stato anche suggerito che l'Anglia orientale sia stata colonizzata dai Geati in questo momento, o da Wulfing che provenivano anche loro da G\u00f6taland, portando con s\u00e9 le tradizioni di Beowulf. Qualsiasi pace che alla fine si stabil\u00ec nella Scandinavia meridionale era molto probabilmente dovuta all'esaurimento, e un archeologo danese ha riassunto che a met\u00e0 del VI secolo, e dopo, la Scandinavia \"and\u00f2 all'inferno\". Le merci scandinave sembrano aver smesso di arrivare in Inghilterra, c. 550, suggerendo che il contatto era interrotto.\nCentralizzazione politica in Scandinavia.\nSecondo Procopio c'erano 13 \"nazioni molto numerose\" nella penisola scandinava nel VI secolo, il che \u00e8 supportato dalle recenti analisi archeologiche. Diversi studiosi considerano questo un numero ragionevole di regni indipendenti all'epoca, ciascuno composto da una o pi\u00f9 trib\u00f9, come riportato da Giordane. Tuttavia, nel 1350, questi 13 regni erano stati ridotti di numero a soli due, Norvegia e Svezia. Quindi i Geati erano una delle trib\u00f9 pi\u00f9 grandi,\nSia Procopio che Giordane menzionano i Geati, ma dopo di loro, le fonti straniere sulla Scandinavia sono scarse fino al IX secolo, quando le fonti anglosassoni e franche fanno luce sull'area. In questi, i Geati sono assenti, il che ha portato alcuni studiosi a concludere che non erano pi\u00f9 una nazione indipendente ed erano stati inglobati dagli Svedesi. Fonti scaldiche norvegesi e islandesi del X secolo indicano tuttavia che erano ancora politicamente indipendenti, a volte opponendosi ai re norvegesi. La loro assenza nelle fonti pi\u00f9 antiche \u00e8 stata invece suggerita per essere un popolo dell'entroterra.\nLa natura e i processi di come Geati e Sueoni (detti Svedesi nelle fonti coeve) arrivarono a formare un unico regno sono stati molto dibattuti tra gli studiosi svedesi. La scarsit\u00e0 e la talvolta dibattuta veridicit\u00e0 delle fonti ha lasciato molto spazio all'interpretazione. Le pi\u00f9 antiche fonti svedesi medievali presentano il regno svedese con differenze residue tra le province, nelle leggi, nei pesi e nelle misure. Alcuni studiosi hanno sostenuto che i Geati furono soggiogati dagli Sueoni e hanno suggerito varie date per un tale evento, dal VI al IX secolo. Altri hanno voluto vedere una fusione pi\u00f9 graduale e che i Geati furono lentamente inglobati nel pi\u00f9 potente regno di Svezia, e per molti aspetti mantennero la propria identit\u00e0 culturale durante il Medioevo. Altri ancora hanno messo l'accento su come siano stati i singoli governanti, non i gruppi etnici, a guidare il processo verso un regno unificato, e che il processo sia stato molto complicato.\nLe lettere papali degli anni '1080 definiscono i destinatari come \"\"re degli svedesi\" o \"re dei Geati occidentali\"\". In un'altra lettera papale del 1160, \u00e8 attestato per la prima volta il titolo rex Sweorum et Gothorum. I re svedesi iniziarono l'usanza di designarsi anche come re dei Geati dal 1270.\nLotte dinastiche e assimilazione con il popolo svedese.\nNell'XI secolo, la casata svedese dei Muns\u00f6 si estinse con la morte di Emund il Vecchio. Stenkil, un Geato, fu eletto re degli Sueoni e i Geati sarebbero stati influenti nella formazione della Svezia come regno cristiano. Tuttavia, questa elezione inaugur\u00f2 anche un lungo periodo di disordini civili tra cristiani e pagani e tra Geati e Sueoni. I Geati tendevano ad essere pi\u00f9 cristiani e gli Sueoni pi\u00f9 pagani, motivo per cui il re cristiano svedese Ingold il Vecchio fugg\u00ec a V\u00e4sterg\u00f6tland quando fu deposto a favore di Blot-Sven, un re pi\u00f9 favorevole al paganesimo norreno, negli anni '80. Inge riprender\u00e0 il trono e regner\u00e0 fino alla sua morte c. 1100.\nNel suo \"Gesta Danorum\" (libro 13), il cronista danese del XII secolo Saxo Grammaticus not\u00f2 che i Geati non avevano voce in capitolo nell'elezione del re, solo gli Svedesi. Quando la legge del Geato occidentale o la V\u00e4stg\u00f6talagen \u00e8 stata messa su carta, ha ricordato ai Geati che dovevano accettare l'elezione degli Svedesi: \"Sve\u00e6r egho konong at taka ok sva vr\u00e6k\u00e6\" che significa \"Sono gli Svedesi che hanno il diritto di scegliere [\" prendendo\"] e anche deponendo il re\" e poi cavalc\u00f2 Eriksgatan \"m\u00e6\u00fe gislum ofvan\" - \"con ostaggi dall'alto [il regno]\" attraverso S\u00f6dermanland, le province dei Geati e poi attraverso N\u00e4rke e V\u00e4stmanland per essere giudicato il re legittimo dai parlamentari delle loro rispettive cose. Uno di questi re svedesi era Ragnvald Knaph\u00f6vde, che nel 1125 cavalcava con il suo seguito per essere accettato come re dalle diverse province. Secondo il materiale allegato al pi\u00f9 antico manoscritto della legge V\u00e4stg\u00f6talagen, decise di non richiedere ostaggi poich\u00e9 disprezzava i Geati, e fu ucciso vicino a Falk\u00f6ping.\nIn una nuova legge generale della Svezia che fu emanata da Magnus Eriksson nel 1350, si affermava che dodici uomini di ogni provincia, scelti dai loro Thing, dovevano essere presenti alla Pietra di Mora quando veniva eletto un nuovo re.\nLa distinzione tra Svedesi e Geati dur\u00f2 durante il Medioevo, ma i Geati divennero sempre pi\u00f9 importanti per le pretese di grandezza nazionali svedesi a causa dell'antico legame dei Geati con i Goti. Sostenevano che poich\u00e9 i Goti e i Geati erano la stessa nazione e i Geati facevano parte del regno di Svezia, ci\u00f2 significava che gli Svedesi avevano sconfitto l'Impero Romano. La prima attestazione di questa affermazione viene dal Concilio di Basilea, 1434, durante il quale la delegazione svedese discusse con gli Spagnoli su chi tra loro fossero i veri Goti. Gli Spagnoli sostenevano che fosse meglio discendere dagli eroici Visigoti che da casalinghi. Questo movimento culturale, che non era limitato alla Svezia, si chiamava Goticismo o in svedese G\u00f6ticism, cio\u00e8 Geaticismo.\nDopo il XV secolo e l'Unione di Kalmar, gli Svedesi e i Geati sembrano aver iniziato a percepirsi come un'unica nazione, il che si riflette nell'evoluzione di \"svensk\" in un etnonimo comune. In origine era un aggettivo riferito a quelli appartenenti alla trib\u00f9 svedese, chiamati Svear in svedese. Gi\u00e0 nel IX secolo, \"svear\" era stato vago, riferendosi sia alla trib\u00f9 svedese che essendo un termine collettivo che includeva i Geati, e questo \u00e8 il caso dell'opera di Adamo di Brema in cui i Geati (Goti) appaiono sia come una nazione propria sia come parte dei \"Sueone\". Tuttavia, la fusione/assimilazione delle due nazioni ha richiesto molto tempo. All'inizio del XX secolo, Nordisk familjebok not\u00f2 che \"svensk\" aveva quasi sostituito \"svear\" come nome per il popolo svedese.\nAllo stesso tempo, gli antenati svedesi venivano spesso chiamati Geati, specialmente quando si doveva sottolineare il loro eroismo o il loro legame con i Goti. Questa pratica \u00e8 scomparsa nel corso del XIX secolo, quando i Vichinghi hanno gradualmente assunto il ruolo di antenati eroici.\nSociet\u00e0.\nI Geati erano tradizionalmente divisi in diversi piccoli regni, o distretti, che avevano le proprie Ting (assemblee popolari) e leggi. Il pi\u00f9 grande di questi distretti era V\u00e4sterg\u00f6tland (Geatland dell'Ovest), ed era a V\u00e4sterg\u00f6tland che si teneva ogni anno la Ting di tutti i Geati, nelle vicinanze di Skara. Nonostante il nome, la Ting era solo per gli abitanti di V\u00e4sterg\u00f6tland e Dalsland. L'equivalente in \u00d6sterg\u00f6tland era la Ting di Lionga.\nA differenza degli Svedesi, che usavano la divisione Centena, i Geati usavano \"h\u00e6rrad\" (o in moderno svedese \"h\u00e4rad\"), come i Norvegesi e i Danesi. Sorprendentemente, sarebbe stato il nome Geato a diventare il termine comune nel regno svedese. Ci\u00f2 \u00e8 probabilmente correlato al fatto che molti dei re svedesi medievali erano di estrazione geata e spesso risiedevano principalmente nel G\u00f6taland. Nel V\u00e4sterg\u00f6tland e nel Dalsland esisteva anche una divisione di livello superiore in cui uno o pi\u00f9 h\u00e6rrad costituivano un \"bo\" collegato a un \"kongsg\u00e5rd\" (una residenza, una tenuta o un terreno agricolo che \u00e8 appartenuto o appartiene ancora ai monarchi scandinavi o alle famiglie reali)."}
{"id": "960723", "revid": "765341", "url": "https://it.wikipedia.org/wiki?curid=960723", "title": "Dignit\u00e0", "text": "Con il termine dignit\u00e0, ci si riferisce al valore intrinseco dell'esistenza umana che ogni uomo, in quanto persona, \u00e8 consapevole di rappresentare nei propri principi morali, nella necessit\u00e0 di liberamente mantenerli per se stesso e per gli altri e di tutelarli nei confronti di chi non li rispetta.\nStoria del concetto.\nStoricamente, il tema della dignit\u00e0 \u00e8 stato approfondito dallo Stoicismo che, in virt\u00f9 della partecipazione del \"logos\" umano a quello divino, affermava l'identit\u00e0 delle virt\u00f9 negli uomini a prescindere dal ceto sociale e dal sesso di modo che ogni essere umano era libero di impegnarsi nella ricerca della saggezza che implicava l'indifferenza nei confronti del corpo e dei suoi dolori.\nIl cristianesimo ha ripreso la concezione stoica della dignit\u00e0 umana sostenendo che ogni uomo sia un riflesso dell'immagine di Dio. La questione sulla dignit\u00e0 dell'uomo \u00e8 stata poi approfondita durante il Rinascimento, quando la questione ha assunto caratteri polemici contro la dottrina della Chiesa, accusata di aver promosso la svalutazione del mondo terreno. Durante il rinascimento l'uomo venne considerato un essere dalla natura indeterminata, in grado di compiere in assoluta autonomia le proprie scelte di vita.\nLa dignit\u00e0 nelle sue prime concezioni non aveva niente a che vedere con il significato odierno essendo al contrario collegata all'esercizio di una carica pubblica: un significato aristocratico, elitario questo che permane nel termine di \"dignitario\" e che si oppone al senso democratico che caratterizza oggi questo termine\nCos\u00ec per Thomas Hobbes la dignit\u00e0 non \u00e8 un valore intrinseco dell'uomo ma solo il \u00abvalore pubblico\u00bb dell'uomo che gli viene attribuito dallo Stato\nCos\u00ec anche per Montesquieu la dignit\u00e0 denota la distinzione propria dell'aristocrazia e si oppone in questo senso all'uguaglianza. \u00c9mile Littr\u00e9 nel suo \"Dictionnaire de la langue fran\u00e7aise\" attribuisce come primo significato del termine \"dignit\u00e0\" quello di \u00abfunzione eminente nello Stato o nella Chiesa\u00bb e solo come quarto significato quello di \u00abrispetto che si deve a s\u00e9 stessi\u00bb\nNella filosofia morale di Kant la dignit\u00e0 viene riconosciuta a ogni uomo in quanto essere razionale e perci\u00f2 degno di essere considerato sempre come fine mai come mezzo:\nL'uomo cio\u00e8 deve avere la capacit\u00e0 di agire moralmente al di sopra delle determinazioni sensibili della sua volont\u00e0 che deve essere libera dalle inclinazioni del desiderio e della carnalit\u00e0. La dignit\u00e0 kantiana va oltre il rispetto della vita in quanto vita sensibile e sofferente: essa \u00e8 al contrario rispetto della libert\u00e0 umana, dell'uomo in quanto essere sovrasensibile.\nDignit\u00e0 e umanit\u00e0.\nDignit\u00e0 e umanit\u00e0 sono diventati, nell'evoluzione del pensiero, termini sovrapponibili, collegati alla libert\u00e0 dell'individuo di potersi esprimere senza vincoli di sorta. \nLa dignit\u00e0 \u00e8 quindi un concetto che rinvia all'idea che \u00abquelque chose est d\u00fb \u00e0 l'\u00eatre humain du fait qu'il est humain\u00bb (\"essa sia qualcosa che \u00e8 dovuta all'essere umano per il semplice fatto che egli \u00e8 umano\"): calata in ambito giuridico, tale concezione \u00e8 stata declinata da Hannah Arendt come il \"diritto ad avere diritti\".\nTutti gli uomini, senza distinzioni di et\u00e0, stato di salute, sesso, etnia, religione, grado d'istruzione, nazionalit\u00e0, cultura, impiego, opinione politica, condizione sociale, orientamento sessuale o identit\u00e0 di genere meritano un rispetto incondizionato, sul quale nessuna \"ragion di Stato\", nessun \"interesse superiore\", la \"Razza\", o la \"Societ\u00e0\", pu\u00f2 imporsi.\nSecondo papa Bergoglio, ogni uomo \u00e8 un fine in se stesso, possiede un valore non relativo all'oggetto che produce (com'\u00e8, per esempio, il prezzo di un oggetto), ma intrinseco al modo di produrlo con il lavoro con il quale si realizza:\nUgualmente si riconosce dignit\u00e0 alle alte cariche dello Stato, politiche od ecclesiastiche quando chi le ricopre agisca per il rispetto della dignit\u00e0 umana.\nL'Organizzazione mondiale della sanit\u00e0 estende in particolare la considerazione della dignit\u00e0 a quelle parti della popolazione quali gli anziani, affermando il diritto degli individui ad essere trattati con rispetto al di l\u00e0 dell'et\u00e0 o di eventuali condizioni di disabilit\u00e0. Nel quadro del superamento di una concezione solo formale del paradigma antidiscriminatorio, poi, il riferimento alla dignit\u00e0 umana compare nelle pi\u00f9 recenti sentenze delle Corti costituzionali di affermazione dei diritti umani: \"la rimozione di un ostacolo al libero svolgimento della personalit\u00e0 (il \u201cfull blossoming\u201d dell\u2019individuo come \u201cvery essence of dignity\u201d, par. 132 op. CJ)\" costituisce, per la Corte Suprema indiana, \"la garanzia dell\u2019effettivit\u00e0 della dignit\u00e0 attraverso la liberazione di capacit\u00e0\".\nDignit\u00e0 statica e dinamica.\nNell'opera di Marco Ruotolo viene contestata la concezione unitaria della dignit\u00e0 e si introduce la distinzione tra dignit\u00e0 statica e dignit\u00e0 dinamica intendendo per la prima una specie di acquisizione innata della dignit\u00e0 per il semplice fatto di esistere indipendentemente dal bene e dal male che l'individuo mette in atto. La dignit\u00e0 dinamica invece sarebbe il risultato delle azioni individuali tali che fanno perdere quella dignit\u00e0 che in seguito pu\u00f2 essere riacquistata."}
{"id": "960728", "revid": "547992", "url": "https://it.wikipedia.org/wiki?curid=960728", "title": "Erika Bernardi", "text": "Biografia.\nNata a Palmanova, nel 1976 si trasferisce a Roma, dove studia recitazione presso il \"Teatro dei Cocci\" e presso il \"Duse Studio\", diretto da Francesca De Sapio.\nHa fatto il suo debutto cinematografico a 22 anni con il film \"Tifosi\", regia di Neri Parenti. L'anno successivo partecipa a \"Il conte di Melissa\", diretto da Maurizio Anania, ed interpreta il ruolo di \"Claudia\" in \"Qui non \u00e8 il paradiso\", regia di Gianluca Maria Tavarelli; nel 2003 ha il ruolo di \"Sara\" in \"Andata e ritorno\", diretto da Alessandro Paci.\nDopo la partecipazione, nel 2001, al programma in onda su Canale 5, \"Italiani\", con Paolo Bonolis e Luca Laurenti, nel 2003 ritorna su Canale 5 come attrice in \"Elisa di Rivombrosa\", regia di Cinzia TH Torrini; successivamente partecipa al film tv \"Il mondo \u00e8 meraviglioso\" (2005) e alla miniserie tv \"Butta la luna\" (2006), entrambe dirette da Vittorio Sindoni e trasmesse da Rai Uno. Nel 2006 appare anche nella miniserie in due puntate, \"L'ultima frontiera\", regia di Franco Bernini."}
{"id": "960729", "revid": "1833487", "url": "https://it.wikipedia.org/wiki?curid=960729", "title": "Santa Maria di Pozzo Faceto", "text": " \nCon il titolo di Santa Maria di Pozzo Faceto o Beata Vergine del Pozzo si indica un'antica immagine di Maria che viene invocata come protettrice di Fasano (assieme a San Giovanni Battista).\nViene cos\u00ec chiamata perch\u00e9 il ritrovamento della \"sacra immagine\" avvenne durante i lavori di sistemazione di un pozzo: alcuni operai, durante lo scavo, si imbatterono in una specie di grotta che aveva per sfondo un'immagine della Madonna. Staccato il masso, lo portarono in superficie e lo custodirono costruendo in quello stesso luogo una cappella, il cui nucleo originario risale ai secoli XI-XII. L'icona \u00e8 ancora oggi visibile sull'altare maggiore del santuario; anche il pozzo dove avvenne il ritrovamento \u00e8 attualmente esistente e visibile all'interno del santuario, vicino all'ingresso.\nGli abitanti di Fasano elessero come propria patrona la Madonna di Pozzo Faceto nel 1784.\nQuesto santuario presenta una pianta a croce latina che si sviluppa longitudinalmente che abbinata a una facciata a capanna forma un'armonia unica nelle forme."}
{"id": "960731", "revid": "110897064", "url": "https://it.wikipedia.org/wiki?curid=960731", "title": "Fenomeno sociale", "text": "Il fenomeno sociale \u00e8 quel fatto, accadimento, fenomeno che incide su struttura e aspetti della societ\u00e0, potendone modificare le caratteristiche, rappresentando al contempo quei segnali studiati/analizzati dai sociologi per individuare tendenze ed operare a sua volta previsioni sulla societ\u00e0 stessa. Ad es. sono fenomeni sociali le migrazioni, le modificazioni delle abitudini familiari o di consumo, gli atteggiamenti verso i gruppi di potere, l'insorgenza di nuovi gruppi sociali ecc. "}
{"id": "960732", "revid": "486946", "url": "https://it.wikipedia.org/wiki?curid=960732", "title": "Impero Sokoto", "text": ""}
{"id": "960734", "revid": "118332352", "url": "https://it.wikipedia.org/wiki?curid=960734", "title": "Sarracenia", "text": "Sarracenia \u00e8 un genere di piante carnivore della famiglia delle Sarraceniaceae, diffuso in Nord America.\nDescrizione.\nLe piante del genere \"Sarracenia\" sono erbacee e perenni, dotate di rizomi.\nLe foglie sono di forma tubulare organizzate in rosette basali.\nSi sono evolute in una sorta di imbuto in grado di intrappolare insetti. Le foglie producono, inoltre, enzimi per digerire le prede. Gli insetti sono attratti sia da una secrezione nettarina sia da una combinazione di colori e profumi.\nLa trappola consiste in un tubo verticale (ascidio) la cui sommit\u00e0 \u00e8 parzialmente coperta da un opercolo. L'estremit\u00e0 anteriore dell'ascidio \u00e8 detta peristoma.\nL'interno dell'ascidio pu\u00f2 essere suddiviso, a seconda delle specie, in 3-5 zone distinte: la zona 1 \u00e8 l'opercolo, la zona 2 \u00e8 il peristoma, le zone 3 e 4 (che in alcune specie sono unificate) e la zona 5 (presente soltanto in \"S. purpurea\") contengono strutture specializzate per la cattura delle prede e la digestione. Ciascuna di queste zone ha specifiche funzioni, con corrispondenti caratteristiche morfofisiologiche.\nDistribuzione e habitat.\nLa maggior parte delle specie del genere \"Sarracenia\" ha un areale ristretto alla costa sud-orientale degli Stati Uniti; solo l'areale della \"S. purpurea\" si estende a nord sino alla zona dei Grandi Laghi ed nel sudest del Canada.Al di fuori del suo territorio di origine \"S. purpurea\" \u00e8 stata introdotta in alcuni paesi europei, ove si \u00e8 naturalizzata. Tra questi la Svizzera, ove esiste una popolazione, nel massiccio alpino del Giura, nota da oltre un secolo, in Irlanda, Gran Bretagna e Germania.\nCome altre piante carnivore vivono in ambienti umidi, con un basso pH (tra 3 e 4,5), i cui nutrienti, in particolare i nitrati, sono continuamente dilavati dalle acque o resi indisponibili dal basso valore del pH. Le \"Sarracenie\" necessitano di integrare il loro apporto di nitrati mediante la cattura di prede e hanno un vantaggio competitivo rispetto alle altre piante dalle sostanze che ricavano dalle loro prede animali.\nTassonomia.\nIl genere \"Sarracenia\" appartiene alla famiglia delle Sarraceniaceae, a cui appartengono anche i generi \"Darlingtonia\" e \"Heliamphora\". Il Sistema Cronquist assegna questa famiglia all'ordine Nepenthales, assieme alle Nepenthaceae e alle Droseraceae. La classificazione APG, invece, assegna le Sarraceniaceae all'ordine delle Ericales mentre colloca Nepenthaceae e Droseraceae nell'ordine delle Caryophyllales.\nIl genere comprende le seguenti specie:\nSono inoltre noti i seguenti ibridi:"}
{"id": "960765", "revid": "123627209", "url": "https://it.wikipedia.org/wiki?curid=960765", "title": "Finn Harps Football Club", "text": "Il Finn Harps Football Club (in gaelico: \"Cumann Peile Chl\u00e1irsigh na Finne\") \u00e8 una societ\u00e0 calcistica irlandese con sede nella citt\u00e0 di Ballybofey, iscritta alla Football League of Ireland. \nA distanza di due anni dall\u2019ultima volta, nel 2019 il club torna a militare nella massima divisione irlandese grazie al doppio successo nel playoff contro il Limerick.\nLa squadra, fondata nel 1954, ha sede nel piccolo villaggio di Ballybofey, ed \u00e8 l'unica professionistica della propria contea, il Donegal.\nIl club prende il nome dal fiume Finn, che scorre presso Ballybofey, e dal tradizionale simbolo irlandese, l'arpa, da cui deriva anche il soprannome \u201cHarps\u201d. I colori societari sono il bianco ed il blu.\nLe partite casalinghe vengono giocate in tenuta azzurra allo stadio Finn Park.\nStoria.\nFinn Harps \u00e8 stato fondato nel 1954 come un club junior. Il nome del club deriva dal fiume che attraversa Ballybofey (Finn) e un simbolo tradizionale irlandese, l'arpa. Il club trionfa nella Coppa Junior FAI 1968, successo che ha permesso loro di competere l\u2019anno seguente nella Coppa Intermedio FAI. Dopo essere stati eliminati da quella competizione, i direttori del club, Fran Fields e Patsy McGowan hanno deciso di iscriversi alla League of Ireland. Il club \u00e8 stato ammesso, quindi, nel maggio 1969 e ha giocato la sua prima partita contro lo Shamrock Rovers il 17 agosto 1969, perdendo tuttavia per 10-2. Dopo le preoccupazioni iniziali, il club divenne una forza considerevole durante gli anni '70.\nIl Finn Harps ha vinto il suo primo trofeo, la Dublin City Cup, nel 1971-72, grazie ai gol di Brendan Bradley. Due anni dopo, il club trionfa nella Coppa FAI battendo in finale il St. Patrick's Athletic con le reti di Brendan Bradley e Charlie Ferry. Il Finn Harps si \u00e8 qualificato per le competizioni europee in quattro occasioni negli anni '70: sono apparsi in Coppa UEFA tre volte contro l'Aberdeen, il Derby County e l'Everton dopo aver concluso al secondo posto in campionato, e una volta nella Coppa delle Coppe europee, dove hanno incontrato i vincitori della Coppa turca, il Bursaspor. Il club \u00e8 stato, in seguito, vice-campione delle finali della League of Ireland Cup del 1974 e del 1975, rispettivamente con Waterford e Bohemians. Durante gli anni '70, il club non ha mai terminato nella met\u00e0 inferiore della classifica ed \u00e8 stato ampiamente rispettato per il loro stile di gioco attraente e aggressivo.\nGli anni '80 hanno visto un graduale declino del club: dopo una semifinale persa della FAI Cup nel 1981 e una sconfitta in finale della EMFA della League of Ireland League Division, nel 1985 il club \u00e8 stato retrocesso nella neonata First Division. Le stagioni 1993-94, 1994-95 e 1995-96 vengono chiuse in zona playoff, raggiunti solo in due occasioni, anche se battuti in entrambe le occasioni: una volta dal Cobh Ramblers e una volta dall\u2019Athlone Town. Il club ottiene una promozione alla fine della stagione 1995-96, mettendo fine ad una serie di 11 stagioni consecutive nella seconda divisione.\nNel 1998-99, il Finn Harps concluse quarto nella Premier Division; un punto dietro allo Shelbourne mancando l'Europa. Dopo varie crisi finanziarie, allenatori vacanti e cattivi rapporti tra societ\u00e0 e tifoseria, il club retrocede dopo 5 stagioni.\nLa prima stagione in League of Ireland First Division ha visto il club finire secondo dietro al Drogheda United e sono stati sconfitti ai calci di rigore dal Longford Town nei play-off per la promozione, mentre la stagione successiva viene conclusa al terzo posto con l\u2019ennesima sconfitta al play-off contro il Galway United. Tra i favoriti per il titolo 2003, il club ha fatto una buona partenza, ma nella seconda met\u00e0 del campionato il rendimento \u00e8 calato, scendendo di posizioni in classifica (decisivi sono stati la sconfitta casalinga contro i rivali nordoccidentali dello Sligo Rovers ed il pareggio contro la capolista Dublin City in una partita annunciata come partita da non perdere); nonostante abbia perso solo due partite per tutta la stagione, i nove pareggi pesano molto in chiave classifica. La stagione seguente comincia nel migliore dei modi, con addirittura 6 vittorie consecutive (si tratta di un record nel calcio irlandese di allora), ma nelle ultime 4 giornate il Finn Harps si divora tutto il vantaggio che aveva sulla seconda e con la sconfitta sul campo del Bray Wanderers assegna il titolo al Dublin City, dovendosi accontentare di un altro playoff, perso in seguito contro il Derry City.\nLa stagione 2004 \u00e8 caratterizzata dai molteplici cambi di panchina; nonostante ci\u00f2 il club trionfa in League of Ireland First Division e torna in massima divisione. Qui, per\u00f2, il Finn Harps staziona nelle ultime posizioni della classifica e torna in seconda divisione solo dopo una stagione. La stagione 2006 vede il club affrontare una grave crisi finanziaria, risolta limitando lo staff e la rosa della squadra. Tuttavia, dopo un pessimo inizio, il club ottiene una lunga striscia positiva di risultati e si piazza al secondo posto in classifica, ottenendo un posto per i playoff: qui batte il Dundalk in semifinale, per poi avere la meglio sul Waterford con un complessivo finale di 6-3.\nLa stagione 2008, in seguito alle svendite dei talenti del club per il risanamento dei debiti, vede una rosa completamente non idonea per il massimo campionato: 16 giovani giocatori, nella seconda met\u00e0 del campionato, preferirono impegnarsi pi\u00f9 nello studio che nella carriera calcistica, influenzando negativamente il rendimento della squadra che termin\u00f3 all\u2019ultimo posto, retrocedendo nuovamente.\nIl 6 novembre 2015, dopo 7 stagioni, gli Harps si assicurano la promozione in League of Ireland battendo il Limerick FC nel playoff con un complessivo di 2-1. L\u2019avventura nella massima divisione dura due stagioni ed al termine del 2017 avviene l\u2019ennesima retrocessione della sua storia. Il campionato 2018 viene concluso al terzo posto con conseguente spareggio contro il Limerick FC: come tre anni fa, anche questa doppia sfida viene vinta dal Finn Harps, questa volta con due successi in entrambi i match (1-0 e 2-0). Nel 2019 giunge nona e penultima ma non retrocede. Nel 2020 giunge invece ottava, un solo punto sopra il nono posto.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "960892", "revid": "76963", "url": "https://it.wikipedia.org/wiki?curid=960892", "title": "Cylk Cozart", "text": "Biografia.\nFiglio di una nativa americana e di un africano, fu un eccellente giocatore di pallacanestro, carriera che venne bloccata da un grave infortunio durante le selezioni estive della NBA.\nSpost\u00f2 il suo interesse al mondo dello spettacolo, debuttando come modello. Le sue molteplici passioni, ed il suo coinvolgimento per i temi sociali dei bambini poveri del mondo, lo indussero a cimentarsi nel ruolo di attore, per ottenere una maggiore visibilit\u00e0 nei confronti del pubblico. \nA seguito del grande successo ottenuto in alcune serie televisive nel suo paese, inizi\u00f2 ad interpretare ruoli di prima importanza al cinema, come in \"Chi non salta bianco \u00e8\" del 1992."}
{"id": "960954", "revid": "486946", "url": "https://it.wikipedia.org/wiki?curid=960954", "title": "Petrolio grezzo", "text": ""}
{"id": "960975", "revid": "767487", "url": "https://it.wikipedia.org/wiki?curid=960975", "title": "Kubok Prem'er-Liga", "text": "La Coppa del campionato russo o Coppa della prima divisione russa (rus. \u041a\u0443\u0431\u043e\u043a \u041f\u0440\u0435\u043c\u044c\u0435\u0440-\u041b\u0438\u0433\u0438 \"Kubok Prem'er-Liga\") era una competizione calcistica organizzata dalla Federazione calcistica della Russia e riservata a squadre della massima divisione nazionale. Non deve essere confusa con la Coppa di Russia.\nStoria.\nLa formula, ad eliminazione diretta, prevedeva la partecipazione di 16 squadre della prima serie russa, le quali si scontravano in partite di andata e ritorno, compresa la finale. I vincitori del trofeo non ottenevano particolari bonus quali la qualificazione alla Coppa UEFA, e le gare erano disputate nei giorni riservati alle partite della Nazionale russa. Furono questi due fattori a dissuadere le squadre dallo schierare le loro migliori formazioni. Cos\u00ec, con compagini piene di riserve o giovani del vivaio, la competizione non benefici\u00f2 di grande popolarit\u00e0 e fu abolita nel 2003 dopo la prima e unica edizione.\nNell'unica edizione della manifestazione a vincere fu lo , che in finale sconfisse il con un punteggio complessivo di 5-2.\nRisultati.\nOttavi.\nLe gare di andata furono disputate il 29 marzo 2003, quelle di ritorno l'1 e il 2 aprile.\nQuarti.\nLe gare di andata furono disputate tra il 28 e il 30 aprile 2003, quelle di ritorno l'1 e il 2 aprile.\nSemifinali.\nLe gare di andata furono disputate il 20 agosto 2003, quelle di ritorno il 5 settembre."}
{"id": "960993", "revid": "643662", "url": "https://it.wikipedia.org/wiki?curid=960993", "title": "Coppa della Russian Premier League", "text": ""}
{"id": "961008", "revid": "310175", "url": "https://it.wikipedia.org/wiki?curid=961008", "title": "Memoria ausiliaria", "text": ""}
{"id": "961037", "revid": "123218509", "url": "https://it.wikipedia.org/wiki?curid=961037", "title": "Adyton", "text": "L'adyton (in greco antico \u03c4\u1f78 \u1f04\u03b4\u03c5\u03c4\u03bf\u03bd, letteralmente \u00ab luogo in cui non \u00e8 possibile entrare \u00bb) era, nell'architettura dei templi greci e romani, uno spazio riservato agli officianti del culto per funzioni specifiche, per lo pi\u00f9 religiose. In et\u00e0 arcaica l'adyton era diffuso nelle aree sacre di tipo santuario per lo svolgimento dei culti misterici. In genere, la statua della divinit\u00e0 era collocata nella cella (\"n\u00e0os\") - la principale camera interna di un tempio greco -, ma, in taluni casi, poteva trovarsi invece nell'adyton.\nDi norma, questa sala era situata posteriormente al \"naos\", pi\u00f9 spesso senza una rigida separazione da quest'ultimo, ma incassata al suo interno; pi\u00f9 di rado, invece, come nel caso della sala in cui riceveva la Pizia dell'oracolo di Delfi, l'adyton poteva essere una camera sotterranea (definibile pi\u00f9 propriamente come una cripta) o, al contrario, sopraelevata su un podio."}
{"id": "961068", "revid": "161374", "url": "https://it.wikipedia.org/wiki?curid=961068", "title": "Lo strano caso del dottor Jekyll e mr. Hyde", "text": ""}
{"id": "961159", "revid": "1488558", "url": "https://it.wikipedia.org/wiki?curid=961159", "title": "Robin Hobb", "text": "Nata nel 1952 in California, \u00e8 autrice principalmente di romanzi fantasy, nonostante abbia pubblicato diverse storie di fantascienza. Dal 1983 al 1992 ha pubblicato col nome di Megan Lindholm opere che si rifanno al fantasy contemporaneo, mentre quelli pubblicati come Robin Hobb sono caratterizzati da uno stile epico-medievale che porta il racconto su un piano pi\u00f9 reale. Vive a Tacoma (Washington).\nOpere.\nI sei ducati.\nTrilogia dei Lungavista.\nLa prima trilogia ambientata nel regno dei Sei Ducati tratta della vita di FitzChevalier Lungavista, bastardo reale che viene addestrato dal Re come Assassino di corte e della sua missione al fianco del principe e Re-in-attesa Veritas per contrastare la minaccia dei Pirati delle Navi Rosse.\nI mercanti di Borgomago.\nLa trilogia dei mercanti di Borgomago, nella traduzione in italiano, \u00e8 stata spezzata in pi\u00f9 parti.\nNon lontano dai Sei Ducati sorge la citt\u00e0 di Borgomago, grande centro di scambi commerciali e patria di una nobilt\u00e0 mercantile famosa per le navi viventi, rari vascelli ricavati da un legno magico, in grado di sviluppare una forma di autoconsapevolezza. Un sanguinoso conflitto si acuisce con l'avvento del Capitano Kennit che si proclama re dei Pirati: la Satrapia di Jamaillia sostenuta dagli spietati guerrieri di Chalced vuole porre fine a questo affronto e annichilire ogni forma di libert\u00e0 a Borgomago. Ma dalle profondit\u00e0 delle Giungle della Pioggia si riveleranno segreti che daranno un nuovo potere ai vascelli viventi di Borgomago, che sembrano connessi all'estinta stirpe dei draghi.\nTrilogia dell'Uomo Ambrato.\nIl ritorno di FitzChevalier Lungavista. Richiamato a corte dal suo mentore, Umbra Stella d'Autunno, per trarre in salvo il principe Devoto deve fronteggiare una nuova minaccia, i \"Pezzati\", possessori della magia dello Spirito e pronti a tutto per rivendicare il potere. Nel frattempo, in qualit\u00e0 di \"Catalizzatore\", dovr\u00e0 cambiare il corso degli eventi come predetto dal Profeta Bianco.\nCronache delle Giungle della Pioggia.\nIl destino della covata dei draghi nati deformi nelle Giungle della Pioggia sembra segnato da quando il drago Tintaglia li ha abbandonati. Decisi a riconquistare ad ogni costo lo splendore di un tempo, i draghi, scortati ognuno da un proprio custode, risalgono il fiume delle Giungle della Pioggia alla ricerca della favolosa citt\u00e0 di Kelsingra.\nTrilogia di Fitz e del Matto.\nComincia dieci anni dopo gli eventi narrati nella \"Trilogia dell'uomo ambrato\", ed \u00e8 contemporanea alle \"Cronache delle Giungle della pioggia.\""}
{"id": "961190", "revid": "585241", "url": "https://it.wikipedia.org/wiki?curid=961190", "title": "Lingua grika", "text": ""}
{"id": "961224", "revid": "2056951", "url": "https://it.wikipedia.org/wiki?curid=961224", "title": "Gran Premio Miguel Indurain", "text": "La Gran Premio Miguel Indurain \u00e8 una corsa in linea maschile di ciclismo su strada, che si svolge nella regione della Navarra, in Spagna, ogni anno nel mese di aprile, intitolata al campione navarro Miguel Indurain. Dal 2005 fa parte del calendario dell'UCI Europe Tour, classe 1.1.\nStoria.\nLa sua prima edizione risale al 1951 organizzato dal Club Ciclista Estella.\nLa corsa ha assunto la denominazione attuale soltanto nel 1999 in onore del campione navarro. In precedenza dal 1955 al 1976 ha alternato pi\u00f9 volte il nome.\nDal 2005 fa parte del calendario dell'UCI Europe Tour, categoria 1.1. Dal 2007 \u00e8 categorizzato come 1.HC (livello massimo del circuito europeo), nel 2013 \u00e8 tornato categoria 1.1.\nAlbo d'oro.\n\"Aggiornato all'edizione 2021.\""}
{"id": "961230", "revid": "767487", "url": "https://it.wikipedia.org/wiki?curid=961230", "title": "Peter Turrini", "text": "Vicino a Thomas Bernhard e al teatro di critica sociale tedesco, nelle sue opere si rileva un profondo rimprovero alla societ\u00e0 austriaca, incapace di risolvere i forti contrasti e le ambiguit\u00e0 sollevati dalla caduta del muro di Berlino. Nelle sue opere descrive con tagliente ironia i diversi strati della societ\u00e0 viennese, mettendo a nudo la sottile ipocrisia di un sistema degradato e degradante. Un teatro di denuncia che ha il suo apice in \"Caccia ai topi\" (1971) che Turrini ambienta in una discarica. La prima versione di \"Josef und Maria\" \u00e8 del 1980 (\"Giuseppe e Maria\", trad. it. di Michele Cometa, :duepunti edizioni, Palermo 2005): rivisitato pi\u00f9 volte, il dramma ha ottenuto una grossa attenzione da parte del pubblico di lingua tedesca e numerose messe in scena."}
{"id": "961248", "revid": "155634", "url": "https://it.wikipedia.org/wiki?curid=961248", "title": "Santa Maria di Galeria", "text": "Santa Maria di Galeria \u00e8 la quarantanovesima zona di Roma nell'Agro Romano, indicata con Z. XLIX.\nIl toponimo indica anche una frazione di Roma Capitale e la zona urbanistica 19H del Municipio Roma XIV.\nGeografia fisica.\nTerritorio.\nSi trova nell'area nord-ovest di Roma, a ridosso del confine con i comuni di Fiumicino e Anguillara Sabazia.\nLa zona confina:\nStoria.\nNei pressi del vecchio borgo di Santa Maria di Galeria, vicino al fiume Arrone, si trovano le rovine della antica citt\u00e0 di Galeria Antica.\nQuesta si form\u00f2 in epoca etrusca, trovando il suo massimo sviluppo nel periodo che va dal medioevo fino al XVII secolo, quando la popolazione cominci\u00f2 a trasferirsi nel vicino casale Celsano (\"Celisanum\") e nel borgo di Cesano, fino a svuotarla completamente verso il XIX secolo.\nA ridosso del casale Celsano vi \u00e8 la chiesa di Santa Maria in Celsano che, tramite un accordo definito con Bolla del 30 novembre 1860 del Cardinale Mario Mattei con la Compagnia di Ges\u00f9, venne eretta a parrocchia e rinominata in Santa Maria di Galeria.\nL'8 ottobre 1951 fu siglato un accordo tra lo Stato italiano e la Santa Sede per l'assegnazione di una vasta area (424 ettari), nel territorio di Santa Maria di Galeria, per la costruzione di un nuovo Centro Trasmittente per la Radio Vaticana. I lavori cominciarono nel 1954 e il centro fu inaugurato il 27 ottobre 1957 da papa Pio XII.\nL'area di Santa Maria di Galeria, ampia quasi dieci volte il territorio dello Stato della Citt\u00e0 del Vaticano, gode del privilegio dell'extraterritorialit\u00e0 a favore della Santa Sede.\n Per\u00f2, il diritto a giudicare su un determinato reato, o addirittura delitto, che ivi avvenisse, resta alla magistratura italiana. Proprio la stessa situazione che esiste, in tutto il mondo, per le ambasciate di Paesi stranieri nelle capitali delle varie Nazioni.\nIl caso elettrosmog.\nDal luglio 2000 \u00e8 stata istituita una Commissione bilaterale tra l'Italia e la Santa Sede per la soluzione dei problemi legati all'intensit\u00e0 delle emissioni elettromagnetiche della stazione radio.\nIl 4 giugno del 2007 la Corte d'appello di Roma ha assolto i due imputati, padre Pasquale Borgomeo, dimessosi da direttore generale di Radio Vaticana l'11 novembre 2005 e il cardinale Roberto Tucci, all'epoca presidente della Radio, dall'accusa di \"getto pericoloso di cose\".\nIn seguito al ricorso presentato dalla Procura di Roma, da alcune associazioni ambientaliste e dalle famiglie di Santa Maria di Galeria interessate dalle emissioni, il 13 maggio 2008 la Cassazione ha la sentenza di assoluzione dei due imputati.\nIl 14 novembre 2010 si \u00e8 concluso l'incidente probatorio richiesto nel 2006 dalla Procura della Repubblica di Roma nell'ambito del procedimento penale nei confronti dei responsabili della Radio Vaticana. I risultati indicano una associazione \u00abcoerente, importante e significativa\u00bb di rischio di morte per leucemia o di rischio di ammalarsi di leucemia, linfoma e mieloma per lunga esposizione residenziale ai ripetitori dell'emittente della Santa Sede fino a 12 chilometri di distanza da questa. L'accertamento \u00e8 stato condotto da Andrea Micheli, dell'Istituto Nazionale dei Tumori di Milano. Responsabile dell'inchiesta \u00e8 il pm Stefano Pesci.\nCultura.\nCinema.\nPer la totale assenza di costruzioni moderne il borgo di Santa Maria di Galeria \u00e8 stato scelto talvolta come set cinematografico per film storici: ad esempio sono state girate qui alcune scene de \"Il pap\u00e0 di Giovanna\" (2008), regia di Pupi Avati e la fiction \"Niente di personale\" (2010), sceneggiato da Carlo Lucarelli e diretto da Ivano De Matteo (della serie \"Crimini\" su Rai 2). In un casolare del borgo, inoltre, sono state girate alcune scene interne del film horror \"Suspiria\" di Dario Argento.\nGaleria Vecchia nelle vicinanze \u00e8 una citt\u00e0 fantasma anch'essa visitata in passato dai registi, e oggi riconosciuta come monumento naturale dalla rete Natura 2000, seppure si trovi in stato di degrado per problemi di attribuzione dei lavori di ripristino.\nMusica.\nNel borgo \u00e8 stato girato parte del video \"Behind the wheel\" dei Depeche Mode diretto da Anton Corbijn nell'anno 1987.\nGeografia antropica.\nUrbanistica.\nNel territorio di Santa Maria di Galeria si estendono l'omonima zona urbanistica 19H, la zona 18E Casalotti di Boccea e le aree urbane di Tragliatella Campitello e Fosso Pietroso.\nSuddivisioni storiche.\nDel territorio di Santa Maria di Galeria fa parte la frazione omonima."}
{"id": "961418", "revid": "154212", "url": "https://it.wikipedia.org/wiki?curid=961418", "title": "Ispano-filippini", "text": ""}
{"id": "961420", "revid": "125675204", "url": "https://it.wikipedia.org/wiki?curid=961420", "title": "Duomo di Spira", "text": "La cattedrale dei Santi Maria e Stefano (in tedesco: \"Domkirche St. Maria und St. Stephan\" o \"Kaiserdom zu Speyer\") \u00e8 il principale luogo di culto cattolico della citt\u00e0 di Spira, in Germania, chiesa madre dell'omonima diocesi.\n\u00c8 una delle storiche cattedrali imperiali e rappresenta un capolavoro del Romanico renano.\nL'edificio, costruito in arenaria rossa, \u00e8 il simbolo pi\u00f9 conosciuto della citt\u00e0, visibile per chilometri tutt'intorno ad essa.\nNel 1925 \u00e8 stata insignita del titolo di Basilica minore.\nStoria.\nEdificio ottoniano.\nCostruita fra il 1030 e il 1061 su ordine dell'imperatore Corrado II, che l'aveva scelta come luogo per la sua sepoltura, in essa vennero poste le spoglie di altri 8 imperatori e regnanti tedeschi, oltre che di alcune delle loro consorti e di alcuni vescovi. Come altre cattedrali costruite su ordine dell'imperatore in quel periodo (per esempio quelle di Worms o di Magonza) venne chiamata Kaiserdom, cio\u00e8 \"Cattedrale imperiale\".\nLa cosiddetta \"Spira I\" era all'epoca uno dei migliori esempi di architettura ottoniana, con dimensioni monumentali, una complessa articolazione del presbiterio, una cripta molto ampia e la particolare scansione delle pareti della navata con la particolarit\u00e0 di altissime semicolonne che raggiungevano quasi il soffitto (allora coperto in maniera piana, senza le volte) con un'alta galleria di arcate cieche che incorniciavano le finestre. Un motivo simile (semicolonne appoggiate a pilastri) si trovava anche nella cripta.\nEdificio romanico-renano.\nAppena vent'anni dopo la conclusione dei lavori, nel 1080, l'imperatore Enrico IV decise di ingrandirla, affidandone la direzione dei lavori ad Ottone di Bamberga. Gran parte dell'edificio venne demolito, le fondamenta vennero rinforzate fino ad una profondit\u00e0 di otto metri. Solo i piani inferiori e la cripta della chiesa precedente sono rimasti intatti. La navata venne elevata di cinque metri e il soffitto ligneo, piatto, venne sostituito con volte a crociera. La nuova opera ricalc\u00f2 le dimensioni monumentali della precedente chiesa ed alcuni elementi, amplificandone per\u00f2 l'impatto. Le pareti della navata vennero decorate non solo da semicolonne, ma da un triplo strato di pilastri e semicolonne, con ciascun livello destinato a concludersi in un elemento architettonico nella parte superiore:\nSi venivano cos\u00ec a generare pilastri a fascio tipici dell'architettura romanica e ampliamenti ripresi nei successivi sviluppi gotici.\nEventi successivi.\nLa cattedrale di Spira ha una storia piuttosto turbolenta, culminata nel 1689 quando venne data alle fiamme dai soldati di Luigi XIV. Restaurata fra il 1772 e il 1784, anni in cui vennero anche ricostruiti il vestibolo e la facciata; fu nuovamente profanata dalle truppe francesi nel 1794. Negli anni compresi fra il 1846 e il 1853 venne restaurata ancora una volta, con l'aggiunta di affreschi sulle pareti interne a spese del re Ludovico I di Baviera.\nL'ultima ricostruzione, dopo i gravi danni del secondo conflitto mondiale, si \u00e8 conclusa nel 1957. L'edificio attuale corrisponde fedelmente a quello originale dell'XI secolo.\nNella cattedrale sono poste le tombe di alcuni sovrani germanici. Originariamente esse erano situate nella navata centrale, di fronte all'altare, ma nel corso dei secoli la loro precisa ubicazione and\u00f2 perduta. Durante una grande campagna di scavi archeologici agli inizi del XX secolo esse vennero riscoperte e aperte. Parte del contenuto, come per esempio i vestiti, possono essere visti nel vicino museo del Palatinato, mentre le bare, dopo essere state restaurate, vennero poste nella nuova cripta che si trova sotto l'altare maggiore, aperta al pubblico nel 1906.\nNel 1981 la cattedrale di Spira \u00e8 stata inserita nell'elenco dei Patrimoni dell'umanit\u00e0 dell'UNESCO.\nDescrizione.\nArchitettura.\nLa cattedrale ha conservato lo stile originale con cui venne costruita, facendone uno dei principali esempi di architettura romanica giunti fino a noi. Una sua caratteristica \u00e8 costituita dal deambulatorio del matroneo ad archetti sorretti da colonne e posto in alto vicino al tetto, che gira intorno a tutto l'esterno dell'edificio. Inoltre esternamente le pareti sono movimentate da lesene e archetti ciechi. Ai quattro angoli si trovano altrettante torri.\nDi seguito le principali misure della cattedrale:\nEsterno.\nLa chiesa \u00e8 priva di una vera e propria facciata, essendo il corpo delle tre navate \u00e8 preceduto dal tipico \"westwerk\". Esso \u00e8 costituito da tre campate, ognuna abbinata ad uno dei tre portali del tempio ed \u00e8 possibile suddividerlo in tre piani sovrapposti:\nL'attuale \"corpo occidentale\" costituito da facciata, tiburio ottagonale e due slanciati campanili gemelli, vennero costruiti in stile neoromanico tra il 1854 e il 1858 dall'architetto Heinrich H\u00fcbsch.\nAltres\u00ec degna di nota \u00e8 la parte absidale della cattedrale di Spira. Essa \u00e8 composta dal coro a pianta quadrangolare e coperto da tetto a spioventi, da due campanili coperti da guglie che si trovano ai suoi lati e, logicamente, dalla grande abside semicircolare. Essa \u00e8 decorata, nella parte superiore, subito sotto il tetto, da una galleria di archetti a tutto sesto sorretti da esili, ma robuste, colonnine con capitelli romanici.\nInterno.\nL'aula della chiesa \u00e8 preceduta dal portico del \"westwerk\" e si accede alle tre navate tramite i tre grandi portali che danno su di esso.\nNavate e cappelle.\nL'aula della cattedrale di Spira \u00e8 suddivisa in tre navate da una serie di pilastri con semicolonne addossate. La navata centrale, alta 33 metri, appare molto luminosa grazie alle grandi monofore delle pareti laterali e piuttosto slanciata grazie alla mancanza di matroneo o del triforio. Lungo le pareti, al disotto delle grandi monofore, vi sono 24 affreschi raffiguranti \"Storie della vita di Maria\", opere in stile Nazareno realizzate da Johann Schraudolph nell'Ottocento. In realt\u00e0, nel progetto originario, le pareti della chiesa dovevano essere completamente spoglie ma, quando negli anni '60 del Novecento sono stati rimossi tutti i dipinti ottocenteschi, si decise di lasciar stare gli affreschi della navata centraler poich\u00e9 consoni all'ambiente.\nLe due cappelle principali della chiesa sono costituite dalla \"Doppelkapelle\", Cappella Doppia. Costruita a partire dal 1050, si compone di due vani sovrapposti con pianta quadrata divisa in tre navate da quattro colonne romaniche dai capitelli finemente scolpiti. Sono comunicanti con l'apertura ottagonale della campata centrale del soffitto divisorio. La \"Unterkappelle\" (Cappella Inferiore), al piano terra, \u00e8 dedicata a Sant'Emmerano ed utilizzata come battistero; la \"Oberkapelle\" (Cappella Superiore), coperta da volte a crociera, \u00e8 dedicata a Santa Caterina e vi si espongono le reliquie, fra le quali quelle di San Pirmino. \nTransetto e presbiterio.\nCome in gran parte delle grandi chiese coeve, anche la cattedrale di Spira presenta il transetto. Quest'ultimo, di notevoli dimensioni, \u00e8 dotato di due cappelle semicircolari (una per braccio) sulle pareti di fronte in fondo alle navate laterali, di cui una \u00e8 dedicata a Sant'Afra, e di due piccole cappelle rettangolari prive di altari in corrispondenza delle due bifore che si trovano sulle pareti fondali dei due bracci, ognuna chiusa da una bifora sorretta da una colonna.\nNella crociera, all'intersezione fra la navata centrale, il transetto e l'abside, vi erge una cupola ottagonale coperta da semplice volta a ombrello in cui si aprono delle monofore con arco a tutto sesto.\nIl \"presbiterio\" si sviluppa all'interno dell'abside, attraversa la crociera, e termina con le ultime due campate della navata centrale. Si presenta diviso in due livelli:\nCripta.\nLa cripta della cattedrale di Spira si articola al disotto del transetto e dell'abside della chiesa. Essa ha una pianta molto particolare: \u00e8, infatti, composta da un ambiente centrale quadrato con quattro colonne al centro (al disotto della crociera, analogo alle cappelle di Santa Carina e di Sant'Emmeram) affiancato da due ambienti minori divisi ognuno in tre navate da colonne in cui si trovano le sepolture di alcuni re di Germania (al disotto dei due bracci del transetto) ed un ambiente fondale, che occupa completamente l'area sotto l'abside della chiesa. Ed \u00e8 proprio in questo ambiente che si trovano due elementi molto importanti della chiesa: l'antico fonte battesimale - datato 1100 - ed il grazioso crocifisso ligneo di et\u00e0 romanica, composto dalle tre figure di Ges\u00f9 in Croce, della Madonna e di San Giovanni Evangelista.\nPantheon Imperiale.\nI re e gli imperatori i cui resti si trovano nella cripta della Cattedrale di Spira sono:\nOrgani a canne.\nSull'ampia cantoria in controfacciata, si trova l'organo maggiore della cattedrale, costruito fra il 2010 e il 2011 dall'organaro Ernst Seifert. Lo strumento, a trasmissione mista (meccanica per i manuali e la pedaliera, elettrica per i registri) ha quattro tastiere di 58 note ciascuna ed una pedaliera di 32. L'organo, che ha 87 registri per un totale di 5496 canne, \u00e8 stato progettato dal punto di vista estetico dall'architetto tedesco Gottfried B\u00f6hm ed \u00e8 privo di cassa.\nSotto la penultima arcata fra navata centrale e navata laterale sinistra, si trova l'organo del coro. Questo strumento, costruito nel 2008 da Ernst Seifert, \u00e8 a trasmissione mista (meccanica e digitale). L'organo racchiude dentro di s\u00e9 due strumenti separati, ma comandati dalla stessa consolle:"}
{"id": "961427", "revid": "1226", "url": "https://it.wikipedia.org/wiki?curid=961427", "title": "Energia orgonica", "text": ""}
{"id": "961500", "revid": "1873140", "url": "https://it.wikipedia.org/wiki?curid=961500", "title": "Nastro d'argento al miglior regista esordiente", "text": "Il Nastro d'argento al miglior regista esordiente \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1974.\nQuattro vincitori di questo premio hanno successivamente ricevuto anche il premio maggiore come regista del miglior film: Maurizio Nichetti, Giuseppe Tornatore, Paolo Virz\u00ec e Paolo Sorrentino. Nichetti \u00e8 quello che l'ha ricevuto a maggior distanza di tempo, ben diciassette anni, Sorrentino quello che l'ha ricevuto pi\u00f9 rapidamente, dopo sette anni.\nAlbo d'oro.\nI vincitori sono indicati in grassetto, a seguire gli altri candidati."}
{"id": "961516", "revid": "287204", "url": "https://it.wikipedia.org/wiki?curid=961516", "title": "Football Club Tiraspol", "text": "L'FC Tiraspol, noto in precedenza come Constructorul-93 Cioburciu, era una societ\u00e0 calcistica moldava con sede nella citt\u00e0 di Tiraspol, capitale della Transnistria.\nFondato nel 1993, ha vinto un campionato e tre coppe. Nella stagione 2012-2013 milita nella Divizia Na\u021bional\u0103. Al termine della stagione 2014-2015 ne \u00e8 stato annunciato lo scioglimento.\nStoria.\nIl club fu fondato a Chi\u0219in\u0103u nel 1993 con il nome di \"Constructorul Chi\u0219in\u0103u\". Disputa il campionato di Divizia A fino al 1994-1995 quando viene promosso nella massima serie. Nella prima stagione della Divizia Na\u1e6dional\u0103 arriva terzo e vince la Cupa Moldovei. L'anno successivo conquista lo scudetto e fino alla fine degli anni novanta si rileva essere una delle migliori squadre moldave vincendo un'altra coppa nel 1999-2000. Nel 2000 la squadra viene squalificata per un anno dalle competizioni europee a seguito di numerose violazioni delle norme di sicurezza in occasione di un incontro con il CSKA Sofia\nNel 2001 si trasferisce dalla capitale a Cioburciu e cambia nome in \"Constructorul-93 Cioburciu\". Alla fine della stagione 2001-2002, terminata al quarto posto, a causa della morte del principale finanziatore la squadra si trasferisce a Tiraspol assumendo il nome attuale. Nella citt\u00e0 della Transnistria il FC Tiraspol \u00e8 alle prese con la pi\u00f9 forte squadra del periodo, lo Sheriff. Il miglior risultato del decennio \u00e8 il terzo posto nel 2005-2006 al quale seguono diversi campionati terminati nella parte bassa della classifica. Nel 2012-2013 eguaglia la sua miglior prestazione in campionato e vince la sua terza cupa moldovei.\nAl termine della stagione 2014-2015 ne \u00e8 stato annunciato lo scioglimento.\nIncontri internazionali.\nL'esordio in campo internazionale avviene nella Coppa delle Coppe 1996-1997, giocata grazie al successo nella coppa nazionale l'anno precedente. Nel turno preliminare sconfigge gli israeliani del Hapoel Rishon LeZion grazie alla regola del gol fuori casa ma interrompe il cammino il turno successivo, battuto in entrambi gli incontri dal Galatasaray.\nLa vittoria del campionato permette al club di esordire in Champions League nel 1997-1998 dove per\u00f2 non supera il turno preliminare, eliminato dai bielorussi del FC Slavia Mozyr dopo aver pareggiato l'incontro di andata in casa. Anche gli anni successivi partecipa alle coppe europee non superando mai il turno. Nella Coppa UEFA 2000-2001 perde 8-0 in Bulgaria contro il CSKA Sofia e viene squalificato per gravi problemi di sicurezza. Disputa ancora la Coppa UEFA 2004-2005 (eliminato al secondo turno dopo aver battuto gli armeni del FC Shirak) e due edizioni della Coppa Intertoto, nel 2006 e nel 2008.\nRosa 2014-2015.\n\"Rosa aggiornata il 28 agosto 2014.\"\nNomi ufficiali.\nNella sua storia il club ha assunto i seguenti nomi ufficiali:\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStadio.\nIl club disputava i suoi incontri casalinghi nello Stadionul municipal, impianto dotato di 9.030 posti"}
{"id": "961537", "revid": "1003477", "url": "https://it.wikipedia.org/wiki?curid=961537", "title": "Waremme", "text": "Waremme (in vallone \"Wareme\", in olandese Borgworm, in italiano \"Voromia\") \u00e8 una citt\u00e0 francofona del Belgio situata nella Regione Vallone, nella provincia di Liegi.\nAl 1\u00ba gennaio 2012 a Waremme vivono abitanti stanziati su una superficie di , cio\u00e8 453 abitanti per km\u00b2. Waremme \u00e8 capoluogo (\"chef-lieu\") dell'arrondissement omonimo ed il centro principale dell'Hesbaye, la regione agricola nella quale \u00e8 situata.\nL'attuale entit\u00e0 amministrativa \u00e8 stata creata dalla fusione, nel 1977, dei comuni di Waremme, Bettincourt (Bettenhoven in olandese), Bleret, Bovenistier, Grand-Axhe, Petit-Axhe, Langremange e Oleye.\nWaremme \u00e8 attraversata dal fiume Geer e si trova nella regione agricola della Hesbaye; le culture che vanno per la maggiore sono i cereali e le barbabietole da zucchero. Inoltre nella regione vi \u00e8 una florida industria agro-alimentare: basti pensare che la superficie agricola occupa il 70% della superficie totale del comune.\nLa cittadina di Waremme rappresenta un polo scolare per tutta la regione (ci sono circa studenti che vi si recano ogni giorno), oltre che un polo amministrativo, culturale e sportivo.\nSul territorio del comune di Waremme si trova una piccola riserva naturale, situata tra la zona industriale ed il villaggio di Bleret."}
{"id": "961539", "revid": "1226", "url": "https://it.wikipedia.org/wiki?curid=961539", "title": "Radiazione nucleare", "text": ""}
{"id": "961560", "revid": "1762097", "url": "https://it.wikipedia.org/wiki?curid=961560", "title": "Serena Bonanno", "text": "Biografia.\nNata a Roma dove ha studiato pianoforte e canto presso il \"Conservatorio di Santa Cecilia\", dopo l'esordio nel cinema con una piccola parte nel film \"L'odore della notte\" (1998), regia di Claudio Caligari, \u00e8 protagonista del film \"Boom\" (1999), diretto da Andrea Zaccariello.\nIn seguito lavora in varie produzioni televisive, iniziando con la miniserie \"Valeria medico legale\" (2000), diretta da Gianfranco Lazotti.\nPoi recita nella serie tv di Canale 5, \"Distretto di polizia\" (2000), con il ruolo di \"Nina Moretti\". Tra il 2001 e il 2003 interpreta il ruolo di \"Elena Novelli\" nella soap opera \"CentoVetrine\", vincendo nel 2002 la \"Telegrolla d'oro\".\nDopo un periodo di lontananza dagli schermi, nel 2006 ritorna in TV con l'episodio \"Giudizio universale\" di \"Don Matteo 5\" e con la serie \"Codice rosso\", regia di Riccardo Mosca e Monica Vullo. Tra il 2006 e il 2007 appare su Canale 5 nella serie \"Nati ieri\", interrotta per gli ascolti non ritenuti buoni e poi trasmessa da Rete 4.\nNel 2007 \u00e8 nel cast della miniserie \"Provaci ancora prof 2\", diretta da Rossella Izzo e trasmessa da Rai Uno, e nell'episodio \"Delitto sul mare\" de \"Il giudice Mastrangelo 2\", regia di Enrico Oldoini, in onda su Canale 5.\nNel 2010 gira il cortometraggio \"La voce sola\" con Elena Sofia Ricci e Luigi Diberti, realizza un cameo nel film \"Cacao\" di Luca Rea e prende parte al secondo episodio della terza serie di \"Rex\", \"Centauri\", nel ruolo di Fabiola Benvenuti (l'episodio \u00e8 andato in onda il 14 giugno 2011 su Rai uno).\nIl 2011 inizia sotto il segno del cinema, dal 4 marzo \u00e8 nelle sale con il film \"Una cella in due\" con Enzo Salvi e Maurizio Battista. \u00c8 in tv con il quinto episodio della serie \"Un passo dal cielo\", \"Il capriolo avvelenato\", al fianco di Terence Hill.\nPrende parte al sesto episodio della fiction \"Fratelli detective\" trasmesso il 20 giugno 2011 su Canale 5.\nNel 2018 annuncia il ritiro dalle scene."}
{"id": "961611", "revid": "1459570", "url": "https://it.wikipedia.org/wiki?curid=961611", "title": "Ingresso in politica di Silvio Berlusconi", "text": "L'ingresso in politica di Silvio Berlusconi, noto anche come \u00abdiscesa in campo\u00bb, avvenne il 26 gennaio 1994 e fu reso noto attraverso un messaggio televisivo preregistrato dello stesso Berlusconi, della durata di 9 minuti, inviato a tutti i telegiornali delle reti televisive nazionali. Tuttavia, Berlusconi lavorava a questo passo fin dall'estate del 1992 ed era parte del dibattito politico fin dal luglio del 1993.\nAd appena due mesi dall'annuncio, alla guida di Forza Italia, Berlusconi vinse le elezioni politiche del 27 e 28 marzo. L'espressione \"discesa in campo\" \u00e8 una esplicita metafora calcistica, come \"entrare in campo\" ed \"entrata in campo\" ; il nome stesso \"Forza Italia\" riprende esplicitamente lo slogan dei mondiali del 1982, vinti effettivamente dalla nazionale italiana.\nLe motivazioni di questa scelta, la tipologia di campagna elettorale e le ragioni di questa fulminea vittoria sono in Italia motivo di ampio dibattito politico fin dagli inizi.\nE' generalmente ritenuto come il punto di inizio della Seconda Repubblica italiana.\nLa discesa.\nLe divisioni all'interno del gruppo Berlusconi.\nGli uomini vicini a Silvio Berlusconi apparvero divisi intorno all'opportunit\u00e0 dell'ingresso in politica dello stesso. Esisteva un gruppo di personalit\u00e0, capeggiate da Fedele Confalonieri e Gianni Letta, cui si affiancavano anche Indro Montanelli (direttore del \"Giornale\", di propriet\u00e0 di Berlusconi), Federico Orlando, Maurizio Costanzo, definiti \u00abcolombe\u00bb, che sostenevano l'infelicit\u00e0 della scelta di intraprendere la strada della politica. Un secondo gruppo di persone, i cosiddetti \u00abfalchi\u00bb, Marcello Dell'Utri, Cesare Previti ed Ennio Doris, sostenevano la necessit\u00e0 di un impegno politico in prima persona del Cavaliere. Altri, come Adriano Galliani e Carlo Bernasconi, mantenevano una posizione defilata.\nPrevale la posizione interventista.\nBerlusconi permase a lungo in una condizione di profonda incertezza sul da farsi. Il timore di Berlusconi riguardava le possibili accuse relative al conflitto di interessi, che i nemici politici avrebbero potuto intentargli nel momento in cui avesse scelto la via della politica. In un'intervista al \"Corriere della Sera\" del 12 aprile 1996, Ezio Cartotto, giornalista, dipendente di Publitalia '80 e persona vicina al Cavaliere, rifer\u00ec una confidenza di Berlusconi, il quale, durante un incontro a cui erano presenti il segretario del PSI Bettino Craxi e lo stesso Cartotto, si sfog\u00f2 dicendo: \u00abChe cosa devo fare? A volte mi capita perfino di mettermi a piangere quando sono sotto la doccia...?\u00bb. Durante quella stessa riunione Craxi appogger\u00e0 l'idea della fondazione di un nuovo partito da parte di Berlusconi, consigliandogli di scegliere un apparentamento con la Lega Nord di Umberto Bossi e con l'MSI di Gianfranco Fini.\nStoria dell'ascesa.\nIn occasione del referendum sul sistema elettorale maggioritario al Senato, sostenuto dalla maggioranza dell'opinione pubblica, Berlusconi fu per mantenere il sistema proporzionale, cos\u00ec come Bettino Craxi.\nNonostante la sua vicinanza al leader socialista, artefice di numerosi interventi legislativi che aiutarono massivamente il consolidamento del proprio network televisivo quale principale, e, per lungo periodo, unico concorrente privato alla tv pubblica, Silvio Berlusconi per lunghi anni non si impegn\u00f2 mai direttamente in politica, spingendosi a questo passo soprattutto per la paventata ascesa al potere del blocco dei Progressisti, che aveva inserito apertamente nei suoi programmi il ridimensionamento del potere mediatico berlusconiano, nell'ottica di una pi\u00f9 equa ripartizione delle limitate risorse televisive.\nDurante l'estate 1993 Berlusconi cominci\u00f2 a mettere pressione sulla direzione del \"Giornale\" tramite il condirettore Federico Orlando, pretendendo una linea editoriale aggressiva e filoleghista (prendendo come modello \"L'Indipendente\") e critica nei confronti dei magistrati di Mani pulite. Il 3 luglio, durante una riunione ad Arcore, lo stesso Cavaliere dichiar\u00f2: \u00abSiamo perseguitati dai giudici. [...] Il Gruppo funziona ed \u00e8 criminale volerlo pregiudicare con un attacco politico\u00bb. Il 12 luglio invi\u00f2 un fax al \"Giornale\" intimando di \u00absparare a zero sul pool\u00bb. Montanelli e Orlando si rifiutarono e lo cestinarono. Il condirettore defin\u00ec quel fax \u00abun vero e proprio \"corpus juris\" alternativo a quello degli inquirenti\u00bb, accusati \u00abdi metodica violazione della procedura e della sostanza, dei diritti e delle garanzie\u00bb.\nIn autunno, dopo una presa di posizione a favore di Gianfranco Fini, candidato alla carica di sindaco di Roma, e dopo aver invano tentato di persuadere esponenti politici del centro quali Mariotto Segni e Mino Martinazzoli a formare una coalizione moderata per contrastare lo schieramento progressista, Berlusconi decise di scendere direttamente in prima persona nell'arena politica italiana.\nDurante le riunioni settimanali tenute ad Arcore annunci\u00f2 che i giornali e le televisioni del gruppo Fininvest avrebbero dovuto fare la loro parte, con ogni direttore che \u00abnella sua autonomia, deve suonare una stessa musica\u00bb: l'unica voce contraria fu quella del \"Giornale\" tramite il direttore e il suo vice (entrambi si dimetteranno l'11 gennaio 1994).\nDall'esperienza dei club dell'Associazione Nazionale Forza Italia, guidati da Giuliano Urbani e dalla diretta discesa in campo di funzionari delle sue imprese, soprattutto di Publitalia '80, importante concessionaria di pubblicit\u00e0, nacque cos\u00ec il nuovo movimento politico Forza Italia, su schemi pi\u00f9 simili ai partiti americani che non a quelli italiani.\nLa creazione di Forza Italia ebbe un notevole impatto sulla scena politica italiana.\nCon un partito nato ufficialmente solo due mesi prima delle elezioni politiche del 1994, Berlusconi aveva il dichiarato progetto politico di attirare l'elettorato italiano di centro e centrodestra \u2013 rimasto senza rappresentanza dopo il dissolvimento dei partiti colpiti dagli scandali di Tangentopoli, in seguito ai quali l'indignazione elettorale aveva decretato la fine e la successiva frantumazione della Democrazia Cristiana, principale partito di centro della politica italiana \u2013 oltre che la parte pi\u00f9 moderata dei socialisti, cio\u00e8 la coalizione di governo degli ultimi anni (pentapartito), i cosiddetti \u00abmoderati\u00bb. La scena politica italiana \u00e8 in fermento: nonostante alcuni analisti considerino tardiva l'entrata in scena di Berlusconi (a soli due mesi dalle elezioni), egli riesce a sfruttare con successo la propria immagine di uomo nuovo, ottenendo la vittoria alle elezioni politiche del 1994.\nIl dibattito sulle ragioni.\nSi apr\u00ec subito un dibattito sulle ragioni della scelta di Berlusconi che vede contrapporsi sostanzialmente due posizioni, imperniate sulle condizioni economiche e giudiziarie dell'imprenditore milanese: Berlusconi e i suoi sostenitori affermano che la sua enorme ricchezza era ed \u00e8 una garanzia di onest\u00e0, in quanto egli non avrebbe nessun interesse ad utilizzare la politica per arricchirsi ulteriormente, e affermano inoltre che i processi intentati contro di lui siano iniziati solo dopo il suo ingresso in politica, frutto di un complotto dei suoi oppositori che avrebbero cercato di eliminarlo tramite delle persecuzioni giudiziarie. Berlusconi ha inoltre spesso ricordato, sin dall'annuncio del suo ingresso in politica il 26 gennaio 1994 e durante tutta la sua carriera politica, che il motivo principale del suo ingresso in politica era motivato dalla volont\u00e0 di scongiurare il \u00abpericolo comunista\u00bb, rappresentato, a suo parere, dalla prospettiva di una vittoria dello schieramento di centrosinistra:\nLa scelta di Berlusconi, insomma, sarebbe stata dettata dall'amor di patria e da senso di responsabilit\u00e0: il tentativo politico di Forza Italia \u00e8 teso a fornire allo Stato l'esperienza di uomini concreti, ricchi dell'esperienza maturata nel mondo dell'impresa ed estranei al passato dei partiti politici, spazzato via dalle inchieste.\nSecondo gli oppositori di Berlusconi, la \u00abdiscesa in campo\u00bb era invece una scelta dettata dalla convenienza personale (finalizzata a salvare le proprie aziende dal fallimento e se stesso dal carcere). Enzo Biagi e Indro Montanelli testimoniano di avere udito affermazioni in tal senso, dallo stesso Berlusconi, fin dal 1993 (\u00abSe non vado in politica, mi mandano in galera e mi fanno fallire\u00bb).\nL'ex democristiano Ezio Cartotto, che ha partecipato alla fondazione di Forza Italia, nel libro da lui dedicato al racconto degli inizi del nuovo partito, riferisce che Bettino Craxi ebbe un ruolo importante nel consigliare e spingere Berlusconi alla scelta di candidarsi e fondare un nuovo partito.\nAspetti imprenditoriali.\nBerlusconi, acclamato dai suoi sostenitori, si propone come imprenditore capace (portando, a testimonianza di questo, il successo delle proprie aziende), uomo in grado di riformare e ammodernare lo Stato, rendendo pi\u00f9 efficiente, veloce e meno costosa la pubblica amministrazione (tramite la sua sburocratizzazione, riorganizzazione e informatizzazione). Ambizioso proposito di Forza Italia \u00e8 anche quello di un forte ridimensionamento della disoccupazione: furono promessi da Berlusconi un milione di posti di lavoro.\nAlcuni stretti collaboratori di Berlusconi, in alcuni casi, hanno per\u00f2 affermato come sia stata la situazione di difficolt\u00e0 in cui versava la Fininvest nei primi anni novanta uno dei motivi della scesa in campo; ad esempio, Marcello Dell'Utri:\nI principali manager del gruppo mal sopportavano la presenza di Tat\u00f2, in quanto la sua figura era stata imposta dalle banche in qualit\u00e0 di commissario del gruppo. Questa nomina, annunciata a sorpresa da Berlusconi in una cena domenicale nell'ottobre del 1993, risult\u00f2 alquanto sgradita in quanto annunciava il capolinea di una gestione che aveva portato il gruppo a un risultato operativo che pareggiava a malapena gli interessi sul debito da pagare alle banche. Pezzi importanti del gruppo Fininvest erano praticamente ipotecati: Cariplo, Comit, Banca di Roma, Banca Nazionale del Lavoro, Montepaschi, a garanzia di un eventuale indebitamento, possedevano i pacchetti di controllo della Standa e della Silvio Berlusconi editore, ossia della societ\u00e0 che deteneva il controllo azionario della Mondadori.\nLa Standa fa da cassa di liquidit\u00e0 al gruppo, incassando contante a pronti (dai clienti) e ritardando il pagamento verso i fornitori a 9-12 mesi. Questo servizio viene pagato caro dall'azienda, in quanto durante la gestione Berlusconi non riuscir\u00e0 mai a chiudere un bilancio in attivo.\nTat\u00f2 intanto fa il suo mestiere salvando il gruppo dal baratro con due operazioni successive in borsa: la quotazione della Mondadori (800 miliardi) e della Mediolanum (700 miliardi).\nRiguardo all'indebitamento, risulta, dal tradizionale rapporto con cui Mediobanca analizza ogni anno le dieci maggiori aziende italiane, che le aziende del gruppo Berlusconi avevano nel 1992 7.140 miliardi di lire di debiti (4.475 finanziari e 2.665 commerciali), mentre il loro capitale netto ammontava a 1.053 miliardi. Essendo questa una situazione ad alto rischio di bancarotta, peggiorata dal fatto che nel 1993 gli introiti pubblicitari televisivi registrarono una crescita pari a zero (dopo molti anni di aumenti elevati e ininterrotti), le banche creditrici cominciarono in quel periodo a richiedere il saldo dei conti.\nAspetti giudiziari.\nSilvio Berlusconi ha pi\u00f9 volte dichiarato che dopo il suo ingresso in politica \u00e8 stato vittima di un persecuzione giudiziaria organizzata dai suoi oppositori.\nSilvio Berlusconi annunci\u00f2 il suo ingresso in politica il 26 gennaio 1994 tramite uno storico discorso di 9 minuti trasmesso in TV. Gi\u00e0 nel 1992 e nel 1993, la Fininvest, come tutte le altre grandi aziende nazionali, fu oggetto di indagini da parte del \"pool\" di Mani pulite e delle Procure di Torino e Roma.\nTali indagini riguardarono varie vicende: presunte tangenti (ai partiti per la gestione delle discariche lombarde e per le licenze del supermercato Le Gru di Grugliasco, a funzionari pubblici per la vendita dei \u00abpalazzi d'oro\u00bb, e altre ancora per gli spot sull'AIDS), le false fatture di Publitalia '80, i finanziamenti ai congressi di partito e le frequenze televisive.\nSilvio Berlusconi ha per\u00f2 pi\u00f9 volte ribadito che le indagini hanno seguito la sua discesa in campo e ha denunciato i magistrati milanesi, presso la Procura di Brescia, per il reato di attentato ad organo costituzionale. La denuncia \u00e8 stata archiviata, e nelle motivazioni si legge:\nLa Corte d'appello di Venezia, invece, nel 1990 (quattro anni prima della sua entrata in politica), aveva archiviato, per intervenuta amnistia, la posizione di Berlusconi per una vicenda del tutto estranea alla sua attivit\u00e0 imprenditoriale (l'accusa era di falsa testimonianza).\nLa questione dell'ineleggibilit\u00e0.\nIl Decreto del Presidente della Repubblica n. 361 del 1957 all'articolo 10 afferma: \u00abNon sono eleggibili [...] coloro che [...] risultino vincolati con lo Stato [...] per concessioni o autorizzazioni amministrative di notevole entit\u00e0 economica\u00bb. Dati i numerosi possedimenti in campo mediatico, edilizio e assicurativo della famiglia Berlusconi, nel luglio 1994 alcuni esponenti di centrosinistra presentarono ricorso contro l'elezione di Berlusconi. Nel corso della seduta del 20 luglio 1994 (con un terzo dei deputati assenti) la Giunta per le elezioni, anche grazie a una parte degli esponenti del PDS del neosegretario Massimo D'Alema e dell'Alleanza dei Progressisti (che votarono a favore o non parteciparono al voto), decise di rigettare il ricorso."}
{"id": "961639", "revid": "436907", "url": "https://it.wikipedia.org/wiki?curid=961639", "title": "Nastro d'argento alla migliore canzone originale", "text": "Il Nastro d'argento alla migliore canzone originale \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1999.\nAlbo d'oro.\nI vincitori sono indicati in grassetto, a seguire gli altri candidati."}
{"id": "961657", "revid": "46291", "url": "https://it.wikipedia.org/wiki?curid=961657", "title": "Salsola", "text": " \"Salsola\" \u00e8 un genere di piante erbacee e arbustive appartenenti alla famiglia delle Chenopodiaceae (compresa nelle Amaranthaceae dal Sistema APG II), originaria dell'Africa, Asia ed Europa e diffusa anche in America. Cresce tipicamente su terreni piatti, spesso secchi e talvolta anche salini; alcune specie prediligono i territori paludosi. Le salsola sono dette piante alofite per via di questa caratteristica.\nQueste piante sono note soprattutto per una peculiarit\u00e0 condivise da alcune sue specie, in particolare \"S. tragus\": in autunno, il cespuglio di alcune specie annuali si stacca dalle radici e forma una \"palla\" vegetale che, sospinta dal vento, rotola lontano percorrendo anche grandi distanze nei territori pianeggianti dove tali piante sono solite crescere; permettendo in questo modo la dispersione dei semi. Questa curiosa formazione vegetale, chiamata rotolacampo (\"tumbleweed\" in inglese), \u00e8 tanto diffusa da essere diventata nell'immaginario collettivo quasi un simbolo dei deserti centro e nord americani, nei quali \u00e8 una presenza costante del paesaggio nelle giornate ventose autunnali. Nei film western quasi sempre \u00e8 normale vedere un rotolacampo, soprattutto nei villaggi del deserto, quasi come sinonimo di desolazione e abbandono.\nUtilizzi alimentari.\nLe foglie e i germogli di molte specie di \"Salsola\" sono edibili, e a volte le piante vengono coltivate appositamente e utilizzate per insalate o in Oriente per condire il sushi. Fra tali specie vi \u00e8 \"Salsola soda\", conosciuta in Italia con il nome di \"Barba di frate\". Altra specie edibile \u00e8 \"Salsola komarovii\", coltivata soprattutto in Giappone e ivi nota con il nome di \"Okahijiki\".\nSpecie.\nIl genere \"Salsola\" comprende attualmente circa 100-130 specie e sottospecie. Recenti studi filogenetici (Pyankov et al., 2001), comunque, hanno dimostrato che il genere, cos\u00ec come tradizionalmente definito, \u00e8 parafiletico, ed \u00e8 probabile che, con il progredire delle conoscenze, molte specie attualmente considerate come \"Salsola\" verranno trasferite in altri generi, pi\u00f9 appropriati. Le specie attualmente classificate all'interno del genere sono:"}
{"id": "961674", "revid": "42081", "url": "https://it.wikipedia.org/wiki?curid=961674", "title": "Nino Andreatta", "text": ""}
{"id": "961732", "revid": "57342", "url": "https://it.wikipedia.org/wiki?curid=961732", "title": "Nastro d'argento al migliore sonoro in presa diretta", "text": "Il Nastro d'argento al migliore sonoro in presa diretta \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 2002.\nAlbo d'oro.\nI vincitori sono indicati in grassetto, a seguire gli altri candidati."}
{"id": "961746", "revid": "1906976", "url": "https://it.wikipedia.org/wiki?curid=961746", "title": "Alfa Romeo 182", "text": "LAlfa Romeo 182 fu una vettura di Formula 1 che fece il suo debutto al Gran Premio del Brasile 1982.\nNella gara successiva, presso il circuito cittadino di Long Beach, Andrea De Cesaris ottenne la pole position alla velocit\u00e0 media di 141,331\u00a0km/h. Il miglior risultato in gara venne ottenuto in un altro gran premio cittadino, quello di Monaco, caratterizzato da un\"escalation\" di ritiri senza precedenti, a seguito dei quali De Cesaris si ritrov\u00f2 in testa, ma rimase senza benzina nel giro finale; non tagli\u00f2 il traguardo, ma venne egualmente classificato terzo.\nNella stagione l'Alfa Romeo utilizz\u00f2 tre modelli: oltre al 179D e al 182 anche la versione B della 182. Tutte queste vetture erano equipaggiate col motore Alfa Romeo 3.0 L V12.\nLa vettura progettata da G\u00e9rard Ducarouge fu una delle prime Formula 1 in fibra di carbonio.\nAl Gran Premio d'Italia fu testato sul modello il motore turbo che non venne per\u00f2 utilizzato nella gara (modello 182T)."}
{"id": "961760", "revid": "1870933", "url": "https://it.wikipedia.org/wiki?curid=961760", "title": "Guldbollen", "text": "Il Guldbollen (letteralmente \"Pallone d'oro\") \u00e8 un premio calcistico assegnato dal quotidiano \"Aftonbladet\" e dalla Federazione svedese al miglior giocatore svedese dell'anno solare. L'equivalente femminile \u00e8 il Diamantbollen.\nIl premio \u00e8 stato vinto dodici volte da Zlatan Ibrahimovi\u0107 (2005, 2007, 2008, 2009, 2010, 2011, 2012, 2013, 2014, 2015, 2016 e 2020) e due volte a testa da Bo Larsson (1965, 1973), Ralf Edstr\u00f6m (1972, 1974), Glenn Hys\u00e9n (1983, 1988), Tomas Brolin (1990, 1994), Patrik Andersson (1995, 2001), Henrik Larsson (1998, 2004), Fredrik Ljungberg (2002, 2006) e Victor Lindel\u00f6f (2018, 2019).\nCuriosamente tra il 1947 e il 1949, la vittoria finale fu appannaggio dei fratelli Nordahl: Gunnar Nordahl, Bertil Nordahl e Knut Nordahl."}
{"id": "961765", "revid": "18397", "url": "https://it.wikipedia.org/wiki?curid=961765", "title": "Amid It's Hallowed Mirth", "text": ""}
{"id": "961777", "revid": "154212", "url": "https://it.wikipedia.org/wiki?curid=961777", "title": "Ispanofilippini", "text": ""}
{"id": "961828", "revid": "767487", "url": "https://it.wikipedia.org/wiki?curid=961828", "title": "Egon Franke", "text": "Biografia.\nDagli esordi al trionfo olimpico.\nEgon Franke si avvicina alla scherma in et\u00e0 adolescenziale, verso i 14 anni, incuriosito dall'attivit\u00e0 gi\u00e0 svolta dal fratello maggiore, che aveva aperto una sala d'armi della sua cittadina. In realt\u00e0 il suo primo amore sportivo fu il calcio.\nDimostr\u00f2 subito un certo talento per questa disciplina, mostrandosi abile prima nella sciabola e poi nel fioretto, che sar\u00e0 la specialit\u00e0 della sua carriera sportiva. Entra stabilmente nella nazionale polacca alla fine degli anni '50. Nel 1960 prende parte alla sua prima olimpiade, quella di Roma, giungendo al 5\u00ba posto del concorso a squadre. Nel 1961, al campionato del Mondo di Torino vince la sua prima medaglia iridata. Si tratta del bronzo, conquistato nella gara a squadre di fioretto. Questa sar\u00e0 la prima di una lunga serie.\nPer via della sua buona tecnica, l'anno successivo fu convocato a disputare il campionato del Mondo di Buenos Aires, sia nella squadra di Sciabola che in quella di fioretto. Nella prima vincer\u00e0 il titolo mondiale, nella seconda bisser\u00e0 il risultato di Torino, conquistando un'altra medaglia di bronzo. Nonostante il titolo iridato, Franke, decide di abbandonare la pratica della sciabola, dedicando tutti i suoi sforzi alla specialit\u00e0 del fioretto. Il 1963, nei mondiali casalinghi di Danzica, vince la medaglia d'argento nella gara, sconfitti dalla forte Unione Sovietica per 9 a 7, a squadre e quella di bronzo nella gara individuale.\nL'anno dopo si presenta all'Olimpiade di Tokyo come uno dei favoriti. Grazie alle qualificazioni nazionali, superate brillantemente, partecipa sia al concorso individuale che a quello a squadre. La gara individuale non comincia bene, il primo girone lo conclude con l'inaspettata sconfitta patita dal giapponese Kazuo, nel secondo girone perde anche con il sovietico Midler ed il britannico Hoskyns. Nel primo turno di eliminazione diretta fatica non poco ad avere ragione dello statunitense Axelrod, sconfitto sul filo di lana per 10 a 9. Lo scampato pericolo scioglie la tensione, nel successivo incontro si impone con un netto 10-4 sul britannico Hoskyns, rimediando alla sconfitta patita dallo stesso nella prima fase della gara. Con questa vittoria entra nel girone a 4 finale, quello che decide le medaglie. Nel primo incontro batte nettamente l'austriaco Lasert per 5 a 1, ma i veri ostacoli sono i due francesi, considerati all'epoca i veri favoriti della gara. Nel secondo \"assalto\" batte per 5 a 4 Revenu. Nel terzo ed ultimo, quello decisivo, batte Magnan con identico punteggio. Con questa vittoria \u00e8 Campione Olimpico.\nDall'oro olimpico alla carriera magistrale.\nGli anni successivi al successo giapponese non cominciarono nel migliore dei modi. Nel 1965 non prese parte ai campionati del Mondo a causa di un grave infortunio che lo tenne fermo per tutta la stagione. Nel 1966, nonostante il poco allenamento, viene convocato nella nazionale per il mondiale di Mosca, dove contribuisce alla conquista della medaglia di bronzo nella gara a squadre. L'anno successivo bissa la prestazione al mondiale di Montr\u00e9al, ma questo non baster\u00e0 per potere difendere il titolo di Tokyo. Alle Olimpiadi di Citt\u00e0 del Messico viene schierato solo nel concorso a squadre, dove contribuisce alla conquista del 3\u00ba posto, sar\u00e0 la sua terza ed ultima medaglia olimpica. Dopo questa sua terza partecipazione a cinque cerchi si ritirer\u00e0 dall'attivit\u00e0 agonistica e comincer\u00e0 la carriera di maestro.\nLa carriera di maestro di scherma.\nIl suo prima allievo sar\u00e0 proprio la moglie: Elisabetta Zymmerman, anche lei schermitrice e vincitrice di ben 10 titoli nazionali tra il 1962 ed il 1972. La seguir\u00e0 fino alle Olimpiadi di Monaco, dove esordir\u00e0 nel suo nuovo ruolo di tecnico. Dopo avere seguito la nazionale polacca di fioretto femminile, si trasferisce in italia a met\u00e0 degli anno '70, cominciando nella gloriosa societ\u00e0 Raggetti di Firenze per trasferirsi, l'anno dopo, nell'antico Club Scherma Torino, dove allener\u00e0 per 23 anni. Tra i suoi allievi numerosi medagliati mondiali ed olimpici, tra cui: Consolata Collino, argento nel fioretto a Montr\u00e9al, Laura Chiesa, campionessa mondiale di spada nel 1995 ed argento alle Olimpiadi di Atlanta e Francesco Rossi, argento mondiale nel fioretto nel 1993. Per 4 lustri sar\u00e0 tecnico nella nazionale italiana di fioretto, e porter\u00e0 al sodalizio torinese la vittoria in Gran Prix Italia U14.\nAttualmente vive a Chieri dove, continua a praticare l'attivit\u00e0 di maestro presso la palestra (Club Scherma Pino) del figlio anch'egli maestro di scherma e istruttore sportivo Piotr Jan Franke.\nNel 2006 la televisione di stato polacca gli ha dedicato un intero programma per l'importanza a livello sportivo nazionale."}
{"id": "961858", "revid": "1566286", "url": "https://it.wikipedia.org/wiki?curid=961858", "title": "Giacomo Rossi Stuart", "text": "Biografia.\nNato da padre italiano e da madre scozzese era dotato di un fisico atletico, pratica sin da giovane varie discipline sportive tra le quali la boxe, l'equitazione e la scherma.\nAttratto dal cinema e dalla recitazione, parte per gli USA nei primi anni '50, per seguire i corsi di recitazione dell'Actor's Studio di New York, per tornare successivamente in Italia e partecipare al suo primo film (\"Il mantello rosso\") in cui fu diretto da Giuseppe Maria Scotese. Sar\u00e0, questa, la prima pellicola di oltre cento, che Rossi Stuart girer\u00e0 in circa 40 anni, in diversi generi quali western, horror, fantascientifico, spionaggio e cappa e spada, lavorando parallelamente anche in televisione.\nGiacomo Rossi Stuart \u00e8 stato sposato con la modella di origini tedesche e olandesi Klara Muller. Hanno avuto quattro figli, Ombretta, Loretta, Kim e Valentina."}
{"id": "961876", "revid": "33751", "url": "https://it.wikipedia.org/wiki?curid=961876", "title": "Calciatore svedese dell'anno", "text": ""}
{"id": "961880", "revid": "33751", "url": "https://it.wikipedia.org/wiki?curid=961880", "title": "Giocatore svedese dell'anno", "text": ""}
{"id": "961893", "revid": "1226", "url": "https://it.wikipedia.org/wiki?curid=961893", "title": "Orgonomia", "text": ""}
{"id": "961927", "revid": "729019", "url": "https://it.wikipedia.org/wiki?curid=961927", "title": "Bull and bear", "text": "I bull and bear (letteralmente \"il toro e l'orso\") sono dei titoli obbligazionari nati negli anni ottanta in Germania e Giappone, con l'intento di inserire un elemento speculativo all'interno del mercato delle obbligazioni. Tale elemento si riferisce all'ammontare del rimborso della quota capitale da incassare al momento della scadenza del titolo.\nI bull and bear fanno parte della pi\u00f9 ampia categoria dei titoli indicizzati, ma si differenziano da questi ultimi per il fatto che essi si legano all'andamento di uno o pi\u00f9 mercati al fine di stabilire la quota del rimborso (mentre i titoli indicizzati si basano su vari indicatori economici al fine di mantenere intatto il potere d'acquisto del titolo). Il tasso d'interesse periodico che l'obbligazione paga risulta essere tuttavia fisso."}
{"id": "961978", "revid": "110157", "url": "https://it.wikipedia.org/wiki?curid=961978", "title": "Mimaropa", "text": "Mimaropa \u00e8 una regione delle Filippine occidentali, posta tra l'isola di Luzon e le Visayas. Il capoluogo regionale \u00e8 la citt\u00e0 di Calapan sull'isola di Mindoro.\nLe province che fanno capo a questa regione, ufficialmente Regione Southwestern Tagalog e precedentemente Regione IV-B, e i cui nomi formano l'acronimo che d\u00e0 il nome alla provincia, sono: Mindoro Occidentale, Mindoro Orientale, Marinduque, Romblon e Palawan.\nStoria.\nIl 17 maggio 2002 la regione IV di Southern Tagalog veniva divisa in due regioni, la IV-A, Calabarzon, e la IV-B, Mimaropa. Il 23 maggio 2005 l'isola di Palawan con la relativa provincia venivano trasferite per decreto governativo alla Regione VI di Visayas Occidentale. Il fatto che il trasferimento di Palawan sia avvenuto senza il consenso popolare e quindi senza un plebiscito o votazione pubblica, ha fatto subito sollevare una serie di eccezioni alla liceit\u00e0 di questo trasferimento.\nIl 17 luglio 2016 la regione venne chiamata ufficialmente Regione Southwestern Tagalog, comunemente conosciuta come Mimaropa, abbandonando il nome di Regione IV-B. La provincia di Palawan \u00e8 quindi rimasta all'interno della regione.\nGeografia fisica.\nLa regione \u00e8 formata da un'isola maggiore, Mindoro (\u00a0km\u00b2) e altre isole minori tra le quali spicca Marinduque (959.3\u00a0km\u00b2), tra la baia di Tabayas a nord e il Mar di Sibuyan a sud, non lontano dalle coste della provincia di Quezon. Nella parte pi\u00f9 sud-orientale, prossima alle Visayas, c'\u00e8 la provincia di Romblon, formata anch'essa da una serie di isole le principali delle quali sono Romblon, Tablas e Sibuyan.\nSuddivisioni amministrative.\nLa regione si divide in 5 province. Vi \u00e8 una sola citt\u00e0 componente alla quale vanno aggiunte 48 municipalit\u00e0.\nCitt\u00e0.\nCitt\u00e0 componenti:\nEconomia.\nLa pesca e l'agricoltura (riso e noci di cocco soprattutto) sono le attivit\u00e0 pi\u00f9 sviluppate della regione.\nLa presenza di foreste \u00e8 sfruttata per la produzione di legname mentre l'attivit\u00e0 estrattiva (oro, argento, rame, tra gli altri) ha subito un rallentamento anche a seguito di un grave incidente.\nSociet\u00e0.\nLingue e dialetti.\nIl tagalog \u00e8 la lingua pi\u00f9 parlata a Marinduque e nelle coste nord-orientali e sud-occidentali di Mindaro. I Mangyan, la popolazione indigena di Mindaro, che vivono nell'interno dell'isola, parlano diverse lingue, sempre della famiglia austronesiana. Nella provincia di Romblon prevalgono tre lingue: Romblomanon, Asi, Onhan, tutte vicine alle lingue delle Visayas."}
{"id": "962000", "revid": "406204", "url": "https://it.wikipedia.org/wiki?curid=962000", "title": "Tumbleweed", "text": ""}
{"id": "962046", "revid": "767487", "url": "https://it.wikipedia.org/wiki?curid=962046", "title": "Constance", "text": "Constance \u00e8 un film del 1998 diretto da Knud Vesterskov.\nLa pellicola \u00e8 il primo film erotico per donne prodotto dalla Zentropa, casa di produzione di Lars von Trier, seguito da \"Pink Prison\" (1999) e \"All About Anna\" (2005). Tutti e tre i film sono basati sul Manifesto del Puzzy Power redatto dalla Zentropa nel 1997."}
{"id": "962060", "revid": "1934238", "url": "https://it.wikipedia.org/wiki?curid=962060", "title": "Chirurgia generale", "text": "La chirurgia generale \u00e8 una specializzazione chirurgica che si concentra soprattutto sugli organi della cavit\u00e0 addominale, come per esempio l'esofago, lo stomaco, l'intestino, il fegato, la cistifellea, il pancreas, il rene e, spesso, si occupa anche della tiroide, delle paratiroidi, della mammella e delle ernie.\nFormazione.\nPer poter diventare un chirurgo generale \u00e8 necessario laurearsi in Medicina e Chirurgia (6 anni in Italia, 4 negli USA dopo un corso di base), e poi ottenere la specializzazione in Chirurgia Generale (corso di 5 anni in Italia, 7 negli USA e 5 in altri paesi).\nPer diventare un chirurgo nello Stato della Malaysia, si deve essere in possesso di un FRCS o FRAC (\"Fellowship of the Royal College of Surgeons\") oppure frequentare uno specifico corso della durata di 4 anni in una delle universit\u00e0 del Paese."}
{"id": "962080", "revid": "1543377", "url": "https://it.wikipedia.org/wiki?curid=962080", "title": "Jean de Hesdin", "text": "Biografia.\nNacque ad Hesdin nella regione francese dell'Artois e dovette seguire degli studi religiosi, come costume in quei tempi, tanto da diventare frate nella congregazione dell'Ordine dei frati ospitalieri di san Giovanni di Gerusalemme. Completati gli studi, si trasfer\u00ec a Parigi dove rimase per gran parte della sua vita. Qui divenne professore di teologia, arrivando a diventare decano della facolt\u00e0 di teologia alla Sorbona.\nEntr\u00f2 poi nella casa del cardinale Guy de Boulogne, vescovo di Porto. Alla morte del cardinale nel novembre 1373, Jean de Hesdin divenne cappellano privato di Filippo d'Alen\u00e7on, arcivescovo di Rouen.\nOpere.\nScrisse un commento sul libro biblico di Giobbe, un saggio sulle lettere di Paolo ed altri scritti sul \"Vangelo secondo Giovanni\" e sul \"Vangelo secondo Marco\"."}
{"id": "962086", "revid": "138197", "url": "https://it.wikipedia.org/wiki?curid=962086", "title": "Giuseppe Antonio Pujatti", "text": ""}
{"id": "962103", "revid": "5695", "url": "https://it.wikipedia.org/wiki?curid=962103", "title": "Cremonini", "text": ""}
{"id": "962116", "revid": "1782831", "url": "https://it.wikipedia.org/wiki?curid=962116", "title": "Cacciatori di alieni", "text": ""}
{"id": "962143", "revid": "1433186", "url": "https://it.wikipedia.org/wiki?curid=962143", "title": "Toa Alta", "text": "Toa Alta \u00e8 una citt\u00e0 di Porto Rico situata nell'entroterra settentrionale dell'isola. L'area comunale confina a nord con Dorado e Toa Baja, a est con Bayam\u00f3n, a sud con Naranjito e a ovest con Corozal e Vega Alta. Il comune, che fu fondato nel 1751, oggi conta una popolazione di oltre 60.000 abitanti ed \u00e8 suddiviso in 9 circoscrizioni (\"barrios\").\nAssieme ai comuni di Bayam\u00f3n, Caguas, Can\u00f3vanas, Carolina, Cata\u00f1o, Guaynabo, San Juan, Toa Baja e Trujillo Alto forma la grande area metropolitana di Porto Rico che raggiunge i 2.000.000 di persone, circa la met\u00e0 dell'intera popolazione dell'isola."}
{"id": "962155", "revid": "547034", "url": "https://it.wikipedia.org/wiki?curid=962155", "title": "Costeggio", "text": "Costeggio \u00e8 il termine marinaresco usato per indicare la navigazione \"sotto costa\", cio\u00e8 a poca distanza dalla riva. \nIl costeggio, rispetto alla navigazione d'altura, si distingue per le differenti attenzioni da rivolgere al moto ondoso ed ai venti. Il comportamento delle onde risente infatti di irregolarit\u00e0 dovute alla vicinanza del fondo o ad un ostacolo in mare o a riva (scoglio, falesia, etc); particolarmente insidioso \u00e8 ad esempio il fenomeno della rifrazione dell'onda, che pu\u00f2 causare in cosiddetto \"mare rotto\".\nAnche i venti possono avere influenze indesiderate sulla navigazione. I venti di mare (provenienti cio\u00e8 dal mare aperto) possono avere due influenze di rilievo: portare sull'imbarcazione una spinta che la dirige pericolosamente verso la riva, oppure provocare al largo un moto ondoso che giunge in vicinanza della costa anche non accompagnato dallo stesso vento che l'ha suscitato, spesso, come nel marrobbio, a sorpresa ed in condizioni magari di calma di vento."}
{"id": "962157", "revid": "95076242", "url": "https://it.wikipedia.org/wiki?curid=962157", "title": "Kelly Garni", "text": "La famiglia di Garni si spost\u00f2 a Burbank, Los Angeles, California nei primi anni settanta, dove incontr\u00f2 Rhoads. Suon\u00f2 il basso nella band per 3 anni, poi sostituito da Rudy Sarzo, e appare nel debutto dei Quiet Riot, l'omonimo Quiet Riot (1978), e nella raccolta The Randy Rhoads Years (1993). In alcuni casi \u00e8 erroneamente accreditato come Kelli (o Kellie) Garni.\nAttualmente vive a Boulder City, dove ha aperto uno studio fotografico."}
{"id": "962167", "revid": "125645349", "url": "https://it.wikipedia.org/wiki?curid=962167", "title": "Effloresce", "text": "Effloresce \u00e8 un album del gruppo britannico Oceansize, pubblicato nel 2003 dalla Beggars Banquet Records."}
{"id": "962200", "revid": "2056951", "url": "https://it.wikipedia.org/wiki?curid=962200", "title": "Nastro d'argento ai migliori costumi", "text": "Il Nastro d'argento ai migliori costumi \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani.\nI costumisti che hanno ricevuto questo premio il maggior numero di volte (otto) sono Piero Tosi e Danilo Donati. Segue Gabriella Pescucci con sette vittorie.\nAlbo d'oro.\nI vincitori sono indicati in grassetto, a seguire gli altri candidati."}
{"id": "962224", "revid": "116402546", "url": "https://it.wikipedia.org/wiki?curid=962224", "title": "Titolo (finanza)", "text": "Il termine titolo indica genericamente quello strumento finanziario che identifica l'impiego di capitale come finanziamento di un ente pubblico o impresa attraverso quote di debito (titoli obbligazionari) o quote di capitale (titoli azionari) all'interno del mercato finanziario; una volta immesso nel mercato finanziario primario, il titolo acquisito dal titolare o possessore crea aspettative pi\u00f9 o meno certe per una remunerazione periodica, tipicamente sotto forma di un interesse nel primo caso e di dividendi nel secondo caso, oppure per una capitalizzazione in seguito a successiva eventuale cessione/rivendita dello stesso nel cosiddetto mercato secondario.\nDescrizione.\nUn titolo ha sempre un valore nominale, che pu\u00f2 variare rispetto al prezzo di emissione. Un titolo venduto al suo valore nominale si dice \"alla pari\"; un titolo venduto ad un prezzo inferiore al valore nominale si dice \"sotto la pari\", viceversa \"sopra la pari\". Quest'ultimo tipo non \u00e8 molto diffuso, pi\u00f9 che altro per un motivo psicologico: in quel caso, infatti, l'interesse contrattuale risulta essere inferiore a quello nominale.\nI titoli denominati \"zero coupon\" (senza cedola) non danno luogo al pagamento di un interesse periodico, ma ad un pagamento di una quota predeterminata al momento della scadenza (ad esempio, un titolo del valore nominale di 1000\u20ac comprato al prezzo di emissione di 995\u20ac sar\u00e0 rimborsato alla scadenza con 1000\u20ac, con una remunerazione consistente nei 5\u20ac di differenza).\nTipologia di quotazione.\nLa quotazione di un titolo pu\u00f2 avvenire in quattro tipi di prezzi differenti: \nIdentificatori.\nI valori mobiliari sono identificati da un insieme di codici riconosciuti a livello internazionale: l'International Securities Identification Number (ISIN) e il Financial Instrument Global Identifier (FIGI), il Committee on Uniform Security Identification Procedures (CUSIP) per gli Stati Uniti e il Canada, il CIK Number assegnato dalla Securities and Exchange Commission alle societ\u00e0 quotate nei mercati azionari statunitensi, e infine il Stock Exchange Daily Official List (SEDOL) per l'Irlanda e il Regno Unito."}
{"id": "962229", "revid": "1226", "url": "https://it.wikipedia.org/wiki?curid=962229", "title": "Profeti (Star Trek)", "text": ""}
{"id": "962240", "revid": "17351", "url": "https://it.wikipedia.org/wiki?curid=962240", "title": "A\u00e9rospatiale Super Frelon", "text": ""}
{"id": "962257", "revid": "767487", "url": "https://it.wikipedia.org/wiki?curid=962257", "title": "Sean McNabb", "text": "Egli fu anche collaboratore musicale di Jani Lane, fondatore dei Warrant, ma le registrazioni non sono mai state pubblicate.\nSi riunisce nuovamente ai Great White per il loro tour del 25\u00ba anniversario nel 2007.\nTra il 2009 e il 2014 milita nei Dokken, mentre nel 2015 si unisce ai Lynch Mob del chitarrista George Lynch."}
{"id": "962259", "revid": "17351", "url": "https://it.wikipedia.org/wiki?curid=962259", "title": "A\u00e9rospatiale SA-321 Super Frelon", "text": ""}
{"id": "962262", "revid": "17351", "url": "https://it.wikipedia.org/wiki?curid=962262", "title": "SA 321 Super Frelon", "text": ""}
{"id": "962267", "revid": "17351", "url": "https://it.wikipedia.org/wiki?curid=962267", "title": "A\u00e9rospatiale SA 321", "text": ""}
{"id": "962270", "revid": "17351", "url": "https://it.wikipedia.org/wiki?curid=962270", "title": "Aerospatiale SA 321", "text": ""}
{"id": "962277", "revid": "7730284", "url": "https://it.wikipedia.org/wiki?curid=962277", "title": "Rosalind (astronomia)", "text": ""}
{"id": "962285", "revid": "767487", "url": "https://it.wikipedia.org/wiki?curid=962285", "title": "Frizzi Comini Tonazzi", "text": "I Frizzi Comini Tonazzi sono un trio musicale italiano, formatosi a Udine nel 1975.\nStoria.\nSebbene la loro produzione non si limiti a pezzi comici e dissacranti, \u00e8 proprio a questi, ai pi\u00f9 sboccati e scurrili cantati in lingua friulana, che \u00e8 dovuta la loro notoriet\u00e0, e sono considerati perci\u00f2 tra i \"padri\" del demenziale.\nNel 1975 venne chiesto al gruppo di realizzare la colonna sonora per il film \"Salon Kitty\" di Tinto Brass.\nLa canzone \"L'autostrada della Carnia\" \u00e8 citata nell\"Enciclopedia Monografica\" del Friuli Venezia Giulia ().\nIl primo direttore artistico del trio per una major, la CGD, \u00e8 stato Alfredo Cerruti, notoriamente voce della celebre formazione di musica demenziale degli Squallor.\nNel 2012 il trio denuncia un plagio della loro canzone \"Galeotto fu il trollo\" avvenuto durante la terza edizione del programma \"Italia's Got Talent\" ad opera dell'attore e cantante Nunzio Quattrocchi. Canale 5 riconosce i diritti d'autore al trio."}
{"id": "962288", "revid": "8862", "url": "https://it.wikipedia.org/wiki?curid=962288", "title": "Corso secco", "text": ""}
{"id": "962290", "revid": "8862", "url": "https://it.wikipedia.org/wiki?curid=962290", "title": "Corso tel quel", "text": ""}
{"id": "962310", "revid": "88740", "url": "https://it.wikipedia.org/wiki?curid=962310", "title": "Domenica Luciani", "text": "Biografia.\n\u00c8 laureata in letteratura italiana e oltre a scrivere lavora anche come traduttrice dalla lingua tedesca di testi di letteratura per ragazzi. La sua produzione \u00e8 principalmente rivolta a un pubblico di lettori dai 10 ai 14 anni, anche se in alcune sue opere come \"Che ne sar\u00e0 di Ambrogino sbrodolone?\" il target di et\u00e0 \u00e8 pi\u00f9 basso. \nNel 2000 vince il Premio Cento con \"Sette volte gatto\"\nInoltre, Domenica insegna come professoressa di storia ed italiano nel liceo linguistico internazionale nella periferia di Firenze."}
{"id": "962319", "revid": "1155", "url": "https://it.wikipedia.org/wiki?curid=962319", "title": "Salmoniformes", "text": ""}
{"id": "962347", "revid": "111829861", "url": "https://it.wikipedia.org/wiki?curid=962347", "title": "Titerno", "text": "Il Titerno \u00e8 un torrente del Sannio, in Campania, interamente decorrente nella provincia di Benevento, che d\u00e0 luogo alla \"Valle del Titerno\", e che si riversa nel Fiume Volturno.\nIl torrente ha dato il nome alla locale Comunit\u00e0 Montana, che nel corso del 2008 ha inglobato anche il nome \"Alto Tammaro\".\nCorso del torrente.\nNasce dalle sorgenti \"Petrosa\" e \"Crocella\", site a 1200\u00a0m di quota e dal torrente \"Acquacalda\" ai piedi del monte Pesco Rosito (1252\u00a0m) in territorio di Pietraroja comune della provincia di Benevento.\nDopo aver percorso una valle angusta, con il tributo dei torrenti \"Paradiso-Reviola-Valleantica-Acquacalda e Torbido\" scendendo dal monte Civita di Cusano nel territorio di Cusano Mutri e attraversando gole fra pareti scoscese (Gole di Caccaviola), ricoperte di faggeti e querceti, crea cinque km. di gola al \"Ponte Risecco\", segnando il territorio con profonde incisioni.\nQuesto fenomeno erosivo \u00e8 visibile seguendo il percorso panoramico lungo la strada Cerreto Sannita-Cusano Mutri, dove le gole presentano uno stretto canyon (il Lavello) profonde mediamente fra i 30 e 35 metri in prossimit\u00e0 dei \"Monte Erbano\" e \"Monte Cigno\".\nBagna Cerreto Sannita, dove riceve a sinistra la \"Fonte Viscosa\" per poi volgere ad ovest, in direzione di San Lorenzello, dove accoglie le acque, per lo pi\u00f9 piovane, del \"Cervillo\". Indi gira al nord del Monte Acero e passa per Faicchio, nel cui territorio si verifica un notevole squilibrio fra il letto del fiume(dalla zona di ponte Risecco in su) ed il suo conoide terminale (dalla zona del Pantano a Faicchio).\nQuesto processo naturale determina tracimazioni e straripamenti in prossimit\u00e0 del centro abitato e dei campi disseminati in periferia.\nInteressante il fenomeno erosivo tra il monte \"La Rocca\" 420\u00a0m ed il centro abitato di Faicchio.\nDopo un corso di circa 25\u00a0km sbocca nel Volturno.\nLa sua lunghezza complessiva \u00e8 di circa 30\u00a0km."}
{"id": "962369", "revid": "1226", "url": "https://it.wikipedia.org/wiki?curid=962369", "title": "Terok Nor", "text": ""}
{"id": "962402", "revid": "74801", "url": "https://it.wikipedia.org/wiki?curid=962402", "title": "Contea di Lorain", "text": "Lorain \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea si affaccia nord sul lago Erie, ad est confina con la contea di Cuyahoga, a sud-est con la contea di Medina, a sud con la contea di Ashland ed a ovest con le contee di Huron e di Erie.\nLa contea ha una estensione di di cui oltre il 46% \u00e8 costituito dalla superficie del lago Erie che ricade nei confini della contea. Il territorio \u00e8 prevalentemente pianeggiante ed in larga parte drenato dal fiume \"Black\" che si forma dalla confluenza dei suoi due rami a Elyria. Il Black scorre verso nord e prima di sfociare nel lago Erie forma un largo estuario sul quale \u00e8 situata la citt\u00e0 portuale di Lorain. Nell'area occidentale scorre il fiume \"Vermillion\" un altro immissario del lago Erie.\nStoria.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. \nL'attuale contea faceva parte del territorio della \"Western Reserve\" assegnato allo Stato del Connecticut. La contea fu istituita nel 1822 ed il nome deriva dalla regione francese della Lorraine. Il capoluogo di contea, la citt\u00e0 di Elyria, fu fondata nel 1817. La citt\u00e0 di Lorain fu fondata alla foce del fiume Black nel lago Erie nel 1807. Dal 1895 la citt\u00e0 \u00e8 un importante centro siderurgico. La Ford aveva una fabbrica a Lorain che ha cessato la produzione nel 2005."}
{"id": "962458", "revid": "228587", "url": "https://it.wikipedia.org/wiki?curid=962458", "title": "Titolo indicizzato", "text": "Un titolo indicizzato \u00e8 uno strumento finanziario costruito in modo tale da evitare che si assista ad una eccessiva perdita del potere d'acquisto degli stessi. Il titolo, al momento dell'emissione, viene legato ad un particolare indice che esprime le modalit\u00e0 del calcolo del rimborso e/o del rendimento. Le obbligazioni di questo tipo possono essere:\nStoria.\nI titoli indicizzati (o meglio, l'idea alla base di essi) nascono nella Repubblica di Weimar, ovvero nella Germania del primo dopoguerra. All'epoca il paese era in balia di una fortissima crisi economica, che caus\u00f2 una iperinflazione e di conseguenza la perdita di potere d'acquisto: in queste condizioni, nessuno avrebbe voluto investire in titoli il cui valore, dopo poco tempo, poteva essersi azzerato. E per questo motivo il governo di Weimar ide\u00f2 uno strumento che adeguasse il valore dei titoli ad altri indici, in modo da mantenerne intatto il potere d'acquisto e favorire gli investimenti.\nIn Italia l'applicazione di questa idea fu a lungo osteggiata a causa dell'articolo 1277 del Codice Civile, che prescrive che \"i debiti pecuniari si estinguono con moneta avente corso legale nello Stato al tempo del pagamento e per il suo valore nominale\". Tuttavia nel 1963 la Corte di Cassazione intervenne sul tema, stabilendo che sull'interpretazione letterale deve prevalere l'interpretazione logica che mantenga l'equilibrio fra la prestazione eseguita e la corrispettiva contro prestazione. Tuttavia il legislatore non ha mai considerato di regolamentare con esattezza la questione dei titoli indicizzati, che vengono disciplinati come \"titoli atipici\" rispetto a quelli ordinari degli artt. 2410 e seguenti nel codice civile."}
{"id": "962476", "revid": "767487", "url": "https://it.wikipedia.org/wiki?curid=962476", "title": "Paul Shortino", "text": "Con JK Northrup fond\u00f2 anche il progetto \"Shortino/Northrup\".\nStoria.\nLa carriera di Shortino inizia intorno al 1981 quando forma i Rough Cutt a San Diego, California con una formazione composta da quattro membri uscenti dalle prime formazioni dei Ratt, ovvero i chitarristi Jake E. Lee e Chris Hager, il bassista Matt Thorr ed il batterista David Alford, e l'aggiunta del tastierista Claude Steel (Claude Schnell). Dopo essersi ricollocati a Los Angeles, conobbero Ronnie James Dio, che inizi\u00f2 a produrre le loro prime demo. Oltre a partecipare a due tracce della compilation \"L.A's Hottest Unsigned Bands\" prodotta dallo stesso R.J. Dio nel 1983. Dopo diversi cambi di formazione, il gruppo si stabilizz\u00f2 pubblicando il debutto omonimo nel 1985 per la Warner Bros. Records.\nLo stesso anno Shortino verr\u00e0 chiamato in causa nel progetto \"Hear 'n Aid\", ideato sempre dal mentore R.J. Dio con la partecipazione di svariati personaggi della scena heavy metal mondiale come Dio, Quiet Riot, Iron Maiden, M\u00f6tley Cr\u00fce, Twisted Sister, Queensr\u00ffche, Blue \u00d6yster Cult, Dokken, Night Ranger, Judas Priest, W.A.S.P., Rough Cutt, Y&amp;T, King Kobra, Spinal Tap. Questo progetto era stato realizzato anche con la partecipazione di Jimmy Bain (Rainbow, Dio) e Vivian Campbell (Dio, Def Leppard, Whitesnake) a scopo di beneficenza per l'Africa.\nL'anno successivo segu\u00ec il secondo album dei Rough Cutt \"Wants You!\". Shortino apparve brevemente nel film \"This Is Spinal Tap\", pellicola dedicata alla band fittizia Spinal Tap. I Rough Cutt si sciolsero quando nel 1988 Shortino lasci\u00f2 la band per entrare nei Quiet Riot sostituendo il fondatore e leader Kevin DuBrow. I Rough Cutt lo rimpiazzarono con l'ex cantante dei Warrior Parramore McCarty, ma ebbero breve vita e si sciolsero durante stesso anno.\nShortino registrer\u00f2 con i Quiet Riot l'omonimo album nel 1988. Apparentemente per il cantante questa avrebbe potuto essere l'opportunit\u00e0 per emergere. Tuttavia il disco risult\u00f2 un flop, anche a causa del cambio di sonorit\u00e0 di stampo AOR. Dopo un tour in Giappone, Shortino interruppe il rapporto con i QR nello stesso anno.\nDopo appena cinque anni Shortino torn\u00f2 sulle scene, ormai in piena epoca grunge, con la partecipazione del chitarrista JK Northrup, gi\u00e0 collaboratore di Carmine Appice. Questa unione dar\u00e0 alla luce il disco \"Back on Track\" (1993), al quale parteciparono numerosi musicisti noti nel panorama musicale come James Kottak (Kingdom Come, Wild Horses), Carmine Appice (Vanilla Fudge, King Kobra), Sean McNabb (Quiet Riot, House of Lords), Jeff Pilson (Dokken), Matt Bissonette (Lita Ford, David Lee Roth, Joe Satriani), Bobby Kimball (Toto) e molti altri.\nShortino pubblic\u00f2 nel 1997 un album solista intitolato \"It's About Time\", registrato in Europa con musicisti tedeschi. Mentre il live album solista \"Booked, Toured, Released\", realizzato due anni dopo, includeva vecchio materiale dei Rough Cutt. Il secondo album solista in studio, \"Stand Or Fall\", pubblicato nel 1999, vide Shortino avvicinarsi a sonorit\u00e0 blues.\nShortino riform\u00f2 i Rough Cutt nel 2000 con l'ex chitarrista degli Aerosmith Jimmy Crespo. Due anni dopo partecipa alla colonna sonora del videogioco \"Sonic Adventure 2\" per Sega Dreamcast, con la traccia \"Eggman\".\nSuccessivamente fond\u00f2 il progetto Paul Shortino's The Cutt pubblicando il disco \"Sacred Place\" nel 2005. Questo disco vedeva la partecipazione di diversi musicisti come Jimmy Crespo, il bassista Sean McNabb, il tastierista J.T. Garrett ed il batterista John Homan. Altri ospiti furono il chitarrista degli Heart Howard Leese, il chitarrista dei Quiet Riot Carlos Cavazo, Brad Gillis dei Night Ranger e Chuck Wright, ex Quiet Riot e House of Lords.\nIl singer contribu\u00ec come corista al disco di debutto degli Edge of Time una nuova band nata dalla collaborazione con il cantante italiano Chris Heaven e l'ex batterista di Yngwie Malmsteen Michael Von Knorring. Fu con sorpresa che i fans dei Quiet Riot videro fronteggiare Paul Shortino in occasione di un solo show. Apparentemente DuBrow non pot\u00e9 partecipare al concerto a causa di un incidente stradale."}
{"id": "962557", "revid": "100813041", "url": "https://it.wikipedia.org/wiki?curid=962557", "title": "Ufficiale di campo (pallacanestro)", "text": "L'Ufficiale di Campo (UdC) \u00e8 una figura arbitrale della pallacanestro che durante le partite coadiuva gli ufficiali di gara (arbitri) da un tavolo posto tra le panchine delle due squadre.\nI compiti.\nGli Ufficiali di Campo impiegati nelle gare sono quattro: un addetto all'apparecchio dei 24 secondi, un cronometrista, un segnapunti ed un assistente segnapunti. Devono sedere al tavolo nello stesso ordine riportato sopra (da sinistra a destra).\nIl segnapunti \u00e8 responsabile della compilazione del referto ufficiale di gara e deve tenere nota:\nInoltre deve:\nL'assistente segnapunti aziona il tabellone ed \u00e8 di supporto al segnapunti. In caso di qualsiasi discrepanza tra il tabellone segnapunti ed il referto ufficiale di gara, che non possa essere risolta, \u00e8 il referto che deve avere la precedenza e pertanto il tabellone segnapunti dovr\u00e0 essere ripristinato in conformit\u00e0 al referto.\nIl cronometrista deve essere provvisto di un cronometro di gara ed uno per le sospensioni e deve:\nL'addetto all'apparecchio dei 24 secondi deve essere provvisto dell'attrezzatura ed utilizzarla in modo che sia:\nOgniqualvolta un arbitro fischia a seguito di:\nFermata, ma non resettata, quando alla stessa squadra che aveva in precedenza il controllo della palla viene assegnata una rimessa in gioco perch\u00e9:\nSpenta, dopo che la palla \u00e8 diventata morta ed il cronometro di gara \u00e8 stato fermato, quando in un qualsiasi periodo quando:\nIl segnale dell'apparecchio dei 24\u201d non ferma il cronometro di gara o il gioco, n\u00e9 fa diventare morta la palla, a meno che una squadra non sia in controllo di palla.\nGli UdC, e gli arbitri, devono presentarsi in campo 70 minuti prima dell'inizio della gara, muniti della loro maglia azzurra con il logo della F.I.P., pantaloni neri e scarpe preferibilmente nere. Devono avere sempre tutti un blocchetto di referti di gara, 4 penne (2 blu/nere, 2 rosse), un righello e un fischietto.\nAll'arrivo, la squadra C.I.A. controlla l'attrezzatura a disposizione:\nIl referto di gara va compilato con una penna blu o nera. Si utilizza una penna rossa per compilare la parte relativa al primo e al terzo periodo (punteggio, falli, entrate, orari di inizio e di fine periodo), e per confermare il quintetto iniziale.\nDopo aver compilato il referto di gara, viene effettuato il riconoscimento degli atleti, allenatori e tesserati al seguito riportati sulla lista N/R.\n20 minuti prima dell'inizio si entra in campo e viene attivato il cronometro.\nAlmeno 10 minuti prima, i due allenatori devono comunicare al segnapunti il quintetto iniziale e firmare il referto.\nLa freccia del possesso alternato serve a stabilire quale squadra ha diritto alla rimessa a seguito di una situazione di salto a due. I casi principali per cui si ricorre alla procedura di possesso alternato sono:\nI responsabili della freccia del possesso alternato sono sia gli arbitri che gli UdC.\nGli U.d.C. in Italia.\nIn Italia, il gruppo degli Ufficiali di Campo rappresenta un movimento affermato e parte integrante della \"squadra arbitrale\", a differenza di quanto accade in quasi tutti gli altri paesi.\nNei campionati nazionali, vengono impiegati tre ufficiali di campo (il \"segnapunti\", il \"cronometrista\" e l\"'addetto ai ventiquattro secondi\"); nei campionati regionali ad alto livello (Serie C regionale, D maschile e Serie C) non \u00e8 obbligatoria la figura del cronometrista, sostituito da una persona designata dalla squadra di casa; nelle restanti categorie non \u00e8 obbligatoria la presenza dell'apparecchio dei 24 secondi e il cronometrista e il segnapunti devono essere messi a disposizione dalla squadra ospitante.\nGli attuali istruttori nazionali in Italia sono Stefania Tagliolini e Daniela Isola.\nLa divisa di un ufficiale di campo comprende una maglia blu a maniche lunghe, un pantalone nero e un paio di scarpe preferibilmente nere."}
{"id": "962582", "revid": "764447", "url": "https://it.wikipedia.org/wiki?curid=962582", "title": "MSC Opera", "text": "MSC Opera \u00e8 una nave da crociera della compagnia MSC Crociere, di cui \u00e8 stata l'ammiraglia fino all'entrata in servizio della MSC Musica nel 2006. Pu\u00f2 ospitare 2.679 passeggeri in 1.071 cabine e un equipaggio di circa 728 persone.\nStoria.\nLa nave \u00e8 stata battezzata il 26 giugno 2004 a Genova da Sophia Loren. Ha una nave gemella: \"MSC Lirica\". Gemella anche di \"MSC Sinfonia\" e di \"MSC Armonia\", costruite inizialmente per la fallita Festival Crociere, anche se il progetto risulta profondamente ridisegnato in numerose parti, come poppa e prua.\nLa MSC Opera MSC \u00e8 stata la terza nave della classe Lirica ad essere ristrutturata nell'ambito del \"Programma Rinascimento\": il 2 maggio 2015 \u00e8 entrata nei cantieri Fincantieri di Palermo, da cui \u00e8 uscita il 4 luglio 2015, per un completo rinnovamento oltre che un allungamento di circa 24 metri. Attualmente \u00e8 lunga 275 m e ha a disposizione 193 nuove cabine e nuovi spazi dedicati all'intrattenimento. Il restyling ha permesso anche l'adozione di tecnologie e di impianti d'avanguardia, oltre al rinnovamento di spazi e decorazioni dei negozi di bordo e delle aree comuni. Tra le novit\u00e0, un parco spray, negozi rinnovati, nuove aree per bambini e ragazzi, un buffet potenziato, una nuova lounge e un ristorante ampliato.\nDescrizione.\nLa dotazione della nave include:\nIncidenti.\nNel maggio 2010, una settimana dopo un incidente simile a bordo della MSC Orchestra, gli agenti della guardia costiera del Regno Unito a Dover hanno trovato una grande quantit\u00e0 di cocaina nascosta in quattro cabine passeggeri: quattro turisti lettoni e tre lituani sono stati successivamente condannati alla Corte della Corona di Canterbury a un totale di 84 anni di reclusione.\nIl 14 maggio 2011, la MSC Opera ha subito un guasto al quadro elettrico nel Mar Baltico. La nave \u00e8 stata trainata al porto di Nyn\u00e4shamn, a sud di Stoccolma, dove i passeggeri sono stati trasferiti su piccole imbarcazioni. Circa 1.700 passeggeri sono stati rimpatriati da Stoccolma durante la giornata del 16 maggio. La nave era senza corrente elettrica dopo l'avaria, con i bagni inutilizzabili, causando anche alcuni problemi di igiene. Ai passeggeri venne offerto un \"voucher\" per rimborsare il costo della crociera. Il 17 maggio 2011, la MSC Opera \u00e8 partita da Nyn\u00e4shamn verso il porto di Gdynia in Polonia per le riparazioni.\nNel marzo 2019 la polizia portoghese di Madeira ha arrestato dodici persone imbarcate sulla MSC Opera (proveniente dai Caraibi e giunta al porto di Funchal nelle Azzorre), dopo aver trovato 18\u00a0kg di cocaina nascosta in sacchetti di patatine.\nVenezia - Canale della Giudecca.\nIl 2 giugno 2019 a Venezia, mentre era condotta da 2 rimorchiatori attraverso il canale della Giudecca, la nave ha perso la rotta all'altezza delle fondamenta delle Zattere - per un'avaria di bordo probabilmente causata da un blackout - deviando verso il molo di San Basilio, dove si \u00e8 scontrata contro la banchina e ha successivamente urtato, spostandolo, il battello fluviale turistico \"River Countess\" (su cui stavano terminando le operazioni di sbarco dei 130 passeggeri), causando allo stesso quattro feriti non gravi tra i passeggeri e danni poi riparati con diverse settimane di cantiere. L'incidente ha causato la chiusura del traffico nel canale della Giudecca, con l'annullamento della regata prevista per la festa della Sensa, e ha riacceso le polemiche sul transito delle cosiddette \"grandi navi\" nella laguna di Venezia.\nLe conclusioni provvisorie sull'incidente, depositate sul finire del marzo 2020, attribuivano la responsabilit\u00e0 dell'urto con la banchina ad un'errata gestione dell'emergenza da parte del personale di bordo, in particolare nell'aver mantenuto accesi i motori pi\u00f9 di quanto opportuno e necessario all'evidenza della perdita di controllo direzione tramite i normali comandi; piloti e rimorchiatori avrebbero invece fatto tutto quanto in loro diretto potere per evitare l'incidente.\nA fine giugno 2020, con il deposito della perizia richiesta dalla Procura di Venezia, la stampa riporta che all'origine dei fatti risulta un guasto all'alimentazione dei controlli di direzione ed eliche (propulsori azimutali, \"POD\") avvenuto alle 7:26, pi\u00f9 di un'ora prima dell'incidente, di cui nessuno si sarebbe adeguatamente accorto per l'intervento istantaneo ed automatico di un gruppo di continuit\u00e0, la cui attivit\u00e0 tampone - che richiedeva quindi il rapido ripristino della fornitura elettrica oridinaria, o il prepararsi a perdere il normale controllo dei POD - non sarebbe tuttavia stata adeguatamente segnalata come pericolo ed emergenza al personale preposto, ci\u00f2 a causa di un poi rilevato errore di cablaggio risalente alla costruzione della nave.&lt;br&gt;\nSuccessivamente a quell'evento, alle 8:27:16 le batterie del gruppo di continuit\u00e0 si sarebbero quindi esaurite (un'ora dopo, anzich\u00e9 mezz'ora come da stimato in fase progettuale), mentre la nave si trovava in transito nel Canale della Giudecca sotto due rimorchiatori; alle 8:27:34 il Comandante, all'oscuro dei fatti di cui sopra, avrebbe tentato di rimediare alla rotta divenuta errata, ed alle 8:28:21 - nel dare l'indietro tutta alle eliche - si sarebbe accorto d'aver perso anche il controllo delle stesse (ancora attive e impostate in avanti). Secondo la difesa MSC, la scelta del Comandante di dare indietro tutta alle eliche - invece di applicare immediatamente lo spegnimento d'emergenza delle stesse - sarebbe stata corretta. Da quanto riportato dalla stampa sul contenuto della perizia, non risulta comunque chiaro se e quando le eliche vennero infine spente prima dell'impatto con la robusta banchina del molo di San Basilio, avvenuto intorno alle 8:31; vengono invece evidenziati diversi precedenti eccessi di velocit\u00e0 della nave, e un tentativo di usare anche un'ancora per evitare l'impatto (che sarebbe stato infruttuoso proprio per l'elevata velocit\u00e0)."}
{"id": "962585", "revid": "71814", "url": "https://it.wikipedia.org/wiki?curid=962585", "title": "Legislazione", "text": ""}
{"id": "962661", "revid": "287204", "url": "https://it.wikipedia.org/wiki?curid=962661", "title": "Cinema segreto", "text": "Cinema Segreto \u00e8 l'esordio della scrittrice fiorentina Domenica Luciani con il quale ha vinto il Premio Bancarellino nel 1997.\nTrama.\nMarina e Sara sono due cugine dodicenni patite del cinema e il loro sogno \u00e8 quello di girare un film di successo. Un giorno, nella classe di Sara, viene in visita proprio un regista e, per rispondere a una domanda della ragazza, spiega come girare un film. In seguito, la madre di Sara regala una telecamera al marito, e poi il marito a loro le cugine hanno tutto l'occorrente: una famiglia incredibile (chiamata anche Banda delle Esse perch\u00e9 la madre di Sara ha dato a tutti i figli un nome che inizia con la lettera S.) e un'ottima fantasia. I titoli dei loro film sono titoli di film molto famosi che per\u00f2 non hanno il significato originale ma un significato riferito ai fatti ripresi dalle cugine.\nNel libro si notano molte scene stravaganti dovute a equivoci, incidenti capitati nel modo sbagliato e altre trovate comiche.\nI \"film\" di Marina e Sara.\nLa Bella e la Bestia.\nMarina invita Rudolf, il suo amore \"predestinato\", a un appuntamento a casa sua. Rudolf si presenta con la cassetta della Bella e la Bestia, appena stavano per iniziare a vedere la cassetta arriva una donna, Marina capisce che Rudolf ha accettato l'invito per stare con lei e scappa a casa della cugina, che invece \u00e8 nascosta e continua a riprendere la scena. La donna, imbarazzata e indignata, d\u00e0 uno schiaffo a Rudolf e se ne va. Lui si ubriaca e il film si conclude con Rudolf che dorme.\nViaggio al centro della Terra.\nLa storia comincia con una lite all'ora di pranzo tra Seba e Susanna. Dopo la lite Susanna non parla pi\u00f9 con nessun membro della famiglia. Sara, capendo che la sorella ha in mente qualcosa, decide di origliare le sue telefonate scoprendo cos\u00ec che lei vuole scappare di casa. Con l'aiuto di Marina riesce a elaborare un piano per far fallire la fuga: avvertendo il padre delle intenzioni di Susanna. Anche se le cugine si sono preparate, il giorno della partenza le uniche scene riprese sono quelle dell'uscita di Susanna e del padre (che la segue) e quelle del loro ritorno. Sandro racconta che Susanna ha tentato l'autostop diverse volte prima di accorgersi di essere seguita. I due si sono rincorsi finch\u00e9 lei ha cercato rifugio in un tombino, ma, soffrendo di claustrofobia, non ha resistito a lungo e ha chiesto aiuto. Poi tornano a casa, lasciando lo zaino fuori dalla porta perch\u00e9 Marina e Sara l'avevano riempito con un composto a base di uova che era marcito e puzzava notevolmente.\nIl paradiso pu\u00f2 attendere.\nSimone da un po' di tempo si comporta in modo strano: non gioca pi\u00f9, risponde male ed \u00e8 sempre imbronciato. La madre chiama il medico di famiglia che per\u00f2 non capisce cos'ha. Marina e Sara allora cercano di scoprirlo a modo loro e frugano nella camera trovando un diario in cui Simone dichiara di voler diventare santo e per questo sta espiando i peccati di tutta la famiglia. Sara allora riprende Marina travestita da santo nella doccia del bagno di quest'ultima, creando l'effetto di una visione celestiale. Una sera la infilano nel videoregistratore in camera del bambino, facendogli credere di aver avuto un messaggio da parte di Sant'Al\u00f2 (che prima mor\u00ec e poi si ammal\u00f2), che gli chiedeva di smetterla con le espiazioni. Il bambino, convinto da quella che credeva una visione, ritorna allegro come prima.\nTerminator.\nSandro da qualche tempo viene perseguitato da una fanatica dei roditori, Giuseppina Cariello, che ha piantato le tende nel suo studio veterinario assillandolo con domande sui suoi criceti. Marina e Sara decidono d'intervenire, ma scoprono che la donna ha disturbi psichici e la sua reazione potrebbe essere imprevedibile. Cos\u00ec decidono di invitare la donna a casa loro per convincerla che Sandro soffra di una sindrome (inventata) nota come Gattantropia, cio\u00e8 \u00e8 una specie di lupo mannaro in forma di gatto. La donna scappa orripilata e incontra Rudolf con un grosso pacco contenente yogurt da mangiare con i corn-flakes, ma la donna crede che contenga topi che Sandro manger\u00e0 con i cereali e fugge una volta per tutte.\nVia col vento.\nSara \u00e8 in vacanza con la sua famiglia e qui conosce Serena, una ragazza simpatica ma bruttina, che ha una cotta per Seba, che non la considera. Cos\u00ec Sara e Marina decidono di organizzare un piano per aiutarla a conquistarlo, ma Seba nel frattempo si \u00e8 preso una cotta per una modella che invita a cena in un lussuoso ristorante. Nel frattempo le vacanze di Serena stanno per finire e le due cugine decidono di fare una \"visitina\" a \"Jessica\" e scoprono che in realt\u00e0 \u00e8 pelata, senza denti e con il reggiseno imbottito. Le due fanno vedere la cassetta a Seba che capisce la verit\u00e0 su Jessica (vero nome: Carmela Pernacchio). Questo contribuisce a aiutare Serena, che in seguito si fidanza con Seba.\nJurassic Park.\nLa mamma da un po' di tempo si comporta in modo strano. Organizza le uscite ai figli, tutte lo stesso giorno cio\u00e8 l'ultimo fine settimana di ottobre. Marina e Sara sono molto sospettose, poich\u00e9 la madre solitamente non permette ai figli di fare uscite prolungate, cos\u00ec indagano e scoprono che ha organizzato una festa di Halloween a cui ha invitato tutti i suoi amici snob ma non i figli e la sorella perch\u00e9 ritiene che siano rozzi e le possano rovinare la reputazione. Allora le due, per vendicarsi, decidono di invitare di nascosto Rudolf, che in quanto a finezze lascia molto a desiderare. La festa \u00e8 tutto un susseguirsi di figuracce ed equivoci, tra cui anche il fatto che un'anziana contessa russa invitata alla festa si innamora di Rudolf. Alla fine Rudolf viene cacciato, ma le cugine sono soddisfatte: la festa \u00e8 stata un vero fiasco e tutti gli amici della madre sono arrabbiati con lei.\nLa storia infinita.\nMarina e Sara alla fine sono state scoperte e i genitori le puniscono impedendo loro di rivedersi. L'ultimo dell'anno per\u00f2 vengono lasciate a casa da sole e, dato che abitano nello stesso condominio, si rincontrano e decidono di girare un ultimo film. Il film viene visto da tutta la famiglia, a cui viene rimproverata la punizione poich\u00e9 molti dei loro problemi erano stati risolti grazie a quei film. Le ragazze si rivedono, ma le cassette vengono requisite e nessuno sa che fine abbiano fatto."}
{"id": "962675", "revid": "767487", "url": "https://it.wikipedia.org/wiki?curid=962675", "title": "Back to Mystery City", "text": "Back to Mystery City \u00e8 il quarto album degli Hanoi Rocks, uscito nel 1983 per l'Etichetta discografica UZI Suicide (Geffen Records).\nIl Disco.\nUccellini che cantano, chitarra classica, il sax volutamente stonato di Michael Monroe...cos\u00ec inizia Back to the Misery City, mix di punk rock, glam rock, blues rock e sleazy rock. \"Malibu Beach Nightmare\" \u00e8 realmente travolgente, una rivisitazione dei vecchi Beach Boys; segue \"Mental Beat\", canzone di rock puro con uno spettacolare refrain e l'elvisiana \"Tooting Bec Wreck\". L'interiorit\u00e0 della band emerge nella semi ballad \"Until I Get You\" e in \"Sailing Down The Tears\", posta prima della potente title track. Una pietra miliare che ha ispirato band come Guns N' Roses e L.A. Guns."}
{"id": "962682", "revid": "425580", "url": "https://it.wikipedia.org/wiki?curid=962682", "title": "Liquidazione", "text": "La liquidazione \u00e8 un'operazione con cui si concludono dei rapporti patrimoniali con una propriet\u00e0. In particolare, la liquidazione dell'attivo (ad esempio in un fallimento) converte in moneta corrente valori quali: bene immobile, lettera di cambio, assegno, merce o altro.\nLe operazioni di cessazione provocano la conclusione delle attivit\u00e0 aziendali, attraverso la vendita di tutti i beni, la riscossione di tutti i crediti e il pagamento di tutti i debiti; al loro termine l'azienda risulta estinta. Ad esempio si ha liquidazione quando si vende tutta la merce a prezzi scontati per monetizzare il magazzino o le rimanenze. Altrettanto per la vendita finale delle scorte."}
{"id": "962729", "revid": "1442080", "url": "https://it.wikipedia.org/wiki?curid=962729", "title": "Nastro d'argento alla migliore colonna sonora", "text": "Il Nastro d'argento alla migliore colonna sonora \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1947.\nIl compositore che ha ricevuto questo premio il maggior numero di volte \u00e8 Ennio Morricone (nove: 1965, 1970, 1972, 1985, 1988, 2000, 2001, 2007, 2013)."}
{"id": "962775", "revid": "767487", "url": "https://it.wikipedia.org/wiki?curid=962775", "title": "Chuck Wright", "text": ""}
{"id": "962781", "revid": "599013", "url": "https://it.wikipedia.org/wiki?curid=962781", "title": "Lawrence Rucchin", "text": "Carriera.\nClub.\nFratello della stella di Anaheim Mighty Ducks, New York Rangers e Atlanta Thrashers Steve Rucchin, pi\u00f9 giovane di quattro anni.\nDopo le giovanili e i campionati universitari (in OUAA con la Sir Wilfrid Laurier University, con cui vinse due titoli, 1989 e 1990) si trasfer\u00ec in Italia, fortemente voluto da Ted Sator, allenatore dell'HC Devils Milano.\nTutta la sua carriera nel campionato italiano si svolse a Milano, dapprima con i Devils, a cui fu legato per tre stagioni a partire dal 1992, e con cui vinse due scudetti (1992-93 e 1993-94), poi con il Milano24 con cui gioc\u00f2 per altre due stagioni (la squadra raggiunse in entrambi i campionati la finale, perdendo sempre contro l'HC Bolzano).\nNel 1997 Rucchin, come molti dei giocatori pi\u00f9 rappresentativi del campionato italiano in quel periodo di crisi per il movimento, si trasfer\u00ec all'estero. La sua prima squadra nella Deutsche Eishockey-Liga, il massimo campionato tedesco, furono i campioni in carica del D\u00fcsseldorfer EG. Tuttavia la stagione fu resa problematica da problemi societari, e la squadra retrocesse.\nDopo l'avventura olimpica pass\u00f2 ai Berlin Capitals, con cui rimase per due stagioni. Come miglior risultato ci fu la semifinale raggiunta nella stagione 1999-00.\nNel 2000 gli fu diagnosticato un tumore al colon. Fu costretto ad un anno di stop, ma parve rispondere bene alle cure, tanto che venne convocato per i mondiali del 2001 e fu messo sotto contratto per la stagione 2001-02 da una squadra della Southwestern Senior A Hockey League, i Dundas Real McCoys.\nDopo pochi incontri, una recrudescenza della malattia lo costrinse a combattere di nuovo con quella che in un'intervista aveva definito \"the challenge of my life\". Rucchin \u00e8 morto il 20 giugno 2002, una settimana dopo la nascita della sua seconda figlia.\nNazionale.\nNel 1995 fece il suo esordio con la nazionale italiana, in una amichevole giocata ad Asiago, contro la nazionale del suo paese natale, il Canada. La prima rete in maglia azzurra risale invece al torneo di preparazione alle olimpiadi di Nagano giocato a Sapporo nel febbraio 1998, contro i padroni di casa del Giappone.\nCol \"Blue Team\" gioc\u00f2 poi i mondiali 1997, 1998 e 1999 e i Giochi olimpici di Nagano. Durante i mondiali del 1998, Rucchin si ritagli\u00f2 un posto nella storia di questo sport: il 5 maggio l'Italia affront\u00f2 il Canada, in cui giocava il fratello Steve. Era solo la seconda volta che due fratelli si affrontavano in una competizione per nazionali sotto l'egida IIHF."}
{"id": "962873", "revid": "767487", "url": "https://it.wikipedia.org/wiki?curid=962873", "title": "B\u00e9la Bal\u00e1zs", "text": "Biografia.\nB\u00e9la Bal\u00e1zs \u00e8 lo pseudonimo di Herbert Bauer.\nAttivit\u00e0 culturale.\nIl suo primo lavoro teorico \"Hal\u00e1leszt\u00e9tika\" (\"L'estetica della morte\") \u00e8 stato pubblicato nel 1906; il suo primo dramma, \"Doktor Sz\u00e9lp\u00e1l Margit\" \u00e8 stata eseguita dal Teatro Nazionale Ungherese nel 1909. Le sue poesie nell'antologia \"Holnap\" (\"Domani\") riflettono l'influenza delle canzoni popolari che aveva raccolto con il compositore ungherese Zolt\u00e1n Kod\u00e1ly. Le sue opere poetiche \"Il principe di legno\" e \"Il castello del principe Barbabl\u00f9\" sono state musicate da B\u00e9la Bart\u00f3k per spettacoli prodotti dal Teatro dell'Opera di Budapest nel 1917 e 1918.\nBal\u00e1zs fu uno dei leader culturali pi\u00f9 importanti della repubblica sovietica di B\u00e9la Kun nel 1919 fu membro della Direzione degli Scrittori. Quando il regime cadde Bal\u00e1zs and\u00f2 in esilio: trascorse pi\u00f9 di 20 anni a Vienna, a Berlino, e in Unione Sovietica.\nOltre a poesie e racconti, pubblic\u00f2 due importanti opere teoriche sul teatro e sul cinema: \"A elm\u00e9lete sz\u00ednj\u00e1t\u00e9k\" (\"La teoria dello Spettacolo teatrale\") nel 1922 e una delle prime opere di estetica del cinema \"Der sichtbare Mensch, oder die Kultur des Films\", pubblicata a Vienna nel 1924.\nNel 1926 si trasferisce a Berlino, dove ebbe stretti contatti con le case produttrici di film muto. Contribu\u00ec alla realizzazione di film come \"L'opera da tre soldi\" di Georg Wilhelm Pabst nel 1931 e \"Valahol Europ\u00e1ban\" di G\u00e9za Radv\u00e1nyi nel 1947, in Ungheria.\nAll'inizio del 1945 torn\u00f2 in Ungheria. Istitu\u00ec l'insegnamento di estetica del cinema presso l'Accademia Ungherese delle arti drammatiche e fond\u00f2 l'Istituto Studi Cinematografici. Nel 1946 pubblic\u00f2 il romanzo autobiografico \"Almodo Ifj\u00fas\u00e1g\" ( \"Dreaming Giovent\u00f9\"). Nel 1947 scrisse il soggetto e la sceneggiatura del film \"\u00c8 accaduto in Europa\" realizzato nel 1948 con la regia di G\u00e9za von Radv\u00e1nyi. Nel 1949, poco prima della sua morte, fu insignito del Premio Kossuth.\nNel 1958 fu intitolato alla sua memoria un premio nazionale per giovani registi."}
{"id": "962885", "revid": "16758", "url": "https://it.wikipedia.org/wiki?curid=962885", "title": "Larry Rucchin", "text": ""}
{"id": "962912", "revid": "205197", "url": "https://it.wikipedia.org/wiki?curid=962912", "title": "Constructorul Chi\u015fin\u0103u", "text": ""}
{"id": "962935", "revid": "1705737", "url": "https://it.wikipedia.org/wiki?curid=962935", "title": "Lolland", "text": "Lolland (in passato chiamata anche \"Laaland\", in italiano Lalandia) \u00e8 la quarta pi\u00f9 grande isola della Danimarca e si estende su di un'area di 1.243\u00a0km\u00b2. Si trova nel Mar Baltico.\nL'isola \u00e8 in pratica completamente pianeggiante e il suo rilievo pi\u00f9 elevato - che si trova nei pressi del paese di Horslunde - \u00e8 alto 25 metri su livello del mare: durante la seconda guerra mondiale ricopr\u00ec comunque un ruolo importante per il sistema di comunicazione militare tedesco.\nTradizionalmente a Lolland \u00e8 diffusa la coltivazione della barbabietola da zucchero.\nIl centro principale dell'isola \u00e8 Nakskov, che conta circa 15.500 abitanti. Altri paesi degni di nota sono Maribo, Saksk\u00f8bing (che nel corso del XV secolo per due anni fu la capitale della Danimarca) e R\u00f8dby.\nI governi di Danimarca e Germania progettano di unire Lolland con l'isola tedesca di Fehmarn per mezzo di un ponte. Attualmente la Strada Europea E47 che parte da Copenaghen attraversa lo stretto Guldborgsund tra Lolland e Falster grazie ad un moderno tunnel sottomarino, ma termina al porto di R\u00f8dby, dove i veicoli vengono imbarcati su traghetti che li trasportano a Fehmarn.\nIl Guldborgsund pu\u00f2 essere superato anche per mezzo di due ponti, realizzati tra le due isole, che si trovano nella parte settentrionale dello stretto."}
{"id": "962945", "revid": "1543377", "url": "https://it.wikipedia.org/wiki?curid=962945", "title": "Diego Mularoni", "text": "Biografia.\nHa partecipato alle Olimpiadi di Atlanta, di Sydney e di Atene rappresentando la terra natale. Ad Atlanta ha partecipato ai 100 metri stile libero senza per\u00f2 qualificarsi alla finale, chiudendo con il tempo di 57\"05.\nA Sydney ha gareggiato invece nei 1500 metri stile libero, chiudendo le qualificazioni in 16 minuti 12 secondi e 91 centesimi e centrando il 39\u00ba posto assoluto.\nAd Atene, sua ultima Olimpiade, era portabandiera sammarinese alla cerimonia d'apertura. ed ha partecipato ai 200 metri stile libero, chiusi con il tempo di 1:56.18, ottavo ed ultimo posto della sua batteria\nMularoni \u00e8 anche il secondo nuotatore sammarinese pi\u00f9 vincente ai Giochi dei Piccoli Stati d'Europa, dopo Emanuele Nicolini, conquistando ben 13 medaglie: 6 ori, 5 argenti e 2 bronzi di cui uno con la staffetta.\nI personali di Mularoni in vasca lunga:"}
{"id": "962961", "revid": "47767", "url": "https://it.wikipedia.org/wiki?curid=962961", "title": "Agaricus foenisecii", "text": ""}
{"id": "962966", "revid": "122376624", "url": "https://it.wikipedia.org/wiki?curid=962966", "title": "Zoia Ceau\u0219escu", "text": "Era figlia del dittatore della Romania Nicolae Ceau\u0219escu e di sua moglie Elena.\nBiografia.\nLaureata in matematica, Zoia Ceau\u0219escu inizi\u00f2 a lavorare come assistente presso la facolt\u00e0 di matematica della locale universit\u00e0, per poi trasferirsi all'Istituto di Matematica dell'Accademia Rumena, dove inizi\u00f2 a lavorare come ricercatrice. In seguito alla chiusura dell'istituto nel 1975, Zoia apr\u00ec e guid\u00f2 una sezione di matematica all'interno dell'Istituto per la Creazione Scientifica e Tecnica, dove chiam\u00f2 i suoi ex-collaboratori ed inser\u00ec giovani laureati.\nNel 1980 spos\u00f2 l'ingegnere Mircea Opran, docente del Politecnico. Si trov\u00f2 in disaccordo con la famiglia sia per le faccende professionali che per quelle sentimentali. Nei primi giorni della rivoluzione rumena del 1989 Zoia venne arrestata insieme ai fratelli, Valentin e Nicu, con le accuse di aver minato l'economia nazionale e di genocidio, ma verr\u00e0 rilasciata nell'agosto del 1990 senza alcuna condanna.\nTent\u00f2 di tornare al lavoro, ma senza successo. Rimasta sola e senza lavoro, Zoia Ceau\u0219escu mor\u00ec alle 4 del mattino del 20 novembre 2006 per metastasi dopo una lunga malattia.\nPersonalit\u00e0 controversa, Zoia Ceau\u0219escu \u00e8 vista sia come matematico di talento vittima del pregiudizio contro il suo cognome, sia come figlia viziata e piena di eccessi.\nPubblicazioni.\nZoia Ceau\u0219escu pubblica 22 articoli fra il 1976 ed il 1988. Alcuni sono:"}
{"id": "962973", "revid": "1214201", "url": "https://it.wikipedia.org/wiki?curid=962973", "title": "Idrottsf\u00f6reningen Kamraterna Stockholm", "text": "L'Idrottsf\u00f6reningen Kamraterna Stockholm, meglio noto come IFK Stoccolma, \u00e8 una squadra di calcio di Stoccolma, in Svezia.\nFondato il 1\u00ba febbraio 1895 come \"IF Kamraterna\" da due giovani studenti, Louis Zettersten e Pehr Ehnemarkin, fu il primo club in assoluto ad assumere la denominazione IFK, in seguito adottata da molte altre squadre in tutto il territorio nazionale.\nA livello sportivo ottenne i maggiori successi agli albori del calcio in Svezia. Nel 1905 la squadra divenne vice campione di Svezia arrivando fino alla finale della Svenska M\u00e4sterskapet \u2013 coppa che all'epoca metteva in palio il titolo di campione nazionale \u2013 salvo poi essere sconfitta per 1-2 dall'\u00d6rgryte. In quattro occasioni, tra il 1905 e il 1912, il club vinse la Wicanderska V\u00e4lg\u00f6renhetssk\u00f6lden, una coppa la cui ultima edizione risale al 1916. Tra il 1903 e il 1908 arrivarono inoltre cinque successi nella Kamratm\u00e4sterskapen, un torneo riservato esclusivamente a quelle societ\u00e0 svedesi appartenenti all'organizzazione \"Idrottsf\u00f6reningen Kamraterna\" e che dunque avevano \"IFK\" nella loro denominazione."}
{"id": "962978", "revid": "339392", "url": "https://it.wikipedia.org/wiki?curid=962978", "title": "IFK Stockholm", "text": ""}
{"id": "962981", "revid": "44627", "url": "https://it.wikipedia.org/wiki?curid=962981", "title": "Derivata successiva", "text": ""}
{"id": "962982", "revid": "1452073", "url": "https://it.wikipedia.org/wiki?curid=962982", "title": "Scorpaeniformes", "text": "L'ordine Scorpeniformes comprende centinaia di specie di pesci ossei per la grande maggioranza marini. Sono quasi tutti predatori e molte specie possiedono spine velenose su pinne e corpo.\nDistribuzione.\nGli Scorpeniformi sono diffusi in tutte le acque salate della Terra, dalle acque polari all'equatore."}
{"id": "962993", "revid": "113450893", "url": "https://it.wikipedia.org/wiki?curid=962993", "title": "PalaMangano", "text": "Il PalaMangano \u00e8 l'impianto sportivo della citt\u00e0 di Scafati e ospita la societ\u00e0 sportiva Scafati Basket.\nL'impianto contiene posti ed \u00e8 intitolata a Massimo Mangano, compianto allenatore della squadra scafatese. Una delle gradinate del PalaMangano \u00e8 dedicata a Peppe Lamanna, un giovane tifoso scafatese scomparso prematuramente.\nCostruito nel 2000 dopo la storica promozione in Serie A2, \u00e8 stato inaugurato il 7 gennaio 2001 in occasione del match tra la Longobardi Scafati e la Fila Biella.\nRistrutturazione.\nNel 2015 c'\u00e8 stata una massiccia ristrutturazione dell'impianto, il parquet di gioco \u00e8 stato completamente rinnovato e i tabelloni pubblicitari sono stati tutti sostituiti da alcuni esemplari nuovi. Inoltre \u00e8 stata apportata la riparazione del soffitto e la sostituzione dei tabelloni segnanti i 24 secondi e il tempo di gioco. Come ultima cosa, lo Scafati Basket si \u00e8 riservato di inserire sul pavimento che conduce al campo da gioco il proprio logo e codice FIP in una placca di marmo pregiato."}
{"id": "963031", "revid": "944090", "url": "https://it.wikipedia.org/wiki?curid=963031", "title": "Chiesa cattolica nell'Europa centrale (1800-1850)", "text": "Possiamo sottolineare questi aspetti nello sviluppo della Chiesa nei Paesi di lingua tedesca, nel periodo 1814-1848.\nLa fine dei principati ecclesiastici.\nIl Congresso di Vienna mantiene la decisione presa da Napoleone di sopprimere i Principati Ecclesiastici, ossia quei Regni o Stati germanici (il pi\u00f9 delle volte minuscoli), che avevano la caratteristica di essere governati da Vescovi, Arcivescovi o Cardinali locali.\nIl fenomeno \u00e8 noto col nome di secolarizzazione. Gli storici Lortz e Bihlmeyer-T\u00fcchle ne parlano con toni amari e dolorosi, come una ingiustizia, un impoverimento, uno sconvolgimento (mentre sono pi\u00f9 freddi di fronte a fatti analoghi in altri paesi).\nCertamente possiamo dire che il processo di secolarizzazione dei principati ecclesiastici tedeschi fu un processo storicamente inevitabile, anche se le sue cause immediate furono politiche, e per certi versi ha anticipato la fine del potere temporale del papa. Se fu di fatto un impoverimento, in realt\u00e0, alla lunga, mostr\u00f2 il suo lato positivo, la riscoperta della vera identit\u00e0 del vescovo (non pi\u00f9 un amministratore e un politico, ma un pastore d'anime). Generalmente comunque fu duro il superamento della mentalit\u00e0 dell'ancien r\u00e8gime.\nA Vienna nasceva contemporaneamente la Confederazione Germanica, compromesso fra tendenze unitarie e particolaristiche, il cui programma, all'art. 6, stabiliva l'uguaglianza di tutti i cittadini di fronte alla legge senza distinzioni religiose (giuridicamente \u00e8 il superamento del cuius regio eius et religio della pace di Augusta).\nVerso il superamento del giuseppinismo.\nLa vittoria della Chiesa sulle tendenze autonomistiche delle Chiese locali \u00e8 il fenomeno essenziale della storia della Chiesa nell'Ottocento. Questi fenomeni locali assumono nomi e forme diverse a seconda dei paesi: giuseppinismo in Austria, febronianesimo in Germania, gallicanesimo in Francia; nomi diversi per indicare un'identica realt\u00e0: il tentativo di rendere la Chiesa locale autonoma da Roma e dal papa.\nIn Germania il febronianesimo vive la sua fase di declino (sar\u00e0 sconfitto con il concordato austriaco del 1855). Come in Francia per il gallicanesimo, anche in Germania non mancano campioni in ritardo del febronianesimo. Emerge soprattutto Ignazio Enrico von Wessenberg (1774-1860), vescovo di Magonza e Ratisbona (dopo essere stato a 28 anni Vicario generale, non sacerdote, della diocesi di Costanza), che propone una riforma della Chiesa riassumibile in questi punti:\nIl tutto era inserito per\u00f2 in un contesto nazionalistico ed antiromano.\nIn Austria il giuseppinismo era duro a morire. Le posizioni non sono univoche: l'imperatore Francesco I oscillava fra tendenze antigiuseppiniste e quelle regaliste; l'episcopato preferiva l'attesa paziente piuttosto che l'aperta resistenza; il clero pi\u00f9 vecchio era educato ai principi giuseppini, mentre quello giovane auspicava una maggiore indipendenza dallo Stato. Di certo c'era che lo spirito della legislazione giuseppina era venuto meno: non si tendeva pi\u00f9 ad una Chiesa nazionale in funzione dello Stato. Per es. sulle nomine dei vescovi si cominciava a consultare il papa. Dopo il 1848 le due parti si avvicinano ed i vescovi sentono la necessit\u00e0 di un legame pi\u00f9 stretto con Roma.\nNel 1817 la Santa Sede stipulava un concordato con la Baviera. Malgrado le tendenze regaliste del Sovrano bavarese, il concordato riconosce le prerogative della Chiesa (ma la religione cattolica, a differenza per esempio del concordato con Napoli del 1818, non \u00e8 religione di Stato) e le difende (censura, controllo dell'istruzione, libert\u00e0 di comunicazione con Roma). Il prezzo pagato dalla Chiesa \u00e8 quello di sempre: la nomina dei vescovi \u00e8 affidata allo Stato, ed \u00e8 reso obbligatorio il giuramento di fedelt\u00e0 dei vescovi.\nIl risveglio religioso in Germania ed Austria.\nQuesto aspetto \u00e8 segnalato da un duplice tipo di piet\u00e0: una illuminista, razionale, fredda; l'altra pi\u00f9 calda e che lascia grande spazio al sentimento (rosario, processioni col Santissimo, solennit\u00e0 pubbliche...). Quest'ultima sar\u00e0 quella vincente. Ricordiamo alcuni nomi.\nClemente Maria Hofbauer (1751-1820), redentorista, predicatore intransigente, combattivo, ultramontano, che ebbe grande influsso su professori, pittori, ecclesiastici, politici. Diede grande influsso alla piet\u00e0 eucaristica.\nJohann Michael Sailer (1751-1832), predicatore, scrittore, spirito mite ed ecumenico, promuove una piet\u00e0 fondata sulla Bibbia e sui Padri (si \u00e8 detto che con Sailer la Germania ha imparato di nuovo a pregare).\nJohann Adam M\u00f6hler (1796-1838) che ebbe grande influsso sulla Germania (e sui vescovi tedeschi al Concilio Vaticano I) per la sua ecclesiologia, una via media tra episcopalismo ed ultramontanesimo rigido. Il primato papale \u00e8 visto come principio e fondamento dell'unione vitale del corpo ecclesiastico (papa = capo del collegio dei vescovi).\nIl conflitto per i matrimoni misti in Prussia.\nQuesto conflitto nacque quando il re prussiano Federico Guglielmo III (1797-1840) attu\u00f2 una politica tendente ad un sincretismo religioso e alla protestantizzazione della Renania, attraverso matrimoni misti senza cauzioni di educazione cattolica della prole. Nel 1825 infatti si estendeva alla Renania la disposizione del 1803 di educare i figli nella religione del padre.\nI vescovi si rivolgono a Roma, ma Pio VIII si mostra fin troppo cauto e nel breve del 25 marzo 1830 concede che, in mancanza delle basi di una educazione cattolica, i preti assistano passivamente ai matrimoni misti senza dare la benedizione (cosa questa che il governo invece voleva, cio\u00e8 la celebrazione solenne del matrimonio misto, con benedizione ecclesiastica). Per questo, solo dopo iniziali difficolt\u00e0, il governo prussiano accett\u00f2 il breve e lo fece trasmettere ai Vescovi.\nMa nel 1834 l'arcivescovo di Colonia Spiegel e il rappresentante prussiano a Roma Bunsen firmarono una convenzione segreta a Berlino, che svuotava di contenuto il breve papale.\nAlla morte dello Spiegel (1835), divenne arcivescovo di Colonia il Droste-Vischering, uomo poco disposto ai compromessi, solitario e ascetico, che ispirava poche simpatie attorno a s\u00e9. Nella questione dei matrimoni misti egli era contrario alla convenzione di Berlino, inform\u00f2 il governo che voleva attenersi solo al breve di Pio VIII e non ebbe paura degli ultimatum del governo che gli chiedevano di cedere. Il 20 novembre 1837 il Droste venne arrestato con l'accusa di attivit\u00e0 rivoluzionaria.\nIl papa Gregorio XVI, il 10 dicembre 1837, protest\u00f2 formalmente contro l'arresto. Nel discorso il papa premette una chiara sintesi dei fatti, ricus\u00f2 la convenzione di Berlino e accus\u00f2 la Prussia per il suo atteggiamento nella questione dei matrimoni misti. Un mese dopo il polemista G\u00f6rres, con lo scritto polemico \"Athanasius\" (Atanasio, affari di Colonia nella traduzione in lingua italiana), esaltava il Droste come il difensore delle libert\u00e0 della Chiesa ed accusava lo Stato di soprusi. Seguirono numerosi altri scritti con lo stesso tono (si rafforza l'ultramontanismo tedesco), e per protesta Ketteler rinunciava alla carriera statale. Nacque un vero e proprio movimento di base che scosse l'indifferenza con cui prima i cattolici accettavano le invadenze statali.\nLa svolta e la soluzione della crisi si ebbe con l'avvento al trono di Federico Guglielmo IV (giugno 1840). Si giunse ad un compromesso: lo Stato liberava il Droste e un altro vescovo (il polacco Dunin), mentre il Droste stesso doveva rinunziare a Colonia e ritirarsi. Lo Stato rinunciava poi ai \"placet\" e all'intervento nella pratica dei matrimoni misti, lasciava liberi i vescovi di comunicare con Roma e garantiva libere elezioni vescovili.\nIl Concordato con l'Austria del 1855.\nQuesto Concordato fu stipulato il 18 agosto 1855.\nAll'art. 2, riconosce il primato di giurisdizione del papa su tutta la Chiesa, da cui ne consegue\nIl prezzo di questa \u201cpresunta libert\u00e0\u201d \u00e8 sempre lo stesso: la nomina dei vescovi \u00e8 ancora rimessa all'imperatore, a cui si deve anche il giuramento di fedelt\u00e0.\nIl concordato rappresentava una vittoria per la Chiesa:\nLe reazioni in Austria non furono affatto favorevoli. Basti ricordare la famosa affermazione di un Ministro dell'Imperatore, che espresse questo giudizio negativo: \"Ebbi l'impressione di una Canossa, in cui l'Austria del sec. XIX veniva, in sacco e cenere, a far penitenza del suo giuseppinismo del sec. XVIII...\"\nCertamente, per la Chiesa austriaca, il concordato del 1855 favor\u00ec la vita cristiana e il libero sviluppo; ma il tentativo di difendere i diritti e le libert\u00e0 della Chiesa si basava non sul principio (sempre pi\u00f9 diffuso) della libert\u00e0 per tutti, ma su una \u201canacronistica\u201d alleanza con i regimi assoluti. In molti suoi punti infatti il concordato era in stridente contrasto con i principi a cui si ispirava la mentalit\u00e0 moderna, favorevole ad una maggiore distinzione delle due societ\u00e0 e ad una maggiore autonomia della Chiesa (vedi, la nomina dei vescovi). Per questo il concordato dur\u00f2 poco, una quindicina d'anni, fin quando i liberali non presero il sopravvento anche in Austria."}
{"id": "963047", "revid": "1442080", "url": "https://it.wikipedia.org/wiki?curid=963047", "title": "Kamratm\u00e4sterskapen", "text": "Kamratm\u00e4sterskapen \u00e8 stata una coppa di calcio svedese giocata tra il 1901 e il 1924, e successivamente tra il 1940 e il 1945. Il torneo, seppur aperto esclusivamente alle associazioni Idrottsf\u00f6reningen Kamraterna, ricopr\u00ec un ruolo importante durante gli albori del calcio in Svezia."}
{"id": "963063", "revid": "486946", "url": "https://it.wikipedia.org/wiki?curid=963063", "title": "FC Zimbru Chisinau", "text": ""}
{"id": "963082", "revid": "22356", "url": "https://it.wikipedia.org/wiki?curid=963082", "title": "Paleomastodon", "text": ""}
{"id": "963109", "revid": "119742789", "url": "https://it.wikipedia.org/wiki?curid=963109", "title": "Lago artificiale", "text": "Per lago artificiale si intende un bacino creato artificialmente dall'uomo allo scopo di contenere una notevole massa d'acqua per fini industriali, estetici o naturalistici.\nDescrizione.\nLa gran parte dei laghi artificiali sono realizzati allo scopo di produrre energia elettrica attraverso degli impianti di produzione idroelettrici. In tale situazione il corso di un fiume viene interrotto per mezzo di una diga, allo scopo di alzare il livello dell'acqua e sfruttare l'energia della caduta. Spesso tali bacini acquatici sono anche utilizzati nell'ambito agricolo come fonte per l'irrigazione dei terreni.\nMa per lago artificiale si intende anche un lago realizzato per fini estetici, generalmente in un parco urbano. Tipici esempi sono i bacini che troviamo visitando Central Park, il famoso parco urbano di New York.\nUn lago artificiale infine pu\u00f2 essere costruito anche per motivi naturalistici, ad esempio per creare habitat di riproduzione per alcune specie di uccelli.\nLungo il corso dei fiumi, le zone di golena, a volte vengono destinate a poli estrattivi di inerti. Esaurita la funzione di cava, le aree dismesse del polo vengono utilizzate come bacini artificiali di espansione per ricevere le acque di alluvioni improvvise. Se ben mantenute, dette aree alla fine si possono trasformare in parchi fluviali, ottime zone umide, ideali per un habitat adatto alla riproduzione di vari animali.\nLista di laghi artificiali per area.\nLa seguente lista indica i dieci maggiori laghi artificiali per area:"}
{"id": "963121", "revid": "1543377", "url": "https://it.wikipedia.org/wiki?curid=963121", "title": "Chiesa cattolica nelle Isole Britanniche (1800-1850)", "text": "L'emancipazione dei cattolici.\nSecondo la mentalit\u00e0 tipica dell'ancien r\u00e9gime, se i protestanti erano discriminati in Spagna, Francia o Austria, i cattolici lo erano in Gran Bretagna ed Irlanda (paesi in cui la religione di Stato era quella protestante). Non erano ammessi agli uffici pubblici (comprese le universit\u00e0), vi erano disposizioni severe contro i sacerdoti, fortissime limitazioni civili in Irlanda (per es. il diritto di propriet\u00e0). Sul finire del XVIII secolo si ebbero alcune aperture in Irlanda: nascita di un Parlamento semiautonomo a Dublino, il riconoscimento del diritto di propriet\u00e0 entro certi limiti, la libert\u00e0 di culto. Ma nel 1800, con l'Atto di unione alla Gran Bretagna, il Parlamento irlandese scomparve.\nIn genere i cattolici inglesi, essendo una minoranza, erano disposti ad accettare anche un compromesso. Gli irlandesi invece, essendo la grande maggioranza della popolazione, volevano o tutto o nulla. Nel 1813 venne proposta una legge che concedeva uguaglianza politica ai cattolici, ma a condizione che il governo potesse: a) porre il veto a nomine non gradite di vescovi; b) controllare le comunicazioni dei vescovi con Roma; c) far giurare ai cattolici, se eletti a cariche pubbliche, fedelt\u00e0 alla Corona. Ma la proposta non ebbe conseguenze.\nL'azione decisiva fu opera di Daniel O'Connell (1775-1847) che spost\u00f2 la lotta sul campo democratico. Grazie a lui nel 1829 venne emanata la legge di emancipazione dei cattolici britannici.\nI punti principali dell'Atto di emancipazione (il cui tono, peraltro, \u00e8 molto ostile ai cattolici):\nL'emancipazione dei cattolici nel Regno Unito fu un caso particolare di un fenomeno generale: l'affermazione della piena uguaglianza di tutti i cittadini di fronte alla legge, senza discriminazioni religiose; e questo perch\u00e9 a fondamento dell'unit\u00e0 politica di una nazione si pone non la fede religiosa, ma la comunanza di interessi politici.\nIl movimento di Oxford.\nIl \u00abmovimento di Oxford\u00bb sorse da una decisione del Parlamento che cre\u00f2 malcontento all'interno della Chiesa anglicana. Nel 1833 il Parlamento soppresse una quantit\u00e0 di diocesi anglicane in Irlanda, con la motivazione che fossero troppe per la sparuta comunit\u00e0 locale. In alcuni ambienti intellettuali tale decisione fu presa come un tentativo di usurpazione da parte dello Stato di un potere della Chiesa, cosa che sollev\u00f2 la questione del controllo del Parlamento. Negli ambienti religiosi di Oxford un buon numero di personalit\u00e0 pervenne alla conclusione che la Chiesa si poteva difendere dal potere statale, purch\u00e9 la Chiesa stessa si riformasse. I \"leader\" di questo movimento erano gli anglicani Kelbe, Pusey, Ward, Faber, a cui si aggiunse, come loro guida spirituale, John Henry Newman.\nNewman viveva, fin dal 1826, una lunga maturazione interiore, a contatto con gli amici di Oxford, intensificata dalla lettura dei Padri della Chiesa e dallo studio della \u00abcrisi ariana\u00bb . In quegli anni incominciava a sviluppare nuove idee sulla Chiesa, considerata come un anello di collegamento dell'uomo a Cristo. Quando scoppi\u00f2 la crisi del 1833, Newman esercitava gi\u00e0 un grande influsso negli ambienti religiosi di Oxford.\nLa protesta cominci\u00f2 il 14 luglio 1833 con il discorso di John Kelbe sull'\u00abapostasia nazionale\u00bb, cio\u00e8 sul pericolo insito nella Chiesa inglese dell'indifferenza e dell'irreligione, con un invito a lottare contro le usurpazioni dello Stato. Il 9 settembre usc\u00ec il primo dei novanta \"Tracts for the Times\" (fino al 1841), seguito da altri \"pamphlet\" scritti di Newman.\nCaratteri essenziali del movimento, che assunse in breve tempo una posizione maggioritaria all'interno della chiesa nazionale:\nNel febbraio 1841, Newman arriv\u00f2 a dire, nel novantesimo \"Tract\", che i 39 articoli della fede anglicana (1571) non erano compatibili con l'essenza del cristianesimo. Questo gli caus\u00f2 l'allontanamento da Oxford; si ritir\u00f2 a Littlemore come vicario. Entr\u00f2 in crisi profonda, vedendo poco a poco crollare la sua \"via media\". Gradualmente si avvicin\u00f2 al cattolicesimo: cap\u00ec che il devozionismo, accusa che lui stesso aveva fatto ai cattolici, era un elemento accidentale; che la chiesa inglese viveva come gli ariani del IV secolo; che solo la Chiesa di Roma \u00e8 quella a cui Cristo ha promesso stabilit\u00e0; che Roma non ha tradito il cristianesimo antico e che le aggiunte al simbolo di fede fatte dai romani \"sono sviluppi nati da una comprensione profonda e viva del deposito divino della fede\".\nIl 26 settembre 1843 Newman pronunci\u00f2 la sua ultima omelia come vicario anglicano della parrocchia di Littlemore; si ritir\u00f2 in seguito a vita privata e il 9 ottobre 1845 fu accolto nella Chiesa cattolica tramite l'opera del passionista Domenico della Madre di Dio.\nAltra personalit\u00e0 protagonista di quegli anni, accanto a Newman, fu quella di Nicholas Wiseman. Figlio di padre irlandese e madre spagnola, dopo aver vissuto per un certo periodo a Roma (fu rettore del collegio irlandese), si trasfer\u00ec in Inghilterra, a Londra. Diede numerose conferenze con le quali infiamm\u00f2 l'opinione pubblica. Nel 1836 fond\u00f2 la \"Dublin Review\". Incoraggi\u00f2 il movimento di Oxford."}
{"id": "963123", "revid": "729019", "url": "https://it.wikipedia.org/wiki?curid=963123", "title": "Fyrkantserien", "text": "La Fyrkantserien era una coppa di calcio svedese giocata tra il 1918 e il 1919, quando la Svenska Serien non vennero disputate. Vi partecipavano quattro squadre: due di Stoccolma e due di G\u00f6teborg."}
{"id": "963146", "revid": "125175097", "url": "https://it.wikipedia.org/wiki?curid=963146", "title": "Carletto Manzoni", "text": "Biografia.\nRomanziere e autore di racconti e di testi teatrali, rivers\u00f2 in tutta la sua produzione una vena umoristica ora ironica, ora surreale, ora parodistica, bersagliando in particolare personaggi e ambienti milanesi. La stessa vocazione alla satira trov\u00f2 spazio nella collaborazione al bisettimanale umoristico \"Il Bertoldo\", di cui cur\u00f2 anche un'antologia, \"Gli anni verdi del Bertoldo\" (1964). Fu anche una colonna portante del famoso settimanale umoristico \"Candido\", diretto da Giovannino Guareschi.\nSue furono molte vignette che prendevano garbatamente in giro il Presidente della Repubblica Italiana Luigi Einaudi per la sua attivit\u00e0 di vinaio; una, la pi\u00f9 famosa, lo rappresentava fra due bottiglie di Nebbiolo, prodotto nella sua tenuta di Einaudi a Dogliani. Le vignette come \u00e8 noto, furono una delle cause delle persecuzioni, giudiziarie e non, subite da Guareschi in quanto direttore responsabile del giornale milanese. Suo nipote \u00e8 il compositore e musicologo Giacomo Manzoni.\nCarlo Manzoni \u00e8 noto per la fortunata serie giallo-comica \"La suspense del riso\", che vede come protagonisti i detective Chico Pipa e Gregorio Scarta, quest'ultimo cane poliziotto. Questi romanzi hanno delle caratteristiche che vanno dal grottesco all'umorismo fino all'inverosimile; sono storie che scoloriscono tutte quelle tipiche situazioni e personaggi che allora erano uno stereotipo dei gialli americani. In ogni storia c'\u00e8 una sfilata di personaggi e situazioni a dir poco inverosimili."}
{"id": "963147", "revid": "1543377", "url": "https://it.wikipedia.org/wiki?curid=963147", "title": "Joseph Schr\u00f6ter", "text": "Nel 1855 studi\u00f2 medicina a Breslavia e l'anno successivo all'Accademia Wilhelm a Berlino.\nEsercit\u00f2 la professione come medico militare nell'esercito prussiano nella guerra franco-prussiana.\nFunghi descritti.\nNel corso della sua vita \"J. Schr\u00f6ter\" ha descritto i seguenti generi e le seguenti specie di funghi:"}
{"id": "963166", "revid": "767487", "url": "https://it.wikipedia.org/wiki?curid=963166", "title": "I ragazzi del massacro", "text": "I ragazzi del massacro \u00e8 un film del 1969 diretto da Fernando Di Leo.\nTratto dall'omonimo romanzo dello scrittore Giorgio Scerbanenco, il film \u00e8 il primo noir del regista.\nTrama.\nIn una scuola serale di Milano, un gruppo di undici ragazzi, per lo pi\u00f9 delinquentelli e piccoli criminali di strada, tra i tredici e i vent'anni, uccide brutalmente la maestra Matilde Crescenzaghi senza un motivo apparente. La polizia comincia ad indagare sull'omicidio, ma senza trovare elementi chiari o sufficienti per far luce sulla misteriosa faccenda. Pressato dal giudice istruttore che vuole far archiviare il caso, ma preso anche da rimorsi e dalla propria coscienza di poliziotto, il questore Luigi C\u00e0rrua affida il caso al commissario Duca Lamberti, suo amico e collaboratore. Quest'ultimo comincia a sua volta ad indagare, rimanendo colpito dalla brutalit\u00e0 dell'assassinio, e comincia a supporre che si possa trattare di una vendetta personale. Lamberti insiste con C\u00e0rrua per interrogare a modo suo i ragazzi e, trattandoli duramente con metodi coercitivi, come l'utilizzo dell'anice lattescente a scopo intimidatorio e l'uso di un linguaggio piuttosto minaccioso e gergale, inizia pian piano a giungere a conoscenza di elementi importanti: uno dei ragazzi era omosessuale e per questo non ha potuto prendere parte al massacro, e alcuni alunni usavano spesso recarsi illegalmente in Svizzera per contrabbandare sigarette e stupefacenti.\nCon l'aiuto del fido agente Mascaranti e dell'assistente sociale Livia Ussaro, Lamberti giunger\u00e0 presto alla verit\u00e0, aiutato anche dalla confessione dell'alunno Fiorello Grassi e dalla fiducia di Carolino Marassi, altro scolaro alla scuola serale dove \u00e8 stato commesso l'omicidio.\nDistribuzione.\nDistribuito nei cinema italiani il 26 dicembre 1969, \"I ragazzi del massacro\" ha incassato complessivamente 251.512.000 lire dell'epoca."}
{"id": "963174", "revid": "1342360", "url": "https://it.wikipedia.org/wiki?curid=963174", "title": "Svenska Serien", "text": "Svenska Serien era il nome della massima serie calcistica della Svezia quando essa si gioc\u00f2 tra il 1910 e il 1917, e nuovamente tra il 1920 e il 1921 e il 1922 e 1924. Venne rimpiazzata dall'\"Allsvenskan\".\nTuttavia la vincitrice della Svenska Serien non assumeva il titolo di \"Campione di Svezia\", difatti era la Svenska M\u00e4sterskapet che assegn\u00f2 tale titolo tra il 1896 e il 1925."}
{"id": "963176", "revid": "10652", "url": "https://it.wikipedia.org/wiki?curid=963176", "title": "Joseph Schroeter", "text": ""}
{"id": "963201", "revid": "1750468", "url": "https://it.wikipedia.org/wiki?curid=963201", "title": "Beppe Braida", "text": "Biografia.\nLa sua carriera di comico e cabarettista \u00e8 iniziata nel 1989; nel 1991 ha partecipato al Festival di Sanscemo insieme al suo gruppo, i Bagatto, con la canzone \"Prof. Ilatico\".\nHa avuto il maggiore successo grazie alle trasmissioni televisive \"Seven Show\" e soprattutto \"Zelig\", dove ha conquistato il suo successo grazie alla sua parodia dei conduttori del TG3, TG4 e TG5 (in cui conia i famosi tormentoni \"Attentato! Si tratta di attentato!\", \"Poteva essere una...\" e \"Mingozzi, ci sei?\").\nDall'8 aprile 2007 ha condotto il programma televisivo \"Colorado Revolution\" su Italia 1 fino alla prima met\u00e0 del 2009 e ha partecipato all'edizione 2007-2008 di \"Buona Domenica\". Il 30 agosto 2008 ha condotto il concorso di bellezza \"Miss Muretto\".\nA settembre \u00e8 passato in Rai per condurre insieme ad Antonella Clerici il talk show di Rai 1 \"Tutti pazzi per la tele\". Nel 2010 \u00e8 uno dei protagonisti del programma comico in 2 puntate (5 e 12 gennaio) \"Check-In\" su Rai 1. Nel 2011 torna a Mediaset nel cast della quarta stagione del \"Saturday Night Live from Milano\", versione italiana del famoso programma comico della NBC.\nNel 2012 \u00e8 tra gli inviati del programma TV \"Punto su di te!\" su Rai 1. Nel 2014 ritorna come ospite speciale in una puntata a \"Colorado\" su Italia 1 in co-conduzione con Diego Abatantuono e Chiara Francini.\nDal 15 marzo 2021 partecipa come concorrente alla quindicesima edizione de \"L'isola dei famosi\", condotta da Ilary Blasi, ma lascia il gioco improvvisamente il 9 aprile causa positivit\u00e0 dei genitori al Covid-19."}
{"id": "963205", "revid": "1214201", "url": "https://it.wikipedia.org/wiki?curid=963205", "title": "M\u00e4sterskapsserien", "text": "La M\u00e4sterskapsserien (\"Serie del titolo di campione\") era un torneo di calcio giocato in Svezia tra il 1991 e il 1992 che stabiliva il \"Campione di Svezia\". Le prime sei squadre dell'\"Allsvenskan\" si qualificavano al torneo.\nParallelamente le ultime quattro formazioni si giocavano la salvezza disputando la Kvalsvenskan con quattro squadre del campionato di Division 1, ed eventualmente (in caso di mancata salvezza diretta) un ulteriore spareggio salvezza/promozione."}
{"id": "963250", "revid": "287204", "url": "https://it.wikipedia.org/wiki?curid=963250", "title": "Colle del Lautaret", "text": "Il colle del Lautaret \u00e8 un valico alpino delle Alpi occidentali, situato in Francia nel dipartimento delle Alte Alpi ad una altezza di 2058\u00a0m, lungo il percorso che unisce Grenoble a Brian\u00e7on vicino all'altrettanto noto colle del Galibier.\nDescrizione.\nSi trova nelle Alpi del Delfinato, separando le Alpi delle Grandes Rousses e delle Aiguilles d'Arves a nord dal massiccio des \u00c9crins a sud: percorso dalla Route des Grandes Alpes, la pendenza relativamente dolce che permette di accedere al valico si spiega con l'origine geologica del colle stesso, modellato da un ghiacciaio che si riversava nell'una e nell'altra vallata di accesso.\nStoria.\nPer la sua collocazione il colle del Lautaret \u00e8 da sempre utilizzato come via di comunicazione tra Grenoble e Brian\u00e7on e, su scala maggiore, come via di comunicazione tra Francia ed Italia attraverso le Alpi.\nAperto durante tutto l'anno, permette di osservare soprattutto la catena della Meije a sud-ovest e quella del Grand Galibier a nord. \u00c8 celebre in particolar modo per il suo giardino botanico alpino e per il passaggio del tour de France."}
{"id": "963275", "revid": "834", "url": "https://it.wikipedia.org/wiki?curid=963275", "title": "Centistokes", "text": ""}
{"id": "963278", "revid": "697352", "url": "https://it.wikipedia.org/wiki?curid=963278", "title": "Colognole (Collesalvetti)", "text": "Colognole \u00e8 una frazione del comune italiano di Collesalvetti, nella provincia di Livorno, in Toscana.\nLa frazione \u00e8 ubicata nei pressi del Monte Maggiore, seconda cima delle Colline Livornesi.\nStoria.\nLa sua origine romana, come farebbe ragionevolmente supporre la derivazione etimologica dal nome latino \"Coloniola\", non \u00e8 mai stata provata. Numerosi documenti notarili invece attestano l'esistenza di Colognole (o \"Colognoli\" come appare in tali documenti) fin dal Medioevo. La pi\u00f9 antica citazione risale al 25 febbraio 1004, in un atto di vendita di beni posti nei suoi confini. Sempre da tali documenti risulta, nei pressi di tale localit\u00e0, la presenza di un castello oggi perduto; resta il toponimo \"Castello\" che identifica un sito al di sopra dell'attuale chiesa parrocchiale.\nI promotori dell'incastellamento di Colognole furono i proprietari locali, una famiglia di \"milites\" detti \"Lambardi de Colognole\", che ne rimasero in possesso fino alla met\u00e0 del XIII secolo. Nel 1261 emerge, sempre da un atto di vendita, il passaggio di propriet\u00e0 dai Lambardi a tale Giovanni del fu Falcone, ricco proprietario pisano, che oltre al castello acquis\u00ec anche il patronato delle due cappelle di san Pietro e sant'Andrea presso Colognole, incluse nel vicariato di San Lorenzo in Piazza. Anche di queste cappelle, ad oggi, si \u00e8 persa ogni traccia. Nei secoli XIV e XV la propriet\u00e0 del castello risulta della nobile famiglia dei Gualandi, oltre ad una vasta estensione di terreno. Ad essa succedette la famiglia patrizia dei Lante, duchi romani.\nCome molti altri paesi delle colline pisane, Colognole segu\u00ec le sorti di Pisa, passando nel 1406 sotto il dominio fiorentino; Firenze lo assegn\u00f2 alla Podesteria di Rosignano e poi al vicariato di Lari. Nel 1606 il granduca Ferdinando I lo scorpor\u00f2 da Lar e lo assegn\u00f2 al Governatorato (Capitanato nuovo di Livorno della crescente citt\u00e0 di Livorno), ma nel 1776, in seguito alla riforma granducale, Colognole fin\u00ec nella Comunit\u00e0 di Fauglia. La chiesa intitolata ai Santi Pietro e Paolo divenne pieve nel 1688 ed \u00e8 a croce latina con tre altari. La chiesa antica \u00e8 fuori del borgo ed \u00e8 usata come oratorio del cimitero. Nel 1808, con l'istituzione della \"mairie\" di Collesalvetti, il governo napoleonico lo assegn\u00f2 a questo: da allora Colognole ha seguito le sorti di Collesalvetti, rimanendone una frazione fino ad oggi.\nAl \"Casale di Loti\" fu eretta dalla famiglia Gabbrielli, nel 1730, la cappella pubblica dei Santi Filippo e Francesco.\nTurismo e Arte.\nAcquedotto Lorenese.\nDi notevole interesse architettonico \u00e8 l'Acquedotto Lorenese, detto anche acquedotto di Colognole. Originandosi dalle sorgenti di Colognole, con un percorso di diciotto chilometri raggiunge la citt\u00e0 di Livorno, che dal 1816 al 1912 lo ha utilizzato come principale mezzo di rifornimento idrico. Il condotto, in pietra, attraversa le Parrane e si articola tra trafori ed arcate, in particolare in doppie arcate in localit\u00e0 Botro Caldo e Rio Corbaia.\nNel tratto da Parrana a Nugola l'acquedotto attraversa le colline con trafori e gallerie (Bellavista, traforo del Fornello), per proseguire lungo la via delle Sorgenti e giungere al Cisternino di Pian di Rota a Livorno (inaugurato nel 1852), costruito per la depurazione e il deposito delle acque. Da qui le condotte proseguono sino al centro della citt\u00e0, per confluire quindi nel Cisternone (1828-1842).\nLa sua costruzione, caldeggiata da Pietro Leopoldo I d'Asburgo Lorena, fu decisa e promossa dal figlio Ferdinando III di Toscana alla fine del Settecento; i lavori iniziarono nel 1793, con la precedente approvazione del progetto dell'ingegner Giuseppe Salvetti, cui furono affidati i lavori.\nDopo una lunga interruzione dovuta alla morte del Salvetti e alle alterne vicende politiche del Granducato di Toscana, i lavori ripresero nel 1806 sotto la direzione dell'ingegner Zocchi, ma nel 1809 l'opera pass\u00f2 sotto la diretta gestione della comunit\u00e0: il maire di Livorno ne decise l'affidamento all'architetto comunale Pasquale Poccianti, che fu riconfermato alla sua costruzione dal granduca Leopoldo II, sotto il quale furono realizzati gli interventi architettonici pi\u00f9 importanti (la Gran Conserva, il Purgatoio di Pian di Rota e il Cisternino di citt\u00e0).\nOrgano Positivo Ottavino.\nAssume notevole interesse artistico, invece, l'organo della chiesa dei Santi Pietro e Paolo, datato tra la fine del Cinquecento e la prima met\u00e0 del XVII secolo. Nato in localit\u00e0 sconosciuta per le feste di corte, fu poi modificato per il servizio liturgico, e nel 1809 fu acquistato dalla chiesa di Colognole, con il contributo dei parrocchiani. L'organo probabilmente proveniva da una delle tante alienazioni compiute nel periodo di dominazione napoleonica: si presume come pi\u00f9 probabile provenienza originaria il Palazzo Granducale di Livorno.\nL'organo ha 23 canne in stagno, con disposizione a cuspide centrale e tastiera composta da 41 tasti, particolari per i frontalini scavati nello spessore stesso del tasto, con un motivo trilobato tardo gotico di derivazione quattrocentesca; \u00e8 munito di somiere in noce, registro e pedaliera.\nLa cassa superiore in gattice, contornata da simmetrici e sobri girali lignei dorati, \u00e8 chiusa da una portella in doppia anta in legno, sormontata da un fastigio intagliato e dorato. All'interno della cartella del fastigio appare la scritta in lettere capitali: \"Laudate Dominum in cordis et organo\"; due orecchie intagliate e dorate ornano lateralmente le ante. Questi elementi decorativi sono ritenuti aggiunte del periodo rococ\u00f2 corrente nei primi anni dell'Ottocento.\nRestaurato sul finire degli anni novanta del Novecento dal prof. Pier Paolo Donati, ha recuperato nelle sue caratteristiche strutturali e nella pienezza del suono forse il pi\u00f9 antico esempio di organo positivo ottavino presente in Toscana."}
{"id": "963301", "revid": "834", "url": "https://it.wikipedia.org/wiki?curid=963301", "title": "Ctm altromercato", "text": ""}
{"id": "963306", "revid": "1776051", "url": "https://it.wikipedia.org/wiki?curid=963306", "title": "Greatest Hits (Quiet Riot)", "text": "Greatest Hits \u00e8 un album raccolta della band statunitense Quiet Riot pubblicato il 20 febbraio 1996 per l'Etichetta discografica Sony Records."}
{"id": "963318", "revid": "628767", "url": "https://it.wikipedia.org/wiki?curid=963318", "title": "Baden (stato)", "text": "Il Baden o Baden del Sud (in alemanno \"Baden\" o \"S\u00fcdbaden\") fu uno Stato formato in Germania nel dicembre del 1945 all'indomani del crollo del Terzo Reich, sulle ceneri della vecchia Repubblica di Baden, nella zona della Germania occupata dai francesi. Nel 1949 lo Stato, col nome di \"Baden\" entr\u00f2 a far parte della Germania occidentale e dal 1952 divenne parte dell'attuale stato del Baden-W\u00fcrttemberg.\nStoria.\nFormazione.\nAlla Conferenza di Jalta del 1945, la Francia ottenne l'occupazione di questa zona nell'amministrazione della Germania post-bellica. Precedentemente l'area era occupata da diversi stati tra cui la Repubblica di Baden, il Libero Stato di W\u00fcrttemberg e la Provincia di Hohenzollern che apparteneva alla Prussia e venne quindi suddivisa tra la parte a sud affidata alla Francia e quella a nord affidata agli Stati Uniti. Il confine tra le due zone era costituito dall'autostrada che collegava Karlsruhe e Monaco di Baviera (attuale A8). Friburgo in Brisgovia venne designata quale capitale della zona del Baden meridionale affidata ai francesi mentre la capitale di Karlsruhe venne affidata agli americani a nord.\nIl 19 maggio 1947 il Baden ottenne una nuova costituzione, nel cui preambolo si legge che il nuovo Stato si ricollegava per tradizione al precedente anche se gran parte dei territori che componevano l'area del Baden da 150 anni erano stati dati ad una differente amministrazione. Per rafforzare l'identit\u00e0 di questo nuovo Baden si decise di adottare la vecchia bandiera repubblicana e gi\u00e0 granducale e il nome dello Stato venne cambiato da \"Baden del Sud\" a \"Baden\".\nLa nuova amministrazione.\nPer il primo anno della sua esistenza, il Baden del Sud venne direttamente governato dall'amministrazione militare francese. Dopo le locali elezioni del dicembre del 1946, il Badische Christlich-Soziale Volkspartei (BCSV) si impose come il partito predominante ed il suo leader, Leo Wohleb, venne nominato dai francesi presidente e segretario di stato. Nell'aprile del 1947 il BCSV si associ\u00f2 con l'Unione Cristiano Democratica (CDU), rinominandosi \"CDU Baden\".\nIl 24 luglio 1947 si tennero le uniche elezioni di stato in Baden, con il CDU in assoluta maggioranza con il 55,9% dei voti. Ad ogni modo i francesi continuarono ad avere come loro molti punti chiave dell'amministrazione del potere nel Baden in quanto un tentativo di lasciare che i partiti si autogovernassero completamente era gi\u00e0 fallito a causa dell'incursione del partito comunista (KPD). L'amministrazione francese cess\u00f2 con la costituzione della Repubblica Federale di Germania.\nIl nuovo stato.\nCon la fine del governo militare delle potenze straniere nella Germania occidentale, le tre potenze coinvolte richiesero agli Stati di riesaminare i loro confini interni al fine di consentire un miglior governo dei territori. La prima decisione presa fu quella di ricreare gli Stati del Baden e del W\u00fcrttemberg come due stati separati (con l'acquisizione della provincia di Hohenzollern da parte del W\u00fcrttemberg, dopo l'abolizione della Prussia). La soluzione, per\u00f2, non poteva garantire una piena stabilit\u00e0 ad un'area gi\u00e0 in passato molto contesa e come tale, non senza difficolt\u00e0, si procedette ad un referendum che a sorpresa riusc\u00ec ad unire i due stati a formare l'attuale stato del Baden-W\u00fcrttemberg: era il 25 aprile 1952.\nNon mancarono successivamente numerose rivendicazioni soprattutto da parte degli indipendentisti che erano intenzionati a separarsi dal W\u00fcrttemberg anche per ragioni culturali e storiche. Nel 1956 il tribunale tedesco riesamin\u00f2 il caso del referendum del 1951 e stabil\u00ec che il referendum dovesse essere ripetuto, pur con l'opposizione del governo del W\u00fcrttemberg. Il referendum ebbe luogo solo nel 1970 a diciotto anni dall'unione dei due stati, ma l'81% della popolazione del Baden si era dichiarata favorevole al mantenimento nell'unione dei due stati."}
{"id": "963375", "revid": "59975", "url": "https://it.wikipedia.org/wiki?curid=963375", "title": "Sony Records", "text": ""}
{"id": "963382", "revid": "76963", "url": "https://it.wikipedia.org/wiki?curid=963382", "title": "Amanda Crew", "text": "Biografia.\nAmanda Crew inizia la sua carriera nel mondo dello spettacolo ballando hip-hop e jazz. Al quarto anno di scuola superiore Amanda inizia a interessarsi a una futura carriera di attrice ottenendo una parte nel musical \"Dragon Tails\". In seguito, Amanda venne contattata da tre agenti; da allora cominci\u00f2 la sua carriera da attrice. Inizialmente gira spot per la Coca-Cola e partecipa ad alcuni stage, e nel 2003 comincia a studiare all'Accademia Americana di Arti Drammatiche.\nIl suo primo ruolo da protagonista lo ebbe nella serie televisiva \"15/Love\" interpretando la tennista Tannis McTaggart, sostituta del personaggio interpretato dall'attrice Jaclyn Linetsky morta in un incidente d'auto mentre si recava sul set. Dopo aver abbandonato la serie alla fine della seconda stagione, Amanda appare in altre serie televisive come \"Life As We Know It\", \"Motive\", \"Suits\" e \"Smallville\". Il suo pi\u00f9 importante ruolo rimane sicuramente quello di Julie Christensen in \"Final Destination 3\". Dopo questo film continua a lavorare sia in TV che al cinema. \nTra il 2006 e il 2007 partecipa a 26 episodi della serie televisiva \"Whistler\". Nel 2008 recita in \"That One Night\", film di cui \u00e8 la protagonista e che vede al suo fianco due sue co-star di \"Final Destination 3,\" Crystal Lowe e Sam Easton, e nella commedia on the road \"Sex Movie in 4D\". Nel 2010 ha ottenuto un ruolo da protagonista in \"Segui il tuo cuore\" dove ha recitato con Zac Efron. A partire dal 2014 diventa una delle protagoniste della serie televisiva \"Silicon Valley\", nel ruolo di Monica. Nel 2015 ottiene un ruolo nel film \"Adaline - L'eterna giovinezza\", recitando al fianco di Blake Lively.\nDoppiatrici italiane.\nNelle versioni in italiano dei suoi film, Amanda Crew \u00e8 stata doppiata da:"}
{"id": "963383", "revid": "125202091", "url": "https://it.wikipedia.org/wiki?curid=963383", "title": "Bobby Rondinelli", "text": "Biografia.\nRainbow e Black Sabbath.\nSi avvicin\u00f2 alla musica suonando la chitarra che, ben presto, abbandoner\u00e0 per la batteria, strumento che inizi\u00f2 a suonare a 11 anni. Dopo essere stato rifiutato dai Kiss nel 1980 nel quale subentrer\u00e0 infine Eric Carr, il batterista entrer\u00e0 nello stesso anno nei leggendari Rainbow nel quale rimarr\u00e0 fino a met\u00e0 del 1982, incidendo due album di notevole successo, e facendo virare la band verso un sound maggiormente heavy metal.\nNel 1983 decise di fondare una propria band assieme al fratello Teddy (chitarra), al quale dar\u00e0 il nome di \"Rondinelli\". Poco prima di avviare questo progetto, Rondinelli suon\u00f2 durante alcune sessioni dell'album \"Love at First Sting\" degli Scorpions. Nel 1985 i Rondinelli, con una formazione aggiornata con James Lomenzo e Ray Gillen registreranno del materiale, che per\u00f2, a causa della mancanza di un produttore disposto ad investire, vide la luce soltanto nel 1996, grazie al finanziamento dello stesso Rondinelli.\nNel 1990 Bobby Rondinelli fece parte dei The Heat, un supergruppo fondato dagli ex membri dei Quiet Riot Kevin DuBrow e Carlos Cavazo, che per\u00f2 si sciolse nel 1992, quando il batterista Frankie Banali decise di riformare i QR. \nrimasto senza una band, tra il 1992 e il 1994 Bobby Rondinelli raggiunger\u00e0 i Black Sabbath, con cui pubblic\u00f2 il disco \"Cross Purposes\" (1994).\nBlue Oyster Cult, The Sign e Riot V.\nNel 1997 entra a far parte della storica band Blue \u00d6yster Cult, con la quale incider\u00e0 due album e rimarr\u00e0 fino al 2001. Dal 2000 il batterista sar\u00e0 membro del supergruppo progressive metal e arena rock The Sign, fondato dal bassista dei Kansas Billy Greer, con cui pubblic\u00f2 il disco \"Signs Of Life\"; nel 2001 abbandoner\u00e0 anche questa band. Dal 2002 al 2003 fa parte dei Riot V, con i quali incider\u00e0 l'album Throught the Storm.\nDal 2003.\nIl suo gruppo, denominato Rondinelli, venne poi ricostituito nel 2003; nella nuova formazione erano presenti altri due ex Black Sabbath; il cantante Tony Martin, ed il bassista Neil Murray, nonch\u00e9 suo fratello Teddy Rondinelli. Nello stesso anno vedr\u00e0 la luce il loro nuovo album, Our Cross - Our Sins. Nel 2013 entra negli Axel Rudi Pell, band capitanata dall'omonimo chitarrista tedesco, in sostituzione di Mike Terrana, ed esordir\u00e0 discograficamente con l'album Into the Storm, nel 2014.\nStrumentazione.\nInoltre, si occupa dell'endorsement di batterie Ludwig e piatti Paiste. Ultimamente, ha prodotto un suo metodo di batteria, specifico per la doppia cassa, intitolato \"The Encyclopaedia of Double Bass Drumming\", pubblicato con l'ausilio della rivista di batteria americana Modern Drummer."}
{"id": "963387", "revid": "124506487", "url": "https://it.wikipedia.org/wiki?curid=963387", "title": "Rob Rock", "text": "Biografia.\nInizi.\nLa storia musicale di Rob Rock comincia nel 1983 quando si unisce al giovanissimo Chris Impellitteri nei \"Vice\", una band che registr\u00f2 un solo demo; tuttavia l'amicizia con Chris si svilupper\u00e0 in seguito.\nI M.A.R.S..\nIl 1986 \u00e8 l'anno del debutto su disco: I M.A.R.S. \nMike Varney, capo dell'etichetta Shrapnel Records, voleva mettere su un supergruppo di heavy metal melodico, e inizialmente tent\u00f2 di recuperare gente del calibro di Jeff Scott Soto e Craig Goldie. Questa operazione fall\u00ec e finalmente nel 1986, Rob Rock-Tony Macalpine-Rudy Sarzo-Tommy Aldridge diedero vita al Project Driver: M.A.R.S. Un disco di U.S.Metal melodico, calibrato con gli ottimi inserti tastieristici di Macalpine.\nImpellitteri.\nNel 1987, conclusosi il progetto M.A.R.S., Rob viene nuovamente chiamato dall'amico Chris Impellitteri per registrare insieme il primo EP degli Impellitteri. Saranno 4 tracce che faranno conoscere il talento di questi due giovani americani in giro per il mondo: dall'heavy metal terremotante di \"Lost in the Rain\" all'aor paradisiaco di \"I'll be searching\".\nFra 1987 e 1988 per Chris \u00e8 un periodo difficile, e vuole ricominciare da zero con una nuova band.\nI progetti 88-91.\nIn questi tre anni Rob Rock incide una quantit\u00e0 enorme di dischi come lead vocalist. Nel 1988 \u00e8 la volta di \"Intense Defense\" dei Joshua, nel 1989 di \"Angelica\" del gruppo omonimo, nel 1990 tenta di riutilizzare il nome \"Driver\" incidendo un EP molto raro e ricercato dai collezionisti di mezzo mondo. Il mini cd contiene cinque canzoni: \"Warrior\", \"Fly Away\", \"Only love can save me now\", \"Hearts on fire\" e \"I believe in love\".\nIl 1991 \u00e8 la volta di Axel Rudi Pell, con il quale incide \"Nasty Reputation\", dove secondo molti esperti di settore, fa la pi\u00f9 grande performance della sua carriera.\nIl ritorno con Chris Impellitteri.\nIl 1992 \u00e8 l'anno del ritorno con gli Impellitteri con il disco \"Grin and bear it\", e questo connubio durer\u00e0 fino al 2000, fino al disco \"Cruch\".\nL'inizio della carriera solista.\nQuindi nel 2000 decide di formare una band solista, i Rob Rock's Rage of Creation. Il debutto \u00e8 un fulmine a ciel sereno nel panorama Heavy Metal americano: vi \u00e8 addirittura la presenza di Jake E.Lee come chitarrista su due canzoni. La carriera solista proseguir\u00e0 con Eyes of Eternity del 2003 e Holy Hell del 2005.\nCollaborazioni.\nDa ricordare alcune sue apparizioni su dischi come Avantasia, Laudamus e nei Powergod, dove reinterpreta il classico \"You and I\" dei M.A.R.S.."}
{"id": "963400", "revid": "1305887", "url": "https://it.wikipedia.org/wiki?curid=963400", "title": "Kuru\u015f", "text": "Il kuru\u015f era una moneta turca. Una Lira turca equivaleva a 100 kuru\u015f. Il kuru\u015f (o piastra) era anche la moneta in uso nell'Impero Ottomano. \nIn origine si trattava di una grande moneta d'argento, nell'800 \u00e8 stata soggetta ad una forte svalutazione al punto che veniva considerata quasi come una moneta di rame a causa della scarsit\u00e0 del contenuto d'argento. In seguito divenne una sub-unit\u00e0 della lira d'oro.\nAlla fine degli anni settanta l'inflazione turca rese il kuru\u015f praticamente inutilizzabile. Con la riforma del 1\u00ba gennaio 2005, il kuru\u015f \u00e8 diventato un centesimo della Nuova lira turca, ed \u00e8 stato rinominato Yeni Kuru\u015f (nuovo kuru\u015f).\nIl kuru\u015f fu anche utilizzato a Cipro durante la dominazione ottomana, col nome di \"grosi\" (\u03b3\u03c1\u03cc\u03c3\u03b9, plurale \u03b3\u03c1\u03cc\u03c3\u03b9\u03b1) usato dagli abitanti greci dell'isola. Quando Cipro cadde sotto la dominazione britannica, la Sterlina cipriota divenne la moneta dell'isola, divisa in 20 scellini divisi a loro volta in 9 kuru\u015f ciascuno. Malgrado in seguito la moneta sia stata divisa in 1000 mils, la gente di Cipro continua a chiamare kuru\u015f la moneta da 5 mils."}
{"id": "963409", "revid": "36426", "url": "https://it.wikipedia.org/wiki?curid=963409", "title": "Uomo (Bibbia)", "text": "Nella Bibbia vi sono due termini che designano l'uomo:\nAntropologia biblica.\nLa concezione biblica dell'uomo ha due caratteristiche importanti che si ritrovano sia nell'Antico Testamento sia nel Nuovo Testamento:\nNonostante l'influenza dell'Ellenismo, la concezione dell'uomo nel Nuovo Testamento rimane sostanzialmente la stessa che nell'antico. Il termine \u1f00\u03bd\u03b8\u03c1\u03c9\u03c0\u03bf\u03c2 (anthr\u014dpos) designa l'essere umano in generale, contrapposto agli animali (Matteo 12:12), agli angeli (1 Corinzi 4:9), a Ges\u00f9 Cristo (Galati 1:12), A Dio (Marco 11:30, dove Dio \u00e8 designato dalla perifrasi rispettosa\" il cielo\"). Esprime la debolezza creaturale umana (Giacomo 5:17), che \u00e8 mortale (Ebrei 9:27), e peccatore (Romani 3:4; 5:12). Tali caratteristiche negative si esprimono nella locuzione \"secondo l'uomo\", che talvolta intende sottolineare l'inadeguatezza di una espressione umana (\"\u03b5\u1f30 \u03ba\u03b1\u03c4\u1f70 \u1f04\u03bd\u03b8\u03c1\u03c9\u03c0\u03bf\u03bd \u1f10\u03b8\u03b7\u03c1\u03b9\u03bf\u03bc\u03ac\u03c7\u03b7\u03c3\u03b1 \u1f10\u03bd \u1fbf\u0395\u03c6\u03ad\u03c3\u1ff3, \u03c4\u03af \u03bc\u03bf\u03b9 \u03c4\u1f78 \u1f44\u03c6\u03b5\u03bb\u03bf\u03c2; \u03b5\u1f30 \u03bd\u03b5\u03ba\u03c1\u03bf\u1f76 \u03bf\u1f50\u03ba \u1f10\u03b3\u03b5\u03af\u03c1\u03bf\u03bd\u03c4\u03b1\u03b9 \u03c6\u03ac\u03b3\u03c9\u03bc\u03b5\u03bd \u03ba\u03b1\u1f76 \u03c0\u03af\u03c9\u03bc\u03b5\u03bd, \u03b1\u1f54\u03c1\u03b9\u03bf\u03bd \u03b3\u1f70\u03c1 \u1f00\u03c0\u03bf\u03b8\u03bd\u1fc4\u03c3\u03ba\u03bf\u03bc\u03b5\u03bd\" 1 Corinzi 15:32), soprattutto riferita alle affermazioni della fede (Romani 3:5) o contrapposta all'autorit\u00e0 della Parola di Dio (1 Corinzi 9:8; Galati 1:11); e tal altra assume un senso di fragilit\u00e0 peccaminosa (\"camminare secondo l'uomo\", 1 Corinzi 3:3).\nEspressioni tipicamente ebraiche sono quelle in cui \u1f00\u03bd\u03b8\u03c1\u03c9\u03c0\u03bf\u03c2 (anthr\u014dpos) \u00e8 seguito da un genitivo: [\"\u03b4\u03cc\u03be\u03b1 \u1f10\u03bd \u1f51\u03c8\u03af\u03c3\u03c4\u03bf\u03b9\u03c2 \u0398\u03b5\u1ff7 \u03ba\u03b1\u1f76 \u1f10\u03c0\u1f76 \u03b3\u1fc6\u03c2 \u03b5\u1f30\u03c1\u03ae\u03bd\u03b7, \u1f10\u03bd \u1f00\u03bd\u03b8\u03c1\u03ce\u03c0\u03bf\u03b9\u03c2 \u03b5\u1f50\u03b4\u03bf\u03ba\u03af\u03b1\" \"Gloria a Dio nei luoghi altissimi, e pace in terra agli uomini ch'egli gradisce! (lett. 'gli uomini del buon volere'\" Luca 2:14]; \"l'uomo di iniquit\u00e0\", \"\u1f41 \u1f04\u03bd\u03b8\u03c1\u03c9\u03c0\u03bf\u03c2 \u03c4\u1fc6\u03c2 \u1f01\u03bc\u03b1\u03c1\u03c4\u03af\u03b1\u03c2\", cio\u00e8 l'iniquo per eccellenza, l'Anticristo (2 Tessalonicesi 2:3), \"uomo di Dio\" (\"\u1f41 \u03c4\u03bf\u1fe6 \u0398\u03b5\u03bf\u1fe6 \u1f04\u03bd\u03b8\u03c1\u03c9\u03c0\u03bf\u03c2\") 2 Timoteo 3:17), che indica, secondo l'uso ebraico, soprattutto i servitori di Dio, apostoli, profeti, responsabili della Chiesa.\nNei confronti dell'evento della salvezza l'essere umano cos\u00ec definito acquista la fisionomia di \"uomo vecchio\", a cui si contrappone la realt\u00e0 nuova, promessa, sperata, e gi\u00e0 inizialmente sperimentata dell'\"uomo nuovo\" (\"\u03c4\u03bf\u1fe6\u03c4\u03bf \u03b3\u03b9\u03bd\u03ce\u03c3\u03ba\u03bf\u03bd\u03c4\u03b5\u03c2, \u1f45\u03c4\u03b9 \u1f41 \u03c0\u03b1\u03bb\u03b1\u03b9\u1f78\u03c2 \u1f21\u03bc\u1ff6\u03bd \u1f04\u03bd\u03b8\u03c1\u03c9\u03c0\u03bf\u03c2 \u03c3\u03c5\u03bd\u03b5\u03c3\u03c4\u03b1\u03c5\u03c1\u03ce\u03b8\u03b7 \u1f35\u03bd\u03b1 \u03ba\u03b1\u03c4\u03b1\u03c1\u03b3\u03b7\u03b8\u1fc7 \u03c4\u1f78 \u03c3\u1ff6\u03bc\u03b1 \u03c4\u1fc6\u03c2 \u1f01\u03bc\u03b1\u03c1\u03c4\u03af\u03b1\u03c2, \u03c4\u03bf\u1fe6 \u03bc\u03b7\u03ba\u03ad\u03c4\u03b9 \u03b4\u03bf\u03c5\u03bb\u03b5\u03cd\u03b5\u03b9\u03bd \u1f21\u03bc\u1fb6\u03c2 \u03c4\u1fc7 \u1f01\u03bc\u03b1\u03c1\u03c4\u03af\u1fb3\" Romani 6:6; Colossesi 3:9ss; \"\u03ba\u03b1\u1f76 \u1f10\u03bd\u03b4\u03cd\u03c3\u03b1\u03c3\u03b8\u03b1\u03b9 \u03c4\u1f78\u03bd \u03ba\u03b1\u03b9\u03bd\u1f78\u03bd \u1f04\u03bd\u03b8\u03c1\u03c9\u03c0\u03bf\u03bd \u03c4\u1f78\u03bd \u03ba\u03b1\u03c4\u1f70 \u0398\u03b5\u1f78\u03bd \u03ba\u03c4\u03b9\u03c3\u03b8\u03ad\u03bd\u03c4\u03b1 \u1f10\u03bd \u03b4\u03b9\u03ba\u03b1\u03b9\u03bf\u03c3\u03cd\u03bd\u1fc3 \u03ba\u03b1\u1f76 \u1f41\u03c3\u03b9\u03cc\u03c4\u03b7\u03c4\u03b9 \u03c4\u1fc6\u03c2 \u1f00\u03bb\u03b7\u03b8\u03b5\u03af\u03b1\u03c2\" (24)Efesini 4:22ss), che \u00e8 anche designato come l'\"uomo interiore\" (\"\u03b5\u1f30\u03c2 \u03c4\u1f78\u03bd \u1f14\u03c3\u03c9 \u1f04\u03bd\u03b8\u03c1\u03c9\u03c0\u03bf\u03bd\" Efesini 3:16), contrapposta talvolta all'\"uomo esteriore\", cio\u00e8 all'uomo nel suo aspetto di caducit\u00e0 (\"\u1f00\u03bb\u03bb\u1fbf \u03b5\u1f30 \u03ba\u03b1\u1f76 \u1f41 \u1f14\u03be\u03c9 \u1f21\u03bc\u1ff6\u03bd \u1f04\u03bd\u03b8\u03c1\u03c9\u03c0\u03bf\u03c2 \u03b4\u03b9\u03b1\u03c6\u03b8\u03b5\u03af\u03c1\u03b5\u03c4\u03b1\u03b9\" 2 Corinzi 4:16).\nL'uomo nuovo non \u00e8 solo l'individuo rinnovato, vi \u00e8 un'espressione collettiva dell'\"uomo nuovo\", la Chiesa il solo \"uomo nuovo\" in cui Cristo ha riconciliato Ebrei e pagani facendone un unico corpo, il corpo di Cristo (Efesini 2:15,16). L'\"uomo nuovo\" in senso proprio, l'uomo alla cui \"statura\" la Chiesa \u00e8 invitata ad adeguarsi nella piena conoscenza del Figlio di Dio, \u00e8 Cristo stesso (Efesini 4:13). \u1f00\u03bd\u03b8\u03c1\u03c9\u03c0\u03bf\u03c2 (anthr\u014dpos), infatti, \u00e8 anche una designazione messianica di Ges\u00f9 Cristo (Romani 5:15; 1 Corinzi 16:21,47, il \"secondo Adamo\", al quale \u00e8 anche da avvicinarsi 1 Timoteo 2:5; Ebrei 2:6, e forse qualche brani come Matteo 4:4)."}
{"id": "963413", "revid": "79968", "url": "https://it.wikipedia.org/wiki?curid=963413", "title": "Yeni Kuru\u015f", "text": ""}
{"id": "963416", "revid": "122548269", "url": "https://it.wikipedia.org/wiki?curid=963416", "title": "Rabatana", "text": "Rabatana \u00e8 il pi\u00f9 antico rione della citt\u00e0 di Tursi, in provincia di Matera.\n\u00c8 stato il primo nucleo abitativo di Tursi ed \u00e8 letteralmente circondato per ogni lato da profondi e inaccessibili burroni.\nIntorno alla met\u00e0 del V secolo i Goti costruirono il Castello, attorno al quale sorsero le prime case in pietra e si costitu\u00ec il nucleo primordiale di Tursi, che crebbe a seguito dello spopolamento di Anglona (ora frazione di Tursi).\nVerso l'anno 850 la zona fu abitata dai Saraceni, che lasciarono profonde tracce nell'architettura e nel dialetto locale. A ricordo dei loro villaggi arabi, i Saraceni denominarono il luogo \"Rabatana\", da \"Rabat\" o \"Rabh\u00e0di\" o \"Arabum\".\nLa Rabatana, per l'ottima posizione di difesa, continu\u00f2 a ingrandirsi anche sotto il dominio bizantino che nell'890 scacciarono i Saraceni.\nFino alla met\u00e0 del XIX secolo \u00e8 stato un centro popolato e importante, custode di tradizioni e propulsore di cultura. La Rabatana \u00e8 diventata meta turistica soprattutto per via del poeta Albino Pierro, che ha fatto della Rabatana la fonte ispiratrice della sua poesia .\nNella Rabatana si possono ripercorrere le stradine dei ruderi del nucleo primordiale e visitare quel che resta delle antiche abitazioni, spesso di un solo vano a pianterreno.\nLuoghi notevoli.\nLa gradinata della rabatana.\nLa gradinata che porta in Rabatana \u00e8 un'ampia e ripida strada che si estende sui burroni per oltre 200 metri di lunghezza. Chiamata in dialetto \"petrizze\", poggia su un costone di timpa e all'origine era un selciato a gradini di pietre calcari.\nCarlo Doria, nipote di Andrea Doria e signore di Tursi, nel 1600 fece costruire la strada a proprie spese al posto di un pericoloso viottolo, con lo stesso numero di gradini di un suo Palazzo a Genova che in seguito denomin\u00f2 Palazzo Tursi.\nIl Piccicarello.\nIl Piccicarello spicca inconfondibile alla base del castello, nei pressi della \"petrizze\" che conduce alla Rabatana.\n\u00c8 costituito da un lembo di terra che dalla timpa del Castello si protende verso mezzogiorno. La timpa sporge sul fosso di San Francesco, circondato da precipizi. Nei tempi antichi consentiva la coltivazione di ortaggi e frutti vari.\nIl nome deriva dal proprietario del terreno, Francesco Donnaperna detto \"Ciccarello\".\nLa chiesa collegiata di Santa Maria Maggiore.\nLa chiesa di Santa Maria Maggiore in Rabatana risale al X - XI secolo e, siccome nel corso dei secoli ha subito diversi interventi, ormai ha perso il suo originario stile, conservando soltanto la facciata quattrocentesca, mentre il resto della chiesa \u00e8 stata rifatto in stile barocco nella prima met\u00e0 del XVIII secolo.\nIl castello.\nDa piazza Maria SS. di Anglona, a 346 metri di altezza, si scorgono i resti dell'antico castello costruito dai Goti, nel V secolo, per difesa del territorio: alcune parti del castello e i cunicoli sotterranei sono rimasti intatti.\nI recenti scavi nei pressi del castello hanno messo alla luce scheletri, tombe, monete, frammenti di anfore e palle ogivali di piombo recanti la scritte \"EYHfIDA\" (greca) e \"APNIA\" (latina), usate, probabilmente, come pesi dei martiobarbuli, frecce molto usate nel mondo antico, da greci e romani in primis.\nDa atti del 1553, tra la citt\u00e0 di Tursi e il marchese Galeazzo Pinelli, si rileva che il castello era abitato fino al XVI secolo. Era costituito da due piani e due torri. Alcune stampe lo riportano di forma quadrangolare con torri nei quattro angoli.\nIl castello aveva una superficie di oltre 5000 metri quadrati, misurando 200 palmi di larghezza e 400 palmi di lunghezza, e dentro le mura di cinta erano compresi un giardino, cantine, cisterne e comode abitazioni per i baroni. L'ingresso era regolato da un ponte levatoio.\nDimora di signori, principi e marchesi, durante i periodi di guerra diventava una fortezza. Per tradizione si crede all'esistenza di un cunicolo tra la chiesa di Santa Maria Maggiore e il suddetto castello, che nei tempi antichi consentiva ai Signori di recarsi indisturbati in chiesa.\nAltri progetti.\nTursi Rabatana sul progetto fotografico LostMemories"}
{"id": "963418", "revid": "161374", "url": "https://it.wikipedia.org/wiki?curid=963418", "title": "Cooperazione Giudiziaria e di Polizia in materia penale", "text": ""}
{"id": "963420", "revid": "92055", "url": "https://it.wikipedia.org/wiki?curid=963420", "title": "DVD di High School Musical", "text": ""}
{"id": "963421", "revid": "1436974", "url": "https://it.wikipedia.org/wiki?curid=963421", "title": "Torre (fiume)", "text": "Il Torre (la \"Tor\" in friulano, \"Ter\" in sloveno) \u00e8 un torrente del Friuli centrale, principale affluente di destra del fiume Isonzo. Il fiume d\u00e0 il nome alla zona geografica delle Valli del Torre e all'UTI del Torre.\nOrigine del nome.\nIl fiume viene citato come \"Turrus\" da Plinio nella sua Naturalis Historia (volume III, paragrafo 126) e ricordato, in testi medioevali, come \"Turrim\". L'idronimo \u00e8 di origine dubbia e forse deriva da una base in lingua celtica \"tur\" a cui si \u00e8 aggiunta la forma locale \"is\".\nGeografia.\nDrena, insieme all'affluente Natisone, una notevole porzione del bacino dell'Isonzo. Le sue acque, di ottima qualit\u00e0, alimentano l'acquedotto di Udine, che ha le opere di captazione a Zompitta.\nNasce in una delle zone pi\u00f9 piovose d'Europa, ai piedi del monte Sorochiplas (1.084\u00a0m). nella catena prealpina dei Musi, ad una altitudine di 529 metri s.l.m.. Inizialmente scorre in una profonda forra che esso ha scavato, e che intaglia la prima catena montuosa delle Prealpi Giulie, ben visibile dalla pianura friulana orientale. All'uscita della zona collinare, dopo Tarcento e presso Nimis, e dopo aver ricevuto le acque del Cornappo, le sue acque vengono, in parte, captate da antiche rogge e da pi\u00f9 moderne opere, per usi civili (acquedotti) e per l'irrigazione dell'arida campagna dell'alta pianura.\nPresso Reana del Rojale (rojale in friulano significa roggia) e Savorgnano del Torre, dopo la \"presa\" delle rogge di Udine e Cividina, le acque tendono a disperdersi nel sottosuolo molto permeabile e per un lungo tratto il letto \u00e8 normalmente asciutto, salvo dopo le piogge a monte. In questa parte mediana il letto ghiaioso \u00e8 molto ampio (la larghezza raggiunge anche i 500 metri). Dopo Pradamano e la confluenza con la Malina, nei pressi di Trivignano Udinese riaffiora e riceve le acque del Natisone. Da qui scorre per un brevissimo tratto in provincia di Gorizia, ricevendo da sinistra il torrente Iudrio per poi rientrare in provincia di Udine dove, dopo 70\u00a0km., sfocia da destra nell'Isonzo.\nDa Zompitta fin oltre Udine sulla riva occidentale fu innalzato un argine per proteggere i paesi e la citt\u00e0 da disastrose alluvioni come successe in passato. Su tale argine corre una \"strada bianca\" ora vietata al traffico autoveicolare. Proprio durante una delle impetuose piene del fiume, nel novembre 1938, successe un disastro ferroviario quando crollarono due arcate del ponte della ferrovia Udine-Cividale tra San Gottardo e Remanzacco causando la morte di 22 persone.\nIl corso del fiume fu da sempre utilizzato come cava di pietrame, ghiaia e sabbia, sia per costruzione di edifici sia per la fabbricazione della calce. In particolare dopo la seconda guerra mondiale ci fu una enorme escavazione del fiume nel tratto udinese, a causa della domanda di inerti per l'espansione edilizia della citt\u00e0. Ci\u00f2 caus\u00f2 una notevole abbassamento del letto e la conseguente messa in pericolo del ponte stradale di Salt che collega Udine con Povoletto, Faedis e Attimis. Fu infatti necessario costruire una briglia per stabilizzare l'altezza del letto del fiume e inoltre si dovette costruire un nuovo ponte a monte del precedente. All'interno della zona arginata, a San Gottardo di Udine, fu realizzata una grande cava di inerti, successivamente usata come discarica di rifiuti. La zona \u00e8 all'interno del Parco del Torre.\nEsiste un curioso detto friulano riferito al fiume: \"\"Nol cjate un clap te Tor!\" (\"non trova un sasso nel Torre!\"\") per indicare una persona incapace di fare le cose pi\u00f9 semplici.\nAmbiente.\nFauna ittica.\nLe specie ittiche presenti nel tratto pi\u00f9 alto del fiume, prima dell'inizio della captazione delle acque per l'utilizzo in agricoltura e negli impianti civili, sono tutte della classe actinopterygii e vengono riassunte nelle seguenti tabelle:\nComune di Lusevera - ex presa ENEL:\nComune di Lusevera - Pradielis:\nComune di Lusevera - Verdonza:\nLa pesca nel fiume \u00e8 soggetta a particolari restrizioni e divieti stabiliti dalla Regione Friuli Venezia Giulia "}
{"id": "963424", "revid": "767487", "url": "https://it.wikipedia.org/wiki?curid=963424", "title": "Dactylopteridae", "text": "I Dactylopteridae sono una famiglia di pesci ossei marini appartenenti all'ordine Scorpaeniformes.\nDistribuzione e habitat.\nLa famiglia \u00e8 diffusa nell'Indo-Pacifico e nell'Oceano Atlantico limitatamente alle regioni tropicali. Nel mar Mediterraneo \u00e8 presente la specie \"Dactylopterus volitans\".\nVivono su fondi sabbiosi a bassa profondit\u00e0.\nDescrizione.\nQuesti pesci hanno un aspetto caratteristico che ricorda quello delle gallinelle, a cui sono imperentati in maniera piuttosto lontana. La testa \u00e8 grande e di forma grossolanamente quadrata se vista dall'alto; non c'\u00e8 o \u00e8 appena accennato il muso sporgente tipico delle gallinelle. Le ossa craniche sono robuste e ricoprono la testa come un elmetto, presentano due prolungamenti spiniformi nella regione scapolare (\"spine scapolari\"). Sulla testa sono presenti creste ossee e tubercoli che la rendono scabra. Alla base della pinna caudale, sul peduncolo caudale sono presenti due creste ossee orizzontali parallele. La bocca \u00e8 di piccole dimensioni, dotata di piccoli denti. L'opercolo (o meglio il preopercolo) porta una spina lunga e robusta. Le scaglie sono dure e ricordano un'armatura. Le pinne pettorali sono molto ampie, disposte orizzontalmente e simili ad ali, di colori vivaci; i raggi pi\u00f9 interni sono liberi. Le pinne ventrali sono inserite sotto l'origine delle pettorali. Le pinne dorsali sono due, la prima con raggi spinosi (i primi due sono liberi) e la seconda con raggi molli. La pinna caudale \u00e8 arrotondata o tronca, mai biloba. La linea laterale manca.\nSono pesci di taglia medio piccola, \"Dactylopterus volitans\" \u00e8 la specie pi\u00f9 grande con 50\u00a0cm di lunghezza massima.\nBiologia.\nI Dactylopteridae sono in grado di emettere suoni sfregando le ossa mandibolari. Similmente alle gallinelle sono in grado di \"camminare\" sul fondale utilizzando le pinne ventrali e i raggi liberi delle pettorali. Durante questi spostamenti tengono le pinne pettorali spiegate.\nAlimentazione.\nSi cibano di invertebrati bentonici che scovano nella sabbia.\nTassonomia.\nSono stati a lungo considerati facenti parte di un ordine a s\u00e9 stante (Dactylopteriformes).\nI dattilotteroidi sono conosciuti almeno dall'Eocene medio (circa 50 milioni di anni fa), con il genere \"Pterygocephalus\" di Monte Bolca."}
{"id": "963425", "revid": "4", "url": "https://it.wikipedia.org/wiki?curid=963425", "title": "Il bel tacer non fu mai scritto", "text": ""}
{"id": "963428", "revid": "287204", "url": "https://it.wikipedia.org/wiki?curid=963428", "title": "Matrei", "text": ""}
{"id": "963429", "revid": "123102948", "url": "https://it.wikipedia.org/wiki?curid=963429", "title": "Atlantica Revista de Arte y Pensamiento", "text": "Atlantica Revista de Arte y Pensamiento \u00e8 una rivista quadrimestrale d'arte e cultura contemporanea fondata nel 1992, organo del Centro Atl\u00e1ntico de Arte Moderno (CAAM) di Las Palmas de Gran Canaria e oggi pubblicata da Ediciones del Umbral. La rivista nasce insieme al CAAM ed \u00e8 caratterizzata da un taglio fortemente interculturale, e tratta temi legati alla cultura europea, americana e africana. Pubblica fra l'altro saggi critici, recensioni, interviste.\nStoria.\nIl primo numero della rivista, in spagnolo, fu pubblicato nell'ottobre del 1990. Nel 1992 un cambiamento di gestione port\u00f2 a una nuova veste editoriale, con contenuti in spagnolo e inglese e maggiore enfasi sulle immagini; nello stesso periodo la rivista acquis\u00ec l'attuale periodicit\u00e0 quadrimestrale. A partire dal numero 40 (2004) la rivista \u00e8 pubblicata da Ediciones del Umbral e diretta da Alicia Chillida, Antonio Zaya e Octavio Zaya.\nApproccio.\nLa rivista tratta in modo particolare delle interrelazioni e reciproche contaminazioni culturali fra i tre mondi delle Americhe, dell'Africa e dell'Europa. Antonio Zaya, uno dei direttori editoriali della rivista, ne ha tracciato una sorta dichiarazione d'intenti in occasione del decennale:\nSecondo C\u00e9dric Vincent e Thomas Boutoux, \"Atlantica\" contribuisce molto presto e attivamente alla riflessione sull'arte e la globalizzazione, ma diversamente da una rivista come \"Third Text\" non prende una vera e propria posizione editoriale teorica e critica.\nCollaboratori.\nSono stati pubblicati su \"Atlantica\" scritti di artisti e critici di tutto il mondo, sia affermati che emergenti. Tra gli altri, Anders Michelsen, Benjamin Weil, Charles Merewether, Lliliam Llanes, Berta Sichel, Hans Ulrich Obrist, Orlando Britto Jinorio, Ery Camara, Eugenio Vald\u00e9s Figueroa (dal 1994 co-curatore della Biennale dell'Avana), Simon Njami, Cl\u00e9mentine Deliss, Olu Oguibe, Okwui Enwezor, Salah Hassan, Colin Richards, Ruben Gallo, Coco Fusco, Hou Hanru, Clive Kellner, Achille Bonito Oliva, Francesco Bonami, Gerardo Mosquera, Hou Hanru, Rasheed Araeen, Candice Breitz, Rosa Mart\u00ednez, Bernard Henri-Levi, Slavoj \u017di\u017eek, Sadie Plant, Ilya Prigogine e Sami Nair, Nancy Davenport, Barbara Pollak, Arthur C. Danto, Carmela Garc\u00eda, Shoja Azari, Jos\u00e9 Ferriera, Zwelethu Mthethwa e Penny Siopis."}
{"id": "963436", "revid": "130040", "url": "https://it.wikipedia.org/wiki?curid=963436", "title": "Sigrico", "text": ""}
{"id": "963439", "revid": "130040", "url": "https://it.wikipedia.org/wiki?curid=963439", "title": "Walja", "text": ""}
{"id": "963441", "revid": "287204", "url": "https://it.wikipedia.org/wiki?curid=963441", "title": "Hemitripteridae", "text": "Gli Hemitripteridae sono una famiglia di pesci d'acqua salata, appartenenti all'ordine degli Scorpaeniformes.\nDistribuzione e habitat.\nQuesti pesci sono diffusi nell'Atlantico nordoccidentale e nel nord Pacifico."}
{"id": "963445", "revid": "130040", "url": "https://it.wikipedia.org/wiki?curid=963445", "title": "Walia", "text": ""}
{"id": "963448", "revid": "256896", "url": "https://it.wikipedia.org/wiki?curid=963448", "title": "Circoli Fotografici", "text": ""}
{"id": "963449", "revid": "33689", "url": "https://it.wikipedia.org/wiki?curid=963449", "title": "Lux Delux", "text": "Lux Delux, inizialmente Lux, \u00e8 un videogioco di strategia a turni, edito dalla Sillysoft Games, basato sulle regole internazionali del gioco da tavola di Risiko, ma giocabile su una grande variet\u00e0 di mappe di ogni tipo.\nNel 2006 sono state distribuite due espansioni indipendenti, Ancient Empires Lux e American History Lux.\n\"Ancient Empires Lux\" \u00e8 ambientato nei primi imperi della storia. Sono presenti 58 diverse nazioni con relative informazioni storiche, vari livelli di difficolt\u00e0 e statistiche sugli stessi. \"American History Lux\" riguarda invece tutta la storia degli Stati Uniti.\nIn base alle scelte e ai territori occupati, le varie civilt\u00e0 ricevono bonus in carte, che evocano armate bonus, o direttamente in armate da gestire e distribuire a piacimento."}
{"id": "963450", "revid": "45927", "url": "https://it.wikipedia.org/wiki?curid=963450", "title": "Regola di derivazione", "text": ""}
{"id": "963452", "revid": "767487", "url": "https://it.wikipedia.org/wiki?curid=963452", "title": "Ragazzo americano", "text": "Ragazzo americano (\"American Boy: A Profile of Steven Prince\") \u00e8 un film documentario del 1978 diretto da Martin Scorsese.\nSi basa sulle esperienze di vita vissuta di Steven Prince, tossicodipendente e piccolo malvivente, amico del regista, che ha avuto una piccola parte in \"Taxi Driver\" (era il venditore di armi). La descrizione di un\u2019iniezione di adrenalina al cuore di una ragazza in overdose da eroina, in casa di uno spacciatore, \u00e8 stata utilizzata in Pulp Fiction."}
{"id": "963456", "revid": "109231637", "url": "https://it.wikipedia.org/wiki?curid=963456", "title": "Sistema turistico locale", "text": "Il sistema turistico locale costituisce uno degli strumenti di governance che vede gli enti locali, gli operatori privati, singoli o associati e gli altri soggetti pubblici, protagonisti dello sviluppo turistico dei propri territori.\nLa legge italiana individua questo strumento come: \"un contesto turistico omogeneo o integrato, comprendente ambiti territoriali appartenenti anche a regioni diverse, caratterizzato dall'offerta integrata di beni culturali, ambientali e di attrazioni turistiche, compresi i prodotti tipici dell'agricoltura e dell'artigianato locale, o dalla presenza diffusa di imprese turistiche singole o associate\" (L.N. 29 marzo 2001 n.135, \"Riforma della legislazione nazionale del turismo\", art.5)\nCaratteristiche.\nTra gli aspetti maggiormente innovativi e qualificanti di tale riforma figura l'introduzione di un nuovo modello organizzativo dell'offerta turistica, imperniato sul concetto di cooperazione sistematica tra i primi responsabili e beneficiari dello sviluppo quali gli enti locali, gli operatori del settore ed in genere la comunit\u00e0 locale.\nL'art. 2 prevede, infatti, che lo Stato e le regioni riconoscono, sulla base del principio di sussidiariet\u00e0, il ruolo dei territori con particolare riguardo all'attuazione delle politiche intersettoriali ed infrastrutturali necessarie alla qualificazione dell'offerta turistica e, nel contempo, valorizzano l'apporto dei soggetti privati per la promozione e lo sviluppo dell'offerta turistica.\nIl primo comma dell'art. 5 della L. 135/2001, definisce \"sistemi turistici locali\": \nTale modello organizzativo si caratterizza dunque per due aspetti fondamentali:\nNel dare attuazione alla riforma della legislazione nazionale del turismo approvata con L. 135/2001, la Regione Autonoma della Sardegna con deliberazione della giunta regionale n\u00ba23/19 del 30/05/2006, delibera il riconoscimento dei seguenti sistemi turistici locali: - STL Gallura Costa Smeralda - STL Sardegna Nord-Ovest - STL Karalis - STL Medio Campidano - STL Sulcis Iglesiente - STL Eleonora D'Arborea - STL Ogliastra - STL Nuorese.\nEvoluzione.\nA tutt'oggi l'efficacia dello strumento degli STL, corrispondenti in Sardegna alle stesse provincie pur contro la logica del legislatore, \u00e8 ancora del tutto da dimostrare.\nL'idea di fondo, infatti, \u00e8 che tutti i soggetti partecipino alla pianificazione e alla programmazione turistica del territorio con l'obiettivo di garantire uno sviluppo equilibrato.\nFermi restando i limiti previsti dalla disciplina comunitaria in materia di aiuti di Stato alle imprese, le regioni, nei limiti delle risorse rivenienti dal Fondo di cui all'articolo 6 della presente legge, definiscono le modalit\u00e0 e la misura del finanziamento dei progetti di sviluppo dei sistemi turistici locali, predisposti da soggetti pubblici o privati, in forma singola o associata, che perseguono, in particolare, le seguenti finalit\u00e0: a) sostenere attivit\u00e0 e processi di aggregazione e di integrazione tra le imprese turistiche, anche in forma cooperativa, consortile e di affiliazione; b) attuare interventi intersettoriali ed infrastrutturali necessari alla qualificazione dell'offerta turistica e alla riqualificazione urbana e territoriale delle localit\u00e0 ad alta intensit\u00e0 di insediamenti turistico-ricettivi; c) sostenere l'innovazione tecnologica degli uffici di informazione e di accoglienza ai turisti, con particolare riguardo alla promozione degli standard dei servizi al turista, di cui all'articolo 2, comma 4, lettera a); d) sostenere la riqualificazione delle imprese turistiche, con priorit\u00e0 per gli adeguamenti dovuti a normative di sicurezza, per la classificazione e la standardizzazione dei servizi turistici, con particolare riferimento allo sviluppo di marchi di qualit\u00e0, di certificazione ecologica e di qualit\u00e0, e di club di prodotto, nonch\u00e9 alla tutela dell'immagine del prodotto turistico locale; e) promuovere il marketing telematico dei progetti turistici tipici, per l'ottimizzazione della relativa commercializzazione in Italia e all'estero."}
{"id": "963457", "revid": "523249", "url": "https://it.wikipedia.org/wiki?curid=963457", "title": "Nazionale Under-17 di calcio dell'Italia", "text": "La Nazionale di calcio italiana Under-17, i cui giocatori sono soprannominati gli \"Azzurrini\", \u00e8 la rappresentativa calcistica Under-17 nazionale dell'Italia ed \u00e8 posta sotto l'egida della Federazione Italiana Giuoco Calcio. Nella gerarchia delle nazionali giovanili italiane \u00e8 posta prima della Nazionale Under-16.\nHa partecipato a molti campionati europei di categoria, vincendoli in una sola occasione, nel 1986-1987 (quando per\u00f2 erano ancora denominati \"Europei Under-16\"). Nella stagione 2004-2005 ha conquistato il terzo posto negli Europei vinti a Pontedera dalla Turchia, qualificandosi per il Campionato mondiale di categoria, dove non ha superato il girone eliminatorio.\nL'attuale selezionatore della Nazionale Under-17 \u00e8 Bernardo Corradi.\nStoria della Nazionale.\nNel 2009 per la prima volta in 4 anni, gli Azzurrini guidati da Pasquale Salerno si sono qualificati per la fase finale del campionato europeo di categoria, disputatosi in Germania. Inserita nel girone con , e , in virt\u00f9 di una vittoria, un pareggio ed una sconfitta si qualificano alle semifinali per secondi dietro agli elvetici prima di essere eliminati dalla per due reti a zero.\nGrazie a questo risultato la rappresentativa guadagn\u00f2 il diritto di partecipare al campionato mondiale di categoria che si svolse in Nigeria nell'ottobre successivo. Qui l'Italia vinse il proprio girone superando di misura i pari et\u00e0 dell' e della e pareggiando a reti inviolate contro . Agli ottavi di finale la selezione giovanile si aggiudic\u00f2 per 2-1 l'incontro con gli , ma al turno successivo sub\u00ec nuovamente una sconfitta per mano degli svizzeri terminando il suo torneo. Il raggiungimento dei quarti di finale costituisce il miglior risultato per l'Italia dalla nascita del Campionato mondiale Under-17 nel 1991.\nNel 2013 gli Azzurrini guidati da Daniele Zoratto hanno perso la finale del campionato europeo di categoria in Slovacchia contro la . Il secondo posto del 2013 \u00e8 il miglior piazzamento della selezione under 17 al torneo di categoria.\nRosa attuale.\nElenco dei 25 calciatori convocati per uno stage a Coverciano dal 10 al 13 febbraio 2020.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "963461", "revid": "1342360", "url": "https://it.wikipedia.org/wiki?curid=963461", "title": "Svenska Fotbollspokalen", "text": "La Rosenska Pokalen o Svenska Fotbollspokalen era un torneo di calcio giocato in Svezia tra il 1899 e il 1903. Il torneo era conosciuto come \"Rosenska Pokalen\" tra il 1899 e il 1902, e come \"Svenska Fotbollspokalen\" nel 1903, quando la coppa venne giocata due volte, una in primavera e l'altra in autunno. La competizione si fuse con la Svenska M\u00e4sterskapet nel 1904."}
{"id": "963463", "revid": "198277", "url": "https://it.wikipedia.org/wiki?curid=963463", "title": "Mirko Conte", "text": "Caratteristiche tecniche.\nGiocatore.\nUtilizzato a inizio carriera come terzino sia a destra che a sinistra, con compiti di marcatura delle ali avversarie, ha successivamente ricoperto il ruolo di difensore centrale.\nCarriera.\nGiocatore.\nCresciuto nell', nel 1993 viene ceduto in prestito al , dove gioca da titolare nel campionato di Serie B.\nTornato all'Inter, disputa l'annata 1994-1995 nella prima squadra nerazzurra, scendendo in campo venti volte. La stagione successiva passa in compropriet\u00e0 al , con cui ottiene la prima salvezza nella massima serie alternandosi a Stefano Maccoppi nel ruolo di stopper. Riscattato dagli emiliani, \u00e8 titolare nel campionato 1996-1997, nel quale contribuisce a una nuova salvezza (dopo lo spareggio con il Cagliari) realizzando anche la prima rete in Serie A nella vittoria interna sull'Atalanta.\nNel settembre 1997, dopo aver giocato la prima partita di campionato nel Piacenza, viene acquistato per 3,5 miliardi di lire dal ; con i partenopei \u00e8 protagonista di prestazioni poco convincenti. A gennaio viene venduto al , dove rimane per due stagioni e mezzo conquistando la promozione in Serie A nella stagione 1999-2000. \u00c8 stato il primo e unico calciatore a indossare tre maglie diverse in uno stesso campionato di Serie A: nella stagione 1997-1998 ha disputato infatti una partita col Piacenza, 9 col Napoli e 10 col Vicenza. Successivamente sono state modificate le regole del calciomercato per impedire che un calciatore possa effettuare pi\u00f9 di un cambio di casacca per stagione.\nNel 2000 Conte passa alla , in Serie B, voluto da Luigi Cagni che lo aveva allenato nel Piacenza. Con i blucerchiati gioca per quattro stagioni, tre in Serie B e l'ultima nella massima categoria, diventando un beniamino della tifoseria sampdoriana per le prestazioni in campo e l'attaccamento alla maglia.\nIn scadenza di contratto, nel 2004 passa al , neopromosso in Serie A; vi rimane fino al gennaio 2005, collezionando le sue ultime 6 presenze nella massima serie (scende titolare in campo nella storica vittoria a San Siro contro il Milan il 22 settembre 2004), prima di scendere in Serie B con l'. Rimane in Toscana per cinque stagioni, indossando anche la fascia di capitano della formazione amaranto.\nIl 18 gennaio 2010 il presidente della Colligiana Giorgio Bresciani ne annuncia l'arrivo in biancorosso; disputa 7 partite nel campionato di Lega Pro Seconda Divisione 2009-2010, e al termime del campionato si svincola per l'esclusione dal campionato della societ\u00e0 toscana. Nella stagione 2010-2011 gioca nel Citt\u00e0 di Castello, nell'Eccellenza Umbra.\nHa disputato 131 incontri in Serie A, realizzando una rete.\nAllenatore.\nTerminata la carriera agonistica, inizia l'attivit\u00e0 di allenatore guidando per un biennio la formazione Giovanissimi del Canaletto, societ\u00e0 di La Spezia, e quindi la formazione Allievi Lega Pro del per la stagione sportiva 2014-2015.\nNel febbraio 2016 assume il ruolo di allenatore in seconda della , militante nel campionato di Lega Pro; a fine campionato abbandona il ruolo per diventare assistente di Andrea Manzo sulla panchina del , nel massimo campionato svizzero. Resta nel ruolo anche con il nuovo allenatore Paolo Tramezzani, e nel giugno 2017 lo segue al . Nel 2018 torna a Lugano come vice di Fabio Celestini.\nNell'agosto 2020 diventa vice di Lamberto Zauli sulla panchina della , la seconda squadra bianconera militante nel campionato di Serie C. A settembre ottiene l'abilitazione per Allenatore Professionista di Prima Categoria - Uefa Pro.\nDopo il ritiro.\n\u00c8 stato opinionista per il sito web Sampdorianews.net."}
{"id": "963464", "revid": "91250242", "url": "https://it.wikipedia.org/wiki?curid=963464", "title": "Dominio vescovile a Trieste", "text": "La citt\u00e0 di Trieste divenne sede di diocesi gi\u00e0 nel sesto secolo, ma nel 948 i vescovi ottennero anche il potere temporale sul territorio. Con ci\u00f2 inizia un periodo molto importante della storia di Trieste, durato fino al 1295, sebbene i vescovi allora in carica non si possono definire particolarmente attenti alle esigenze di una citt\u00e0 in pieno sviluppo.\nRetroscena storico.\nLa pace concordata nell'812 tra i Franchi e Bisanzio prevedeva, tra l'altro, la cessione dell'Istria ai bizantini in cambio del loro riconoscimento del titolo di Imperatore a Carlo Magno. Questa clausola, ricordata come un semplice accordo tra le due superpotenze dell'epoca, ebbe un'imprevedibile conseguenza a lungo termine, quella di tracciare un pezzo del confine tra l'Est e l'Ovest Europeo. Trieste si trov\u00f2 al limite estremo dell'Europa occidentale e per la prima volta nella sua storia a cavallo tra due blocchi mondiali. Essendo l'amministrazione franca prettamente feudale, la citt\u00e0 si trov\u00f2 di fatto sottomessa ad un potere straniero. I cittadini che fino ad allora si erano gestiti autonomamente, divennero feudatari dei Franchi, unitamente ai castellieri istriani. L'interruzione dei collegamenti marittimi con l'Oriente provoc\u00f2 il crollo del commercio e di tutta l'economia cittadina. In questa parte dell'Europa il potere pass\u00f2 rapidamente nelle mani di nobili germanici e di esponenti del clero aggregatisi ai nuovi padroni. In seguito, con l'indebolirsi del potere centrale, saranno gli stessi re a chiedere alleanze con i rappresentanti del clero, dando con ci\u00f2 il via ad un periodo di supremazia della chiesa negli affari di Stato in Europa.\nL'autonomia.\nNon ci sono molti documenti relativi al periodo in questione. Vi fu certamente parecchia incertezza nel caos creatosi dopo la morte di Carlo Magno. Ne fa fede ad esempio un documento risalente all'anno 847 che riporta decisioni basate su leggi bizantine, sebbene all'epoca la citt\u00e0 si trovasse sotto dominio Franco gi\u00e0 da sessant'anni come il resto dell'Italia. Nessuna meraviglia dunque che i dati pervenutici siano ben pochi.\nNel 948 re Lotario II d'Italia concesse al vescovo triestino Giovanni III ed ai suoi successori la completa autonomia della diocesi, definendo che l'autorit\u00e0 concessa si intendesse estesa fino a tre miglia dalle mura cittadine. Dato che nessuna delle vicine diocesi istriane ricevette un simile riconoscimento, questo avvenimento \u00e8 da interpretare come un distacco definitivo dell'Istria da Trieste, da questo momento in poi unit\u00e0 storiche distinte. La citt\u00e0 di Trieste infatti assume l'anno 948 come inizio della propria indipendenza. Naturalmente il primo imperativo fu il consolidamento dei propri confini, per cui i primi tempi furono caratterizzati da vari scontri con i vicini, in particolare con i Signori di Duino, con i Conti di Gorizia, con il Patriarca di Aquileia, con la cittadina di Muggia e con gli stessi Castellieri istriani.\nAmministrazione e cultura.\nIl vescovo, pur essendo la somma autorit\u00e0, veniva designato dai nobili locali, e non era comunque l'unico a decidere la politica della diocesi. Lo affiancavano i rappresentanti cittadini che gi\u00e0 prima dei Franchi avevano amministrato la citt\u00e0 sulla base del diritto romano. Lo conferma un documento dell'inizio del secolo XII, firmato dalla \u00bbComunitas tergestinae civitatis\u00ab, costituita da dodici cittadini, tre giudici e dal gastaldo. Se ne pu\u00f2 dedurre che all'epoca la citt\u00e0 veniva amministrata, oltre che dai vescovi, da una \"comunitas\" che oggi potremmo tradurre con \"comune\".\n\u00c8 interessante notare anche che in questo periodo i vescovi triestini non si fregiavano di titoli nobiliari, cosa peraltro normale nel resto d'Europa.\nDurante il potere dei vescovi, cio\u00e8 per pi\u00f9 di tre secoli, Trieste non pot\u00e9 evolversi e svilupparsi, in quanto si trovava costantemente in guerra con Venezia. L'unica testimonianza di quei tempi \u00e8 la cattedrale. Molti storici ritengono che anche il castello sia sorto in quest'epoca come rifugio durante le scorrerie veneziane, ma non ci sono sufficienti prove storiche al riguardo. Sembra invece pi\u00f9 probabile che fossero gli stessi Veneziani a porne le fondamenta nel secolo successivo.\nDurante il XIII secolo la maggior parte dei vescovi fu di origine friulana e durante il loro dominio la citt\u00e0 si avvicin\u00f2 al Patriarcato, anche per eludere l'influsso diretto dell'impero. Quando alla fine del secolo le citt\u00e0 istriane si arresero a Venezia, Trieste pens\u00f2 bene di stipulare un'alleanza ufficiale con Aquileia. L'intento era quello di por fine alla guerra con la Serenissima, ma la tregua dur\u00f2 ben poco. Oltre a ci\u00f2, l'epoca del dominio vescovile volgeva al termine, e solo per cause economiche.\nIl potere diventa laico.\nSecondo le leggi vigenti a quei tempi, i cittadini non avevano il dovere di sostenere le spese di una guerra, bens\u00ec dovevano farsene carico i signori della citt\u00e0. Ecco perch\u00e9, dopo una lunga serie di guerre con Venezia, Trieste fu scena di un capovolgimento storico. Mentre i vescovi si riducevano al lastrico, i cittadini si arricchivano.\nI \"boni homines\" (come venivano chiamati i rappresentanti dei cittadini nella \"comunitas\") erano stati per tutta la durata del dominio vescovile solo impiegati amministrativi e incaricati dell'ordine pubblico. Ma viste le necessit\u00e0 economiche della Diocesi, non esitarono a \"comprarsi l'autorit\u00e0\" nel senso pi\u00f9 letterale del termine. Nell'anno 1236, ad esempio, il vescovo Giovanni IV vendette alcuni diritti e con il ricavato pag\u00f2 le spese derivanti da una lite con i Duchi di Carinzia. Nel 1253 il vescovo Volrico De Portis si trov\u00f2 nell'impossibilit\u00e0 di far fronte ai debiti e si risolse di coprirli con il ricavato di un contratto con la \"comunitas\". Cos\u00ec si priv\u00f2 della carica di giudice e del diritto di nominare giudici, annull\u00f2 tutte le decime che sino ad allora erano state imposte dalla Chiesa, e rinunci\u00f2 addirittura a battere moneta. In questo modo il potere passava gradatamente dai vescovi all'amministrazione cittadina. L'atto finale fu firmato dal vescovo Brissa De Toppo che nel 1295 cedette tutto il rimanente potere politico per duecento pezzi d'argento.\nImportanza storica.\nSi pu\u00f2 ben dire che nel periodo in cui i vescovi esercitarono il potere temporale nella citt\u00e0 di Trieste, nessun progresso venne raggiunto n\u00e9 nello sviluppo economico n\u00e9 nella cultura cittadina. Bisogna infatti considerare che nei primi tempi gli sforzi delle autorit\u00e0 erano volti a consolidare i confini del territorio, e poi subentr\u00f2 il conflitto con Venezia che per pi\u00f9 di duecento anni cattur\u00f2 ogni attenzione dei potenti, mentre il popolo doveva arrangiarsi per la mera sopravvivenza. La vera importanza storica del periodo sta nella nascita di una coscienza civica e di un'amministrazione organizzata, ma soprattutto nell'acquisita certezza del diritto all'indipendenza da Venezia."}
{"id": "963465", "revid": "149485", "url": "https://it.wikipedia.org/wiki?curid=963465", "title": "Marco Formentini (nuotatore)", "text": "\u00c8 stato un ottimo nuotatore in vasca, ma ha ottenuto i migliori risultati nel nuoto di fondo, in particolare ha vinto i campionati europei del 1993 nella 5\u00a0km, ha vinto il bronzo ai mondiali di Fukuoka nel 2001, sempre nella 5\u00a0km, e quella d'argento ai Campionati mondiali di Melbourne 2007 nei 25\u00a0km acque libere.\nPalmar\u00e8s.\nCampionati italiani.\n12 titoli individuali e 1 in staffette, cos\u00ec ripartiti:\n\"prima del 1997 la tabella \u00e8 incompleta\"\n\"questa tabella \u00e8 incompleta\""}
{"id": "963466", "revid": "1921867", "url": "https://it.wikipedia.org/wiki?curid=963466", "title": "Thomas Vinterberg", "text": "Tra i fondatori di Dogma 95, nel 1998 il suo film \"Festen - Festa in famiglia\" ha ricevuto il Premio della Giuria al Festival di Cannes. Nel 2020 riceve il plauso della critica e del pubblico per il suo film \"Un altro giro\", che ottiene numerosi premi tra cui l'European Film Awards per il miglior film, il BAFTA per il miglior film straniero e l'Oscar al miglior film internazionale.\nBiografia.\nNel 1993 gira il suo primo corto, \"Sidste omgang\" (Last Round), con il quale si laurea alla scuola nazionale di cinema danese. Il corto riscuote subito un discreto successo di critica, riceve il premio della giuria e dei produttori al festival internazionale degli studenti di Monaco e si aggiudica il primo premio al Tel Aviv Film Fest. Nel 1994 gira \"Drengen der gik bagl\u00e6ns\" (The Boy Who Walked Backwards), suo secondo cortometraggio, col quale si fa notare anche dal pubblico e viene premiato al Brest European Short Film Festival. Il corto narra la storia di un ragazzo che, una volta morto suo fratello, scopre la sua capacit\u00e0 di tornare indietro nel tempo camminando a ritroso.\nNel 1996 segue il thriller \"De St\u00f8rste helte\". Dalla sua adesione al manifesto Dogma 95 nasce \"Festen - Festa in famiglia\", con il quale riscuote un notevole successo internazionale sia di pubblico sia di critica. Il film si aggiudica il premio della giuria al Festival di Cannes, mentre l'European Film Academy gli assegna il premio European Discovery. Nel 2003 \u00e8 il regista di \"Le forze del destino\", film con Sean Penn con il quale Vinterberg abbandona il Dogma.\nNel 2005 gira \"Dear Wendy\", scritto da Lars von Trier e premiato al festival internazionale del cinema di Mosca. Nel 2008 realizza il video musicale \"The Day That Never Comes\" dei Metallica, canzone presente nell'album \"Death Magnetic\". Del 2010 \u00e8 il film \"Submarino\", tratto dall'omonimo romanzo di Jonas T. Bengtsson (2007). Nel 2012 viene presentato a Cannes il suo nuovo film \"Il sospetto\", grazie al quale Mads Mikkelsen vince il premio alla miglior interpretazione maschile. Il film ottiene anche una nomination all'Oscar come miglior film straniero. Nel 2020 esce il film, \"Un altro giro\", che ottiene due nomination agli Oscar 2021, una come miglior film straniero e una come miglior regista per Vinterberg, vincendo l'Oscar come miglior film straniero."}
{"id": "963467", "revid": "523249", "url": "https://it.wikipedia.org/wiki?curid=963467", "title": "Nazionale Under-20 di calcio dell'Italia", "text": "La Nazionale di calcio italiana Under-20, i cui giocatori sono soprannominati gli \"azzurrini\", \u00e8 la rappresentativa calcistica Under-20 nazionale dell'Italia ed \u00e8 posta sotto l'egida della Federazione Italiana Gioco Calcio. Nella gerarchia delle nazionali giovanili italiane \u00e8 posta prima della Nazionale Under-19.\nStruttura.\nL'Under-20 \u00e8 la nazionale che ogni due anni dovrebbe partecipare alla fase finale del Mondiale U-20, ma la sua presenza in questo torneo dipende dai risultati della Nazionale Under-19 nell'Europeo U-19 che si svolge un anno prima del Mondiale U-20 e qualifica le nazionali europee per questa competizione.\nQuando la Nazionale Under-20 non deve preparare un Mondiale viene impiegata come squadra sperimentale in funzione dell'Under-21, vengono quindi provati nuovi giocatori o fatti giocare giovani che non hanno trovato spazio nelle convocazioni dell'Under-21.\nOgni stagione la Nazionale U-20 partecipa con le Under-20 di Germania, Svizzera e Polonia al Torneo Quattro Nazioni con incontri di andata e ritorno (6 partite in tutto) svolti durante la stagione fra le 4 nazionali. Partecipa inoltre, qualora venga stabilito il limite Under-20, a manifestazioni come i Giochi del Mediterraneo o il Torneo di Tolone.\nStoria.\nNell'edizione del mondiale Under-20 svoltasi in Egitto nel 2009 la formazione azzurra usc\u00ec ai quarti di finale.\nAi Giochi del Mediterraneo di Pescara 2009 la squadra arriv\u00f2 seconda, battuta in finale dalla Spagna per 2-1 allo Stadio Adriatico di Pescara.\nAl mondiale Under-20 del 2017 ha vinto la medaglia di bronzo.\nPartecipazioni ai mondiali Under-20.\n\"* I pareggi includono anche le partite concluse ai tiri di rigore\".\nPremi individuali.\nIn supplemento alle vittorie della squadra al mondiale under-20 al giocatore capocannoniere viene assegnata la Scarpa d'Oro.\nRosa attuale.\nLista dei 25 convocati per un raduno a Coverciano dal 7 al 13 ottobre 2020.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "963468", "revid": "767487", "url": "https://it.wikipedia.org/wiki?curid=963468", "title": "The Horrors", "text": "The Horrors sono un gruppo musicale britannico di Southend-on-Sea, nell'Essex inglese. La band si avvale del cantante Faris Badwan \"Rotter\", la chitarra di Joshua Von Grimm, l'organista Spider Webb, il bassista Tomethy Furse e il batterista Coffin Joe. Per quanto risulti abbastanza difficile incasellare la produzione musicale degli Horrors entro generi definiti, la critica spesso descrive il loro sound come Garage punk anche se sono presenti degli elementi vagamente noise rock.\nIl gruppo, che si rif\u00e0 esplicitamente al Garage rock e in particolare ai Fuzztones (basti pensare alla somiglianza del loro \"look\" e del loro stile musicale), presenta comunque diverse affinit\u00e0 con moltissime altre storiche band punk come Misfits, nonch\u00e9 il loro primo singolo \"Sheena is a Parasite\" che richiama volutamente il famoso brano \"Sheena Is a Punk Rocker\" dei Ramones.\nStoria.\nIl loro successo \u00e8 iniziato verso la met\u00e0 del 2006, quando il gruppo ha cominciato a muovere i primi passi uscendo dall'underground musicale londinese anche grazie al particolare video del loro primo singolo, \"Sheena Is A Parasite\", diretto da Chris Cunningham (gi\u00e0 famoso per i video di Aphex Twin e Bj\u00f6rk), che vede la partecipazione del premio Oscar Samantha Morton. Nell'agosto 2006 guadagnano la copertina della rivista New Musical Express (NME). Da allora, NME li ha fatti partecipi di parecchi progetti: hanno preso parte infatti al \"NME Rock 'n' Roll Riot Tour\" con i The Fratellis e i Dykeenies e, pi\u00f9 recentemente, al \"NME Awards Indie Rock Tour\", assieme a The View, The Automatic e Mumm-Ra.\nIl successo del gruppo \u00e8 dovuto al particolare sound, che sembra ricordare i film dell'orrore della prima met\u00e0 del Novecento con una buona dose di ruvidit\u00e0 punk e un pizzico di glamour indie.\nIl sound di Rhys Webb, con un Vox Continental (usato, tra gli altri, dagli Animals), richiama le atmosfere dei primi anni sessanta.\nAltro elemento essenziale del successo degli Horrors \u00e8 il \"look\" decisamente vistoso e particolare che fa discutere parecchi (basti pensare che agli NME Awards 2007 il cantante Faris Rotter \u00e8 stato nominato per le categorie Miglior Vestito e Peggior Vestito, vincendo il primo titolo).\nGli Horrors pubblicano il loro primo album, \"Strange House\", il 5 marzo 2007, con gi\u00e0 all'attivo 4 singoli: \"Sheena Is a Parasite\", \"Death At The Chapel\", \"Count In Fives\" e \"Gloves\".\nAnticipato dal singolo \"Sea Within A Sea\", il secondo album, \"Primary Colours\", esce il 4 maggio 2009 via XL. Prodotto da Geoff Barrow dei \"Portishead\" il sound della band si posiziona all'incrocio tra post-punk, psichedelia e krautrock. Segue, l'11 luglio del 2011, \"Skying\", pubblicato sempre su XL e prodotto dagli Horrors stessi con Craig Silvey. La band si posiziona al quinto posto della classifica degli album nel Regno Unito e lo spettro sonoro si \u00e8 allargato ulteriormente accogliendo lo psych-folk degli Stone Roses e Primal Scream. Segue \"Higher\", raccolta di remix dell'album.\nIl 5 maggio 2014 la band pubblica, sempre su XL Recordings, il quarto album \"Luminous\". Anticipato dai singoli \"I See You\" e \"So now you know\", il lavoro calibra in senso pop la formula psichedelica, shoegaze, wave e cinematica coltivata negli ultimi due lavori. Nel tour di promozione, la band tocca anche l'Italia per due tappe all'interno del cartellone di UNALTROFESTIVAL: la prima il 14 luglio a Bologna, al Fiera District, la seconda il 15 a Milano, al Circolo Magnolia."}
{"id": "963472", "revid": "339392", "url": "https://it.wikipedia.org/wiki?curid=963472", "title": "Religioni darmiche", "text": ""}
{"id": "963501", "revid": "124837120", "url": "https://it.wikipedia.org/wiki?curid=963501", "title": "Costa dei Gelsomini", "text": "La Costa dei Gelsomini (o \"Riviera dei Gelsomini\", spesso chiamata anche Locride) e' il nome con cui si identifica la zona costiera della provincia di Reggio Calabria bagnata dal mar Ionio. Prende il nome dall'antica coltivazione della pianta di gelsomino, bello e delicato, ma anche robusto e rampicante, diffusa in tutta la provincia reggina, ma in particolar lungo la fascia costiera, tra punta Stilo e Bova Marina. I fiori venivano raccolti dalle donne (chiamate gelsominaie) ed esportati in Francia per la preparazione dei profumi. La coltivazione venne introdotta anche in Liguria nel 1928 dalla \"Stazione sperimentale per le industrie delle essenze e dei derivati dagli agrumi\" con sede a Reggio Calabria.\nGeografia.\nIl litorale della Costa dei Gelsomini, soprattutto nella zona di Brancaleone, \u00e8 diventato luogo prescelto delle tartarughe marine \"Caretta Caretta\" per la nidificazione. Le coste sono formate da ampie spiagge che si alternano da scogliere a sabbia. La Riviera \u00e8 sovrastata da colline di conformazione diversa. La parte montuosa \u00e8 ricoperta da boschi nei quali prevalgono il faggio, il leccio, il castagno, e la tipica macchia mediterranea. Scendendo verso la collina-pianura la coltivazione prevalente sono gli uliveti, vigneti e frutteti, nella parte pianeggiante troviamo gli agrumeti e in parte la coltivazione del bergamotto, anch'esso utilizzato, anzi particolarmente ricercato, dall'industria dei profumi.\nComuni.\nLa \"Costa dei Gelsomini\" \u00e8 formata da una parte del territorio dei 42 comuni ricadenti nello \"jonio reggino\" che sono i seguenti:\nAfrico; Agnana Calabra; Antonimina; Ardore; Bianco; Benestare; Bivongi; Bovalino; Brancaleone; Bruzzano Zeffirio; Camini; Canolo; Caraffa del Bianco; Careri; Casignana; Caulonia; Cimin\u00e0; Ferruzzano; Gerace; Gioiosa Ionica; Grotteria; Locri; Mammola; Marina di Gioiosa Ionica; Martone; Monasterace; Pazzano; Palizzi; Placanica; Plat\u00ec; Portigliola; Riace; Roccella Ionica; Samo; San Giovanni di Gerace; San Luca; Sant'Agata del Bianco; Sant'Ilario dello Ionio; Siderno; Staiti; Stignano; Stilo\nInfrastrutture e trasporti.\nLa costa dei Gelsomini \u00e8 percorsa dalla SS 106\u2013E90 Reggio Calabria-Taranto e dalla ferrovia Jonica Reggio Calabria-Taranto.\nMonumenti e luoghi di interesse.\nLuoghi d'interesse storico-archeologico.\nSono da ricordare alcuni dei numerosi siti di interesse archeologico e storico presenti: risalgono all'epoca magnogreca gli scavi di \"Locri Epizefiri\" e di \"Kaulon\", all'epoca romana c'\u00e8 il \"Naniglio\" di Gioiosa Ionica che \u00e8 un complesso di ruderi di una villa di epoca greco-romana (II secolo - III secolo d.C.), nel marzo 2012, per le giornate del FAI il luogo archeologico \u00e8 stato il secondo in Italia per numero di visitatori \nAltri luoghi d'interesse storico-paesaggistico.\nI numerosi borghi montani sono ricchi di storia e tradizioni e ricadono nel parco nazionale dell'Aspromonte: Africo, Antonimina, Bruzzano Zeffirio, Canolo, Careri, Caulonia, Cimin\u00e0, Gerace, Gioiosa Ionica, Grotteria, Mammola, Marina di Gioiosa Ionica, Plat\u00ec, Sant'Agata del Bianco, Samo e San Luca. Di non meno importanza i centri pi\u00f9 a nord della Costa, come Stilo, Bivongi, Pazzano, Riace, Camini, Monasterace, Placanica, facenti parte della Vallata dello Stilaro.\nI centri balneari pi\u00f9 importanti sono Siderno, Marina di Gioiosa Ionica, Roccella Ionica, Caulonia, Locri, Bovalino, Ardore, Bianco e Brancaleone.\nSantuari.\nNumerosi sono i santuari presenti:\nCultura.\nManifestazioni.\nTra le manifestazioni di maggiore richiamo:\nGastronomia.\nLa gastronomia si fonda prevalentemente sui prodotti della terra, genuini e biologici e rappresenta un richiamo per i numerosi turisti e visitatori, e custodisce numerosi prodotti e ricette della cucina tipica locale, che fanno parte di quella cucina antica oggi denominata \"dieta mediterranea\". Tra i pi\u00f9 importanti \u00e8 il rinomato \"stocco di Mammola\" (pescestocco), cucinato in vari modi; altro prodotto \u00e8 \"L'olio d'oliva extra vergine della Locride\" ricavato da una cultivar locale, biologico e di un profumo particolare. Altri prodotti tipici genuini sono: i formaggi e le ricotte preparate ancora in maniera artigianale di un sapore unico, come il \"caciocavallo di Cimin\u00e0\", la \"ricotta affumicata di Mammola\", il \"caprino della Limina\", il \"pecorino della Locride\", il \"pecorino dello Stilaro\", il \"pane di Canolo\" fatto con la segale al fono a legna, il vino rosso Doc di Bivongi e il vino Doc Greco di Bianco di un sapore dolce e profumato. \nSono presenti numerosi piatti a base di pesce fresco pescato nelle acque della Riviera, i piatti a base di vari tipi di carne locale (agnello, capra, maiale, vitello che pascolano allo stato brado), i funghi di un profumo e gusto speciale vengono cucinati in vari modi, i salumi (salsicce, soppressate, capicollo, pancetta e lardo) aromatizzati al peperoncino e finocchietto selvatico e i dolci fatti in maniera antica con miele del posto.\n\"Pezzo Duro\" di Gioiosa Ionica, gelato tipico gioiosano, \u00e8 la sagra nel mese di agosto di ogni anno a far conoscere il dolce ai tanti turisti che per la prima volta invadono la costa Jonica e non, il dolce tipico \u00e8 da decenni che vanta la sua notoriet\u00e0 con un afflusso nell'arco dell'anno di golosi che invadono la bella localit\u00e0 un tempo Mystia e poi Mocta Geljosa."}
{"id": "963503", "revid": "767487", "url": "https://it.wikipedia.org/wiki?curid=963503", "title": "Donato Lamorte", "text": "Biografia.\nDurante la seconda guerra mondiale la famiglia si trasfer\u00ec ad Asmara per poi tornare in Italia alla fine del conflitto. Nel 1949 si iscrisse per la prima volta in una sezione del MSI del quartiere Prenestino, e poi dirigente della federazione di Roma del partito. I segretari federali passavano mentre lui rimaneva sempre al suo posto. Punto di riferimento, soprattutto negli anni del terrorismo (\"\u00abfui io, nei bui anni del terrorismo, il primo ad arrivare a Primavalle mentre bruciavano i corpi dei fratelli Mattei, io che chiudevo tutte le bare dei nostri ragazzi uccisi\u00bb\").\nHa organizzato per decenni i comizi \u2013 a partire da quelli storici di Almirante in Piazza del Popolo a Roma \u2013 i congressi e dato alle stampe migliaia di manifesti. Organizzatore attento e meticoloso, \u00e8 stato l'uomo di fiducia e capo della segreteria politica del segretario Giorgio Almirante prima e di Gianfranco Fini poi, dal Movimento Sociale Italiano fino alla svolta di Fiuggi con Alleanza Nazionale.\nConsigliere provinciale di Roma per 18 anni, nel 2001 dopo vari tentativi senza successo, Gianfranco Fini lo convinse ad accettare la candidatura alla Camera dei Deputati. A 70 anni, nel 2001 viene eletto in Parlamento per la prima volta per AN e lo sar\u00e0 anche nel 2006 sempre per AN e nel 2008 per il PdL, fino a seguire Fini nella scissione del FLI. Contrario allo scioglimento di Alleanza Nazionale (\u00ab\"Io sono stato fidanzato sette anni prima di sposarmi, e ho appena festeggiato le nozze d'oro. Oggi invece si va di corsa all'altare e di corsa si divorzia. Per questo avevo detto tempo fa che tra An e FI si poteva rimanere fidanzati. Hanno deciso per il matrimonio: bene, speriamo di smentire le mode\u2026\"\u00bb) ader\u00ec al Pdl per poi seguire con lealt\u00e0 Gianfranco Fini nel famoso strappo del 2010.\nRinuncia alla candidatura all Camera nel 2013 per lasciare spazio ai giovani. Consigliere d'amministrazione della \"Fondazione Alleanza Nazionale\", cultore dell'etica morale e politica, ha rappresentato un punto di riferimento essenziale nel panorama politico della Destra nazionale italiana.\nMalato da tempo, \u00e8 scomparso nel 2014 all'et\u00e0 di 83 anni.\nNel giugno 2015 nasce Amici di Donato Lamorte, associazione no-profit con finalit\u00e0 sociali e culturali.\nRiconoscimenti.\nNel libro \"La mia vita con Giorgio\", di Antonio De Pascali (ISBN 978-88-7557-375-1), a p.\u00a0126 Assunta Almirante dice di Donato Lamorte: \"Senza dimenticare poi quell'altro fedelissimo che \u00e8 stato Donato Lamorte. Questi era l'uomo di fiducia di Giorgio - fiducia cieca - per quanto riguarda l'amministrazione del partito. Non v'era cittadino, su tutto il territorio nazionale, che, chiedendo la tessera del Movimento Sociale Italiano, foss'anche un alto generale delle Forze Armate, non passasse, prima della sottoscrizione, sotto il setaccio della rete dei collaboratori di Donato. Informatori efficientissimi e sempre ben informati ai quali nulla sfuggiva sulla dirittura morale dei tesserandi. Come Giorgio esigeva.\""}
{"id": "963519", "revid": "729019", "url": "https://it.wikipedia.org/wiki?curid=963519", "title": "Ursicino (generale romano)", "text": "Biografia.\nSotto Costanzo Gallo Cesare.\nNel 351 o nel 352, all'inizio del governo di Costanzo Gallo Cesare sulle province orientali (351-354), scoppi\u00f2 una insurrezione degli Ebrei: la rivolta fu spenta nel sangue da Ursicino, che uccise migliaia di ribelli (anche quelli inabili alle armi) e distrusse le citt\u00e0 di Diocesarea, Tiberiade e Diospoli.\nNel 353, il \"protector domesticus\" Ammiano Marcellino fu aggregato al comando di Ursicino, presso il suo quartier generale a Nisibis: Ammiano, con la sua opera storica \"Res Gestae\", \u00e8 la fonte primaria e diretta delle azioni del generale romano: la sua stima nei confronti del suo generale ne fa per\u00f2 una fonte parziale e favorevole.\nNello stesso anno Ursicino fu richiamato da Nisibis ad Antiochia da Gallo per prendere parte ad una indagine per sospetto tradimento. Secondo la versione di Ammiano, Ursicino aveva paura del temperamento sanguinario del cesare, e si mantenne in contatto diretto con l'imperatore Costanzo II. Ad Antiochia Ursicino si occup\u00f2 degli interrogatorii di due funzionari, accusati di aver partecipato ad un tentativo di colpo di Stato, Epigono ed Eusebio: entrambi vennero torturati a morte, anche se Ammiano Marcellino riferisce che l'ordine venne dato direttamente da Gallo e da sua moglie Costantina.\nLa caduta del cesare coinvolse anche Ursicino. Avvenne infatti che alcuni funzionari di corte di Costanzo, in particolare il \"praepositus cubiculi\", Eusebio, e il \"magister equitum\" di Costanzo, Flavio Arbizione, decisero di far cadere Gallo per proprio tornaconto personale. Suggerirono a Costanzo che Ursicino, il migliore generale a disposizione di Gallo, avesse in realt\u00e0 incitato Gallo, tramite degli agenti, allo scopo di aumentarne l'impopolarit\u00e0 presso il popolo (il governo di Gallo era stato infatti tirannico e odiato) e far scoppiare una rivolta, che si sarebbe poi conclusa con l'elevazione al trono del figlio di Ursicino. Allora Costanzo convoc\u00f2 Ursicino a Milano: a Gallo fu detto che il \"magister equitum\" era necessario nell'elaborazione della imminente campagna orientale contro i Sasanidi.\nA Milano Ursicino rimase nella corte, con i consiglieri di Costanzo che cercavano di convincerlo di mettere a morte il generale: Costanzo giunse a dare l'ordine di prendere nottetempo Ursicino, portarlo lontano dalla vista delle truppe e metterlo a morte, ma poi cambi\u00f2 idea e prefer\u00ec rinviare l'esecuzione.\nSotto Costanzo II Augusto.\nQuando, nel 355, il \"magister militum\" Claudio Silvano si ribell\u00f2 all'imperatore Costanzo II in Gallia, Ursicino venne inviato da lui per consegnargli una lettera di richiamo di Costanzo, in cui non si faceva parola della usurpazione, e per prenderne il posto. Essendo Ursicino stesso in contrasto con i collaboratori di Costanzo, Silvano si fid\u00f2 del generale e, ricevuta da questi la lettera di convocazione di Costanzo, si consider\u00f2 salvo. Ursicino, per\u00f2, corruppe alcuni uomini di Silvano, i quali uccisero la sua guardia e, traendolo fuori dalla chiesa in cui stava pregando, lo scannarono. \u00c8 stata avanzata l'ipotesi che Ammiano, fonte della storia sulla usurpazione di Claudio Silvano, abbia inventato la storia del colpo di Stato per giustificare l'assassinio di Silvano da parte di Ursicino, patrono dello storico. Secondo questa teoria, Ursicino avrebbe assassinato il collega a seguito di un avvicendamento burrascoso. La tesi di un colpo di Stato inventato, per\u00f2, \u00e8 rigettata dalla maggioranza degli studiosi.\nPer un anno, il 356, Ursicino (e Ammiano Marcellino) rimase in Gallia, a contatto con Giuliano, il fratello di Gallo divenuto anch'egli cesare; l'anno successivo gli viene affidato il comando in oriente.\nCostanzo II, successivamente, frastornato dalle calunnie dei suoi cortigiani, stoltamente gli tolse il comando per affidarlo a Sabiniano, gradito agli Eunuchi. La situazione precipit\u00f2 rapidamente. Amida fu posta sotto assedio sotto gli occhi di Ammiano Marcellino. Ursicino, che era alla difesa della citt\u00e0 chiese pi\u00f9 volte aiuto a Sabiniano, che glielo rifiut\u00f2, decretando la presa della citt\u00e0.\nLa caduta di Amida, fortificata da Costanzo II in persona doveva avere un responsabile: incredibilmente venne imputata ad Ursicino, che venne perci\u00f2 definitivamente allontanato dall'esercito, anche se gli fu risparmiata la vita.\nDestituzione.\nQuando la fortezza romana di Amida (Diyarbak\u0131r, Turchia) cadde in mani sasanidi nel 359, Ursicino fu incolpato dell'accaduto e destituito."}
{"id": "963524", "revid": "1305772", "url": "https://it.wikipedia.org/wiki?curid=963524", "title": "Pok\u00e9mon Puzzle League", "text": "Pok\u00e9mon Puzzle League \u00e8 un videogioco rompicapo per Nintendo 64 basato sull'anime \"Pok\u00e9mon\". Il gioco, pubblicato nell'America settentrionale il 25 settembre 2000 e in Europa il 16 marzo 2001, \u00e8 il secondo videogioco dei Pok\u00e9mon, dopo \"Pok\u00e9mon Giallo\", a trarre spunto dalla serie animata. Dal 2008 il gioco \u00e8 disponibile anche per la Virtual Console del Wii.\n\"Pok\u00e9mon Puzzle League\" non venne mai venduto all'interno del Giappone, al contrario di \"Pok\u00e9mon Puzzle Challenge\" per Game Boy Color che venne pubblicato in tutto il mondo.\nModalit\u00e0 di gioco.\n\"Pok\u00e9mon Puzzle League\" presenta un gameplay simile a \"Panel de Pon\"."}
{"id": "963532", "revid": "123169943", "url": "https://it.wikipedia.org/wiki?curid=963532", "title": "Miscano", "text": "Il Miscano \u00e8 un fiume o torrente dell'Appennino campano avente una lunghezza di circa 26\u00a0km.\nIdrografia.\nSorge dai monti della Daunia alle falde del \"monte Difesa\", a 970 in territorio di Faeto. Presenta un andamento tortuoso nel medio-alto corso; nei primi 4\u00a0km ha una pendenza media dell'8%. Durante tutto il suo percorso riceve molti affluenti di piccole o medie dimensioni, detti \"canali\" o \"valloni\"; i tributari pi\u00f9 importanti sono per\u00f2 il ruscello \"Starza\" (da sinistra) e il torrente \"Ginestra\" (da destra), provenienti rispettivamente dall'omonima area archeologica e dall'omonimo comune. Termina il suo percorso confluendo nell'Ufita presso Tignano Scalo, dopo aver superato un dislivello di 800 metri.\nLe bolle della Malvizza, ossia i vulcanelli di fango che emergono da un pianoro alla destra del fiume, costituiscono un tratto peculiare del corso del Miscano.\nStoria.\nIl bacino del Miscano ha rappresentato fin da tempi remoti un'importante via di comunicazione tra Campania e Puglia. Lungo la sua valle sono stati infatti individuati insediamenti neolitici nel sito de La Starza, altri di epoca sannitica in agro di Casalbore, mentre di origine romana \u00e8 il \"vicus\" di Aequum Tuticum, ubicato all'incrocio fra le vie Aemilia, Herculea e Traiana. Di quest'ultima strada sopravvivono i resti di due ponti sul Miscano: quelli cospicui del cosiddetto \"Ponte del Diavolo\" in localit\u00e0 \"Santo Spirito\" e quelli meno appariscenti ma comprensivi di un'iscrizione lapidea del \"Ponte della Malvizza\" alla localit\u00e0 omonima.\nCitato nel Settecento con il nome di \"Mescano\", il fiume in epoca contemporanea \u00e8 varcato da cinque ponti ferroviari (tutti situati lungo la linea Napoli-Foggia) e altrettanti stradali; tra questi ultimi, il pi\u00f9 rilevante \u00e8 quello situato lungo la strada statale 90 bis in localit\u00e0 \"Cristina\". Di contro il tratturo Pescasseroli-Candela oltrepassa il Miscano a guado."}
{"id": "963545", "revid": "322321", "url": "https://it.wikipedia.org/wiki?curid=963545", "title": "Andrea Rapicio", "text": "Biografia.\nSecondogenito di Domenico Ravizza che, secondo gli usi dell'epoca, aveva latinizzato il proprio cognome in Rapicius. Fu ministro di Ferdinando I e consigliere dell'arciduca Carlo.\nAll'epoca la nobilt\u00e0 triestina era politicamente divisa in varie fazioni, principalmente riconducibili a quella filoveneta e quella filoasburgica. Rapicio comprendeva che la divisione andava a scapito degli interessi cittadini, per cui si prodig\u00f2 di mediare la pace. Quando credette di aver raggiunto un accordo, volle festeggiare il Capodanno invitando a cena gli esponenti delle parti in gioco. Ma evidentemente l'accordo non era stato ancora raggiunto. Una delle fazioni, non si sa quale, volle avvelenare il rappresentante della parte avversa, ma per sbaglio il calice con il veleno venne a trovarsi in mano del vescovo che ne bevve il contenuto e mor\u00ec. Una recente ipotesi sostiene che non si trattasse affatto di sbaglio, bens\u00ec di una premeditata eliminazione dell'unica persona che avrebbe potuto organizzare la nobilt\u00e0 cittadina contro l'egemonia austriaca. Pare per\u00f2 pi\u00f9 probabile che la notizia della morte per avvelenamento, gi\u00e0 testimoniata alla fine del secolo XVII dal carniolino Johann Weichard von Valvasor e dallo storico triestino Ireneo della Croce (Giovanni Maria Manarutta), sia priva di reale fondamento: nell'archivio di Graz \u00e8 custodita una lettera scritta all'arciduca Carlo d'Asburgo dalla madre del vescovo poco dopo la morte di quest'ultimo. In essa la donna chiede al sovrano di regolare le pendenze in denaro e non fa alcun cenno a come il figlio sia morto. Se egli fosse caduto vittima di un complotto, o comunque se fosse morto violentemente, la madre certamente non avrebbe omesso questo particolare proprio nel momento in cui chiedeva che ne fossero riconosciute le spettanze.\nAndrea Rapicio fu persona intelligente e dotta. Oltre che giurista, fu anche letterato; ci sono pervenuti a stampa due libri di carmi latini (\"Facilioris Musae libri duo\"), il poemetto geografico latino \"\"Histria\" e altri carmi minori, sempre in lingua latina. Manoscritto nella Biblioteca Civica di Trieste \u00e8 lo \"Epigrammaton liber secundus\"\". Scrisse inoltre un'orazione funebre per la morte di Carlo V (a stampa) e un'opera analoga per la morte del fratello e successore Ferdinando I (pubblicata da B. Zlobec in \"Quaderni Giuliani di Storia\" XXIV 2003, pp.\u00a0243\u2013285).\nFu proprio in Istria che, dopo qualche decennio, si ritir\u00f2 la famiglia dell'illustre prelato, il che potrebbe confermare l'ipotesi che il giovane Andrea vi avesse passato lunghi periodi di vacanza con la famiglia. Il castello dei Rapicio, imponente opera di muratura andata distrutta durante il secondo conflitto mondiale, si trovava vicino a Pisino. Si \u00e8 salvato solo un quadro, probabilmente in origine parte di una serie, raffigurante appunto il vescovo Andrea. Opera di pittore ignoto, \u00e8 databile agli inizi del XVIII secolo."}
{"id": "963555", "revid": "1124164", "url": "https://it.wikipedia.org/wiki?curid=963555", "title": "Giovita Ravizza", "text": "Biografia.\nSecondo gli usi dell'epoca, latinizz\u00f2 il cognome in \"Rapicius\", per cui \u00e8 noto come Giovita (anche Iouita o Jovita) Ravizza, Rapicio, Rapicio/Ravizza, Rapicius, Rapicci, Rapicius Brixianus.\nFu insegnante a Caravaggio, Bergamo, Vicenza e Venezia e precettore privato in casa di Paolo Ranusio. \nOpere.\nIl suo lavoro maggiore, postumo, \u00e8 il \"De numero oratorio\", in cinque libri. Se ne conservano ancora una quindicina di esemplari."}
{"id": "963564", "revid": "174925", "url": "https://it.wikipedia.org/wiki?curid=963564", "title": "Religioni dell'India", "text": ""}
{"id": "963565", "revid": "1573940", "url": "https://it.wikipedia.org/wiki?curid=963565", "title": "Agama (zoologia)", "text": "Agama \u00e8 un genere di lucertole africane della famiglia Agamidae.\nSono specie insettivore dotate di lunghe code e spesso vivacemente colorate.\nUna delle specie pi\u00f9 note e diffuse \u00e8 l'agama comune (\"Agama agama\").\nTassonomia.\nIl genere \"Agama\" comprende le seguenti specie:"}
{"id": "963566", "revid": "1564499", "url": "https://it.wikipedia.org/wiki?curid=963566", "title": "Ufita", "text": "L'Ufita \u00e8 un fiume della Campania, affluente in destra idrografica del Calore Irpino, che scorre nel distretto storico-geografico dell'Irpinia.\nDescrizione.\nLungo 49 chilometri, con un bacino imbifero di 479 km, scorre nelle province di Avellino e di Benevento, bagnando i comuni di Vallata, Guardia Lombardi, Carife, Castel Baronia, Sturno, Frigento, Flumeri, Ariano Irpino, Grottaminarda, Melito Irpino, Bonito, Montecalvo Irpino, Apice e Sant'Arcangelo Trimonte.\nPercorso.\nIl fiume Ufita nasce dall'unione di alcuni rami sorgentizi provenienti dalle alture della Baronia in provincia di Avellino, scorre quindi in direzione nord-ovest attraversando l'ampia vallata omonima (ove riceve le acque del torrente Fiumarella), interessa poi il margine orientale della provincia di Benevento per riversarsi infine, qualche chilometro dopo aver ricevuto l'affluente Miscano, nel fiume Calore Irpino all'altezza della stazione ferroviaria di Apice-Sant'Arcangelo."}
{"id": "963567", "revid": "767487", "url": "https://it.wikipedia.org/wiki?curid=963567", "title": "Classe Yermak", "text": "I rompighiaccio russi della classe Yermak sono le pi\u00f9 grandi navi della loro categoria a propulsione convenzionale presenti oggi al mondo, ed i pi\u00f9 potenti rompighiaccio non nucleari presenti oggi in Russia.\nTecnica.\nI rompighiaccio classe Yermak sono perfettamente attrezzati per operare in ambienti estremi. Inoltre, possono imbarcare anche un elicottero.\nLa propulsione \u00e8 assicurata da nove motori diesel, in grado di assicurare una potenza di ben 36.000\u00a0hp: questo li mette in grado di rompere in maniera continuativa circa due metri di ghiaccio.\nUtilizzo.\nQueste navi, costruite in Finlandia tra il 1974 ed il 1976, vengono impiegate per tenere aperte le rotte artiche.\nLa classe, in origine, comprendeva tre unit\u00e0. Oggi ne sopravvivono solo due, la \"Yermak\" (a Vladivostok) e la \"Krasin\" (a Murmansk). La \"Kapitan Makarov\" \u00e8 stata demolita nel 1995."}
{"id": "963568", "revid": "287204", "url": "https://it.wikipedia.org/wiki?curid=963568", "title": "Palladianesimo", "text": "Il palladianesimo o architettura palladiana \u00e8 uno stile architettonico ispirato alle opere e ai disegni dell'architetto veneto Andrea Palladio (1508\u20131580). Sebbene il termine \"palladiano\" si riferisca sia all'opera del maestro veneto sia agli stili da questo derivati, il palladianesimo (o pi\u00f9 propriamente neopalladianesimo) \u00e8 un'evoluzione delle idee originali di Palladio. Lo sviluppo del palladianesimo come stile autonomo ebbe inizio nel XVI secolo e continu\u00f2 fino alla fine del XVIII secolo, durante il quale influ\u00ec notevolmente sull'architettura neoclassica. In breve tempo, il palladianesimo si estese dal Veneto a tutta l'Europa e ad altre parti del mondo.\nNel Regno Unito il neopalladianesimo cominci\u00f2 a essere molto popolare a met\u00e0 del XVII secolo, dove arriv\u00f2 con le opere di Inigo Jones. In Gran Bretagna rimpiazz\u00f2 il barocco come formula di rinnovamento del lessico architettonico utilizzato nell'antichit\u00e0. All'inizio del secolo successivo questo stile divent\u00f2 di moda, non solo in ambito britannico, ma anche nella maggioranza dei paesi nordeuropei. Pi\u00f9 tardi, quando cominci\u00f2 il suo declino in Europa, lo stile riscosse un grande successo nell'America settentrionale, con esempi di altissimo livello negli edifici disegnati da Thomas Jefferson.\nArchitettura di Andrea Palladio.\nPer comprendere lo sviluppo del Palladianesimo \u00e8 necessario analizzare l'opera di Palladio e i suoi fondamenti costruttivi.\nCaratteristiche principali.\nLa quasi totalit\u00e0 dell'opera di Andrea Palladio si trova nel Veneto: fra queste, vanno segnalate alcune ville di Vicenza (tra le quali Villa Almerico Capra detta la Rotonda, uno dei suoi capolavori), Villa Badoer e la Chiesa del Redentore di Venezia. Tanto nei suoi trattati quanto negli edifici che progett\u00f2, Palladio segu\u00ec i principi dell'opera dell'architetto romano Vitruvio, sviluppati da Leon Battista Alberti nel XV secolo: fondamentale \u00e8 il rispetto delle proporzioni matematiche e della ricchezza degli ornamenti che caratterizzano l'architettura romana e che successivamente, nel XVI secolo, furono ripresi dall'architettura rinascimentale.\nPalladio combin\u00f2 liberamente molti degli elementi del linguaggio classico, rispettando le esigenze derivanti dalla posizione dell'edificio e dalle sue necessit\u00e0 funzionali. Da questo punto di vista, in particolare, lo si pu\u00f2 considerare un architetto manierista, anche se allo stesso tempo Palladio rispett\u00f2 la ricerca rinascimentale delle proporzioni armoniche, conservando nelle facciate che disegn\u00f2 un'eccezionale eleganza basata sulla semplicit\u00e0 \u2013 anche austera \u2013 e sulla serenit\u00e0 compositiva.\nPalladio progettava sempre le sue ville in funzione dell'ubicazione. Se l'edificio doveva sorgere su una collina, come ad esempio nel caso di villa Almerico Capra, le facciate venivano disegnate in modo da permettere a chi vi risiede di godere di un buon panorama da qualunque angolo della casa. Allo stesso tempo, per\u00f2, in questi casi nelle sue opere veniva spesso moltiplicato l'uso del pronao, utilizzato a villa Almerico Capra su tutte le quattro facciate, per permettere agli occupanti di guardare il paesaggio restando al riparo dal sole, come succede ancora con alcuni portici utilizzati nell'architettura contemporanea nordamericana. In alcuni altri casi, Palladio usava la \u201cloggia aperta\u201d in sostituzione dei portici. La loggia palladiana pu\u00f2 essere descritta come un portico incassato, una stanza autonoma le cui pareti sono aperte verso gli altri elementi e si concludono sul frontone. In alcuni casi un'altra tribuna veniva posta su un secondo piano, sopra la loggia d'ingresso, creando cos\u00ec l'elemento noto come \u201cdoppia loggia\u201d. In certi casi le logge o le tribune trovavano posto sulla facciata per mezzo di un basamento. Nell'edificio centrale di Villa Godi la loggia \u00e8 usata come punto focale al posto del portico, che talvolta in altre situazioni si chiude con due arcate simmetriche ai lati.\nPalladio era solito usare come modello per le sue ville il prospetto dei templi romani. Ma l'influenza di questo tipo di edificio classico non si limita unicamente a questo: la pianta cruciforme, utilizzata ad esempio a Villa Almerico Capra, era ricavata dall'architettura romana e successivamente \u00e8 stata considerata un \u201cmarchio di fabbrica\u201d del maestro veneto. Le ville palladiane, in genere, erano costruite su tre livelli: un basamento rustico che conteneva le stanze della servit\u00f9 e gli appartamenti secondari al livello inferiore; un piano nobile al quale si arrivava passando attraverso il portico, con scale esterne che davano accesso all'atrio e agli appartamenti principali; un mezzanino con camere secondarie e il resto delle camere da letto. Le dimensioni interne delle ville erano studiate su semplici proporzioni matematiche come 3:4 o 4:5, alle quali si adeguavano i rapporti di tutte le stanze. In precedenza altri architetti avevano utilizzato queste formule matematiche per dotare gli edifici di equilibrio interno e per raggiungere la simmetria nelle facciate, ma Palladio, nei suoi progetti, utilizz\u00f2 per primo questa formula per la struttura dell'intero edificio, per evitare che gli elementi stridessero e che le ville, generalmente quadrate, mancassero di armonia. Le proporzioni non erano insomma solo un mezzo per risolvere un problema architettonico, ma anche la base per un sistema organizzato di disposizione delle strutture delle abitazioni private.\nQueste strutture simmetriche e modellate sulla forma di un tempio presentavano inoltre due ali laterali ugualmente simmetriche, ma pi\u00f9 basse, che partivano dall'edificio centrale: le \"barchesse\", che venivano utilizzate per alloggiare cavalli o altri animali e per conservare i prodotti in magazzini o granai. Palladio infatti credeva fermamente nella doppia finalit\u00e0 delle ville, che al tempo stesso dovevano assolvere alla funzione di struttura agricola e a quella di abitazione dell'alta borghesia e dell'aristocrazia, dunque anche con funzioni di rappresentanza. Le barchesse tuttavia, spesso staccate e collegate alle ville da colonnati, non erano concepite solo come complementi funzionali: nei progetti di Palladio queste strutture erano studiate anche per fungere da elemento decorativo, di accentuazione della villa, anche se in nessun caso venivano considerate parte integrante dell'edificio principale. Questa tendenza fu sviluppata in seguito dai seguaci di Palladio, che fecero diventare le barchesse uno degli elementi del corpo centrale.\nTrattati di Palladio.\nNon c'\u00e8 dubbio che lo studio degli edifici di Palladio sia stato fondamentale per la successiva evoluzione del palladianesimo. I suoi scritti hanno evidentemente influito sulla rapidit\u00e0 della diffusione delle sue teorie nel resto d'Europa e in Nordamerica. Gli architetti palladiani che non avevano visitato l'Italia avevano in tal modo a disposizione uno strumento di lavoro originale sul quale modellare le proprie concezioni.\nLe due opere fondamentali di Andrea Palladio sono:\nLe finestre palladiane.\nLe finestre palladiane, serliane o veneziane furono utilizzate ampiamente nelle opere giovanili di Palladio. Consistono in una grande finestra centrale sovrastata da un arco semicircolare retta da piccoli capitelli che fanno da base a una trabeazione e si trovano sopra i pilastri, che racchiudono a loro volta altre due finestre pi\u00f9 piccole. Nella Biblioteca Marciana di Venezia, una variante di Jacopo Sansovino rimpiazza i pilastri con due colonne.\nIn realt\u00e0, per\u00f2, definire \u201cpalladiane\u201d o \u201cveneziane\u201d queste finestre non \u00e8 corretto: la prima traccia di questo elemento nell'architettura risale a Donato Bramante e successivamente Sebastiano Serlio (1475\u20131554) le cit\u00f2 nel suo trattato in sette tomi \"Tutte l'opere d'architettura et prospetiva\", nel quale studia gli ideali stilistici di Vitruvio e dell'architettura romana e ne valuta l'applicabilit\u00e0 all'architettura rinascimentale. L'uso che ne consiglia Serlio \u00e8 una galleria di grandi finestre affiancate da aperture minori rettangolari, un motivo apparso per la prima volta negli archi trionfali dell'Antica Roma.\nPalladio us\u00f2 questo elemento in numerosi edifici, fra i quali va segnalato il caso della Basilica Palladiana (nome con cui \u00e8 oggi noto il Palazzo della Ragione di Vicenza). Le finestre palladiane caratterizzano anche gli ingressi di Villa Godi e Villa Forni Cerato, e si deve probabilmente all'uso estensivo di questo elemento nel Veneto l'uso del termine \u201cfinestra veneziana\u201d, o pi\u00f9 semplicemente \u201cveneziana\u201d. Ad ogni modo, questo motivo \u00e8 probabilmente diventato la caratteristica dell'architettura palladiana pi\u00f9 frequentemente ripresa dagli stili architettonici successivi derivati dal palladianesimo.\nDiffusione del palladianesimo.\nL'influenza di Palladio nell'architettura occidentale \u00e8 stata enorme. In particolare, il palladianesimo \u00e8 stato determinante nella tradizione anglosassone, con la conseguenza che tanto nell'architettura coloniale nordamericana che in quella inglese, in territori ai quattro angoli del mondo come India, Cina e Australia, si possono trovare progetti derivati da quelli dell'architetto veneto.\nUn ruolo rilevante nella diffusione dello stile palladiano tra gli architetti nordeuropei la ebbe anche il trattato \"L'idea dell'architettura universale\" (1615) di Vincenzo Scamozzi, colto architetto e teorico, figura pi\u00f9 importante dell'architettura nell'area veneziana dopo la morte del maestro. Scamozzi termin\u00f2 varie opere lasciate incompiute da Palladio, come il Teatro Olimpico, spesso modificandole (es. la cupola di Villa Almerico Capra detta la Rotonda), ma non si limit\u00f2 a questo: ad esempio con il suo progetto per Villa Pisani detta la \"Rocca Pisana\", riprendendo la tipologia della Rotonda, Scamozzi fa una puntuale critica al progetto di Palladio, rivendicando cos\u00ec un ruolo autonomo e non di semplice imitazione. Quella di Scamozzi intende essere un'evoluzione dello stile inaugurato da Palladio dotandolo di pi\u00f9 rigore e abbandonandone gli effetti plastici e chiaroscurali. Nel Settecento fu Ottone Calderari (1730-1803) il pi\u00f9 importante architetto vicentino a portare avanti lo stile palladiano, ormai ai confini col Neoclassico, assieme a Ottavio Bertotti Scamozzi (1719-1790) che ne fu anche un attento studioso e divulgatore con i suoi trattati; mentre nell'Ottocento l'ultimo esponente fu Bartolomeo Malacarne (1782-1842), autore del Cimitero Monumentale di Vicenza.\nDopo la pubblicazione nel 1570 de \"I quattro libri dell'architettura\", durante il XVII secolo, XVIII secolo e XIX secolo molti architetti di tutta Europa visitarono l'Italia per analizzare sul posto l'opera di Palladio. Quest'influenza si tradusse in opere quando questi architetti tornarono nei propri Paesi di origine, adattando lo stile palladiano alle differenti condizioni climatiche e topografiche e alle richieste dei committenti. Cos\u00ec l'ideale palladiano si diffuse in ogni parte d'Europa, raggiungendo l'apice della popolarit\u00e0 nel XVIII secolo, prima in Inghilterra e in Irlanda e successivamente negli Stati Uniti. Allo stesso tempo, serv\u00ec da base per il neoclassicismo della fine del XVIII secolo e dell'inizio del XIX.\nOrigini del palladianesimo britannico.\nUno di questi studiosi era l'architetto inglese Inigo Jones (1573-1652), che fu direttamente responsabile dell'importazione dell'influenza palladiana in Gran Bretagna. Il palladianesimo di Jones e dei suoi contemporanei, come quello dei suoi allievi, \u00e8 uno stile che ricerca principalmente l'estetica della facciata: di conseguenza le formule matematiche di distribuzione interna degli edifici non furono mai applicate rigidamente. Numerose ville di campagna in questo stile furono realizzate in Inghilterra fra il 1640 e 1680, come, per citare un esempio, la Wilton House: si tratta di edifici che seguono il modello dei progetti palladiani realizzati da Jones per la Queen's House di Greenwich, la Banqueting House di Whitehall e il palazzo reale, mai completato, voluto a Londra da Re Carlo I.\nAd ogni modo, i progetti palladiani ispirati alle opere di Inigo Jones venivano accostati troppo al regno di Carlo I per sopravvivere alla guerra civile. Con la restaurazione degli Stuart il palladianesimo di Jones fu rimpiazzato dai progetti barocchi di architetti come William Talman, John Vanbrugh e Nicholas Hawksmoor, ma anche da quelli del suo allievo John Webb.\nNeopalladianesimo.\nLo stile barocco, popolare nell'Europa continentale, non ottenne mai grande successo presso il pubblico britannico. Quando, nei primi trent'anni del XVIII secolo, furono pubblicati quattro libri sulla semplicit\u00e0 e sulla purezza dell'architettura classica, il barocco era quasi definitivamente abbandonato. I quattro libri sono:\nIl pi\u00f9 popolare di questi libri fra l'alta borghesia e l'aristocrazia inglese fu \"Vitruvius Britannicus\" di Colen Campbell, a sua volta architetto. Il libro conteneva essenzialmente studi sugli edifici inglesi ispirati ai grandi architetti, da Vitruvio a Palladio: il primo tomo riportava principalmente opere di Inigo Jones, ma nei volumi successivi furono introdotti disegni e progetti dello stesso Campbell e di altri architetti del XVIII secolo.\nGli autori di questi quattro libri, che diedero una spinta decisiva alla rinascita del palladianesimo in Inghilterra, divennero ben presto di moda, ottenendo un discreto seguito fra gli architetti dell'epoca. Per la notoriet\u00e0 procuratagli dal suo libro, Colen Campbell fu scelto come architetto dal banchiere Henry Hoare I, che gli commission\u00f2 la Stourhead House, un capolavoro che ispir\u00f2 decine di edifici simili in tutta l'Inghilterra.\nA capo della nuova scuola architettonica vi era l'aristocratico Richard Boyle, III conte di Burlington - noto nei paesi anglofoni come l\"architect earl\", l'\"architetto conte\" - che vedeva nel barocco un simbolo dell'assolutismo dei paesi stranieri. Nel 1729 Burlington progett\u00f2 con William Kent la Chiswick House, una rivisitazione di Villa Almerico Capra dalla quale per\u00f2 erano stati esclusi gli elementi e gli ornamenti del XVI secolo. La scarsa presenza di ornamenti sarebbe diventata una delle caratteristiche del neopalladianesimo.\nNel 1734 Kent e Burlington disegnarono uno degli esempi pi\u00f9 raffinati di villa neopalladiana, Holkham Hall, a Norfolk. Il corpo principale della villa seguiva quasi interamente i dettami di Palladio, ma le ali - basse e separate nell'opera del maestro veneto - acquistarono un ruolo pi\u00f9 importante. Kent le fece diventare una parte annessa all'edificio principale, ne escluse l'uso come ricovero di animali domestici e le elev\u00f2 a un'importanza quasi identica a quella del corpo principale. Il differente uso delle ali, che spesso erano adornate con portici e frontoni, fece s\u00ec che il palladianesimo inglese fosse considerato uno stile a s\u00e9 stante, e non solo un'imitazione delle opere palladiane.\nGli stili architettonici tuttavia si evolvono di continuo, cambiando per adeguarsi alle richieste dei committenti. Quando nel 1746 John Russell, duca di Bedford, decise di ricostruire Woburn Abbey, scelse lo stile palladiano, il pi\u00f9 popolare in quell'epoca. L'incarico fu affidato a Henry Flitcroft, un allievo di Burlington. I progetti di Flitcroft, di natura palladiana, probabilmente non sarebbero stati riconosciuti come tali dallo stesso Palladio: il corpo centrale \u00e8 piccolo e il portico a tre vani solo abbozzato e chiuso, a differenza delle logge palladiane. Le due grandi ali, che ospitano numerosi appartamenti, rimpiazzano i muri o i colonnati che in un progetto di Palladio avrebbero portato alle strutture per il lavoro agricolo; queste ultime, inoltre, sono alte quanto il corpo centrale e sono dotate di finestre palladiane, per evocare il tocco originale del maestro veneto. Questa evoluzione dello stile era destinata ad essere ripetuta in innumerevoli ville e municipi in Gran Bretagna per pi\u00f9 di un secolo a venire, prima del declino che si verific\u00f2 durante l'et\u00e0 vittoriana e del ritorno nelle mode architettoniche all'inizio del XX secolo, quando fu scelta da Edward Blore per la ristrutturazione di Buckingham Palace (1913). Nelle strutture in questo stile, spesso le ali erano a loro volta dotate di portici ciechi e pilastri, quasi in competizione per importanza col corpo centrale, o comunque in una forma di suo complemento. Un'evoluzione assolutamente lontana dai progetti di Palladio, a quel punto vecchi di due secoli.\nIn questa fase dell'evoluzione del neopalladianesimo, le case palladiane all'inglese non erano pi\u00f9 i piccoli e raffinati rifugi per i fine settimana dell'opera originale di Palladio: non pi\u00f9 villette, ma centri di potere da dove i whig controllavano la Gran Bretagna. Man mano che lo stile andava evolvendosi, le proporzioni matematiche del tocco originale del maestro veneto venivano abbandonate, passando da una struttura quadrata, per lo pi\u00f9 cruciforme, con ali di supporto, ad una concezione in cui la lunghezza della facciata era l'elemento di maggior prestigio: il risultato era la nascita di ville che, per dare un'impressione di grandezza, e dunque di potere, avevano facciate sterminate, ma erano costituite da una sola stanza in profondit\u00e0.\nPalladianesimo irlandese.\nDurante il periodo neopalladiano, in Irlanda si utilizzava questo stile anche per abitazioni pi\u00f9 modeste. L'architettura palladiana irlandese, d'altro canto, ha alcune piccole differenze da quella inglese. Come negli altri Paesi, anche la versione irlandese del palladianesimo si discosta dagli ideali di Palladio per essere adattata ai tempi e ai committenti, ma qui lo stile si avvicina di pi\u00f9 a quello del maestro veneto. Un'aderenza maggiore all'opera originale, questa, dovuta forse alle caratteristiche degli architetti, che si ispiravano pi\u00f9 agli edifici presenti in Italia che all'evoluzione del palladianesimo in corso in Inghilterra, o forse al pi\u00f9 lento progredire dei gusti e delle mode in Irlanda, una realt\u00e0 meno cosmopolita di quella inglese. Ad ogni modo, anche qui lo stile palladiano sub\u00ec un adattamento a causa delle condizioni meteorologiche, evidentemente pi\u00f9 umide e fredde di quelle italiane.\nUno dei primissimi architetti palladiani in Irlanda fu Edward Lovett Pearce (1699\u20131733), che divent\u00f2 rapidamente uno dei \"leader\" del nuovo movimento architettonico nel suo paese. Cugino e in una prima fase allievo di John Vanbrugh, si allontan\u00f2 dallo stile barocco nel periodo di tre anni trascorso in Francia e in Italia per studiare architettura. Tornato in Irlanda, realizz\u00f2 alcuni fra i primi esempi del palladianesimo irlandese, a partire dal Palazzo del Parlamento di Dublino. Pearce fu un architetto molto prolifico e fra gli altri progetti firm\u00f2 la facciata sud della Drumcondra House (1727) e Cashel Palace (1728).\nL'esempio forse pi\u00f9 alto del palladianesimo irlandese, per\u00f2, giunse ancora una volta da un italiano, Alessandro Galilei (1691\u20131737), che per realizzare la Castletown House, nei pressi di Dublino, utilizz\u00f2 le proporzioni matematiche impiegate da Palladio, ispirando con il proprio progetto quello della Casa Bianca a Washington.\nAltri esempi da segnalare sono la Russborough House, progettata da Richard Cassels, un architetto di origini tedesche che firm\u00f2 anche i progetti originali del Rotunda Hospital di Dublino e della Florence Court, nella contea di Fermanagh. Le ville di campagna irlandesi in stile palladiano sono spesso decorate con stucchi rococ\u00f2, in molti casi opera dei fratelli Lafranchini, che li rendono pi\u00f9 appariscenti dei castigati interni realizzati nello stesso periodo in Inghilterra.\nNel XVIII secolo fu ristrutturata o costruita \"ex novo\" una larga porzione di Dublino, tanto che l'impronta georgiana impressa sulla citt\u00e0, a dispetto delle pretese dei nazionalisti irlandesi, \u00e8 tuttora enorme; fino a tempi recenti Dublino era una delle poche citt\u00e0 del mondo nelle quali si potevano trovare eleganti villette georgiane tardosettecentesche in pessime condizioni. Altrove in Irlanda, in particolare dal 1922, il piombo fu rimosso dai tetti delle ville palladiane per essere rivenduto. Nella provincia irlandese si possono incontrare tuttora molte case palladiane senza tetto.\nPalladianesimo nordamericano.\nL'influenza di Palladio nel Nordamerica \u00e8 evidente pi\u00f9 o meno dai primi tempi dell'architettura coloniale statunitense. La prima traccia perfettamente identificabile risale al 1749, quando Peter Harrison ricav\u00f2 il suo progetto per la biblioteca Redwood a Newport, nel Rhode Island, elaborando i disegni contenuti ne \"I quattro libri dell'architettura\" di Palladio; circa un decennio dopo, ancora Harrison si ispir\u00f2 a Palladio per il progetto del Brick Market, anche in questo caso a Newport.\nL'architetto dilettante Thomas Jefferson (1743\u20131826), che pi\u00f9 tardi sarebbe diventato il terzo presidente degli Stati Uniti d'America, disse che \"I quattro libri\" di Palladio erano la sua Bibbia. Jefferson apprezzava molto gli ideali stilistici di Palladio, e i suoi progetti per la tenuta Monticello e per l'universit\u00e0 della Virginia erano basati su disegni tratti dai libri di Palladio. Comprendendo il significato di potere politico contenuto nell'imponenza dei palazzi dell'Antica Roma, Jefferson progett\u00f2 molti edifici pubblici utilizzando lo stile palladiano. Il progetto di Monticello (ristrutturato fra il 1796 e il 1808) \u00e8 basato abbastanza evidentemente su quello di Palladio per Villa Almerico Capra, ma pu\u00f2 essere definito un esempio di architettura georgiana coloniale. La Rotunda dell'universit\u00e0 della Virginia, che si ispira direttamente al Pantheon di Roma e ne prende il nome in alcuni casi, \u00e8 evidentemente palladiano sia dal punto di vista stilistico che concettuale\nIn Virginia e nella Carolina del Nord e del Sud, gli stabili annessi a molte piantagioni sono palladiani: tra gli esempi si possono citare la Stratford Hall Plantation, la Westover Plantation e la Drayton Hall, tutte e tre nei pressi di Charleston, nella Carolina del Sud. Si tratta di esempi di architettura coloniale statunitense classica: il tocco palladiano di questi progetti fu possibile grazie alla diffusione di incisioni dell'opera del maestro veneto e dei suoi seguaci, che permisero alle maestranze, agli architetti e ai committenti di avere un riferimento di prima mano, se volevano ispirarsi all'architettura europea. Caratteristica del palladianesimo in America fu il ritorno del portico d'ingresso, che\u00a0\u2013 negli Stati Uniti come era stato in Italia nel XVI secolo \u2013 rispondeva all'esigenza di proteggere l'ingresso dal sole; il portico di varie forme e dimensioni divent\u00f2 un elemento caratterizzante dell'architettura coloniale statunitense. Se il portico, spesso chiuso, nell'Europa Settentrionale era diventato un mero simbolo (a volte semplicemente suggerito per mezzo di pilastri, altre\u00a0\u2013 soprattutto negli esempi della fase terminale del palladianesimo inglese\u00a0\u2013 addirittura adattato ad ingresso secondario per le carrozze), negli Stati Uniti questo elemento architettonico riacquis\u00ec il ruolo che gli era stato attribuito nei progetti palladiani originali.\nA Thomas Jefferson l'essere stato il secondo inquilino della Casa Bianca, realizzata da James Hoban in stile palladiano, deve aver fatto un piacere particolare. Hoban, che firm\u00f2 il progetto esecutivo dell'edificio poi costruito fra il 1792 e il 1800, si ispir\u00f2 dichiaratamente a Castletown e alla Leinster House di Richard Cassels. Hoban, nato a Callan, nella contea di Kilkenny, nel 1762, aveva studiato architettura a Dublino, dove la Leinster House, costruita nel 1747, veniva allora considerata uno degli esempi pi\u00f9 riusciti dell'architettura locale. Lo stile palladiano della Casa Bianca \u00e8 interessante per il suo essere quasi una forma precoce di neoclassicismo, in particolare nella facciata meridionale, che ricorda molto da vicino il progetto che James Wyatt firm\u00f2 nel 1790 per Castle Coole, anche in questo caso in Irlanda. Per ironia, la facciata sud ha un piano in meno della Leinster House, mentre la facciata sud ne ha uno in pi\u00f9 di Castle Coole. Ancora nella facciata sud vi \u00e8 una scala esterna, che rende l'edificio ancora pi\u00f9 palladiano. Castle Coole, secondo il critico architettonico Gervase Jackson-Stops, \u00e8 \u201cil culmine della tradizione palladiana, non ancora neoclassico in senso stretto per le sue decorazioni sobrie e la sua elegante austerit\u00e0\". Lo stesso si pu\u00f2 dire di molti degli edifici realizzati in stile palladiano negli Stati Uniti.\nUno degli adattamenti del palladianesimo che fu condotto in Nord America \u00e8 lo spostamento del piano nobile: nei progetti statunitensi fu trasferito al pianterreno, mentre in Europa si trovava sopra un piano \u201cdi servizio\u201d, destinato insomma a stanze minori. Il piano \u201cdi servizio\u201d, nei casi in cui veniva realizzato, era adesso seminterrato: questo elimin\u00f2 l'esigenza di realizzare una scalinata esterna che conducesse all'ingresso principale, come succedeva nei progetti originali di Andrea Palladio. Questo spostamento era destinato a diventare una delle caratteristiche degli stili neoclassici che rimpiazzarono il palladianesimo.\nGli unici due edifici realizzati negli Stati Uniti nel periodo coloniale (1607-1776) che richiamano con certezza i disegni de \"I quattro libri\" sono la Hammond-Harwood House, realizzata ad Annapolis nel 1774 su un progetto di William Buckland, e la prima versione del Monticello di Thomas Jefferson (1770). Nel primo caso, la fonte d'ispirazione \u00e8 Villa Pisani a Montagnana, mentre il progetto del secondo edificio si ispira a Villa Cornaro di Piombino Dese. In un secondo tempo Thomas Jefferson copr\u00ec la facciata con altri elementi, e dunque oggi il progetto di Buckland \u00e8 l'unico a riprodurre in tutto e per tutto l'architettura di Palladio.\nL'influenza del palladianesimo oltreoceano fu tale che il Congresso degli Stati Uniti d'America, con la risoluzione n. 259 del 6 dicembre 2010, ha riconosciuto Palladio come \"padre dell'architettura americana\".\nPalladianesimo russo.\nIl neoclassicismo in Russia che nella sua prima fase aveva attinto dalle idee dell'architettura francese della met\u00e0 del XVIII secolo, negli anni settanta e ottanta del XIX secolo l'attenzione fu incentrata su varie interpretazioni del palladianesimo specialmente dall'Inghilterra e dall'Italia.\nUno dei primi esempi di villa palladiana costruite in Russia fu la reggia di Paolo I a Pavlovsk, nella sua versione originaria, opera dello scozzese Charles Cameron.\nIl contributo principale fu tuttavia quello di Giacomo Quarenghi, architetto attivo in Russia, principalmente a San Pietroburgo, fra gli anni ottanta del XVIII secolo e gli anni dieci del XIX. Questi realizz\u00f2 numerosi palazzi, fra i quali il Teatro dell'Ermitage (1782-1785) il cui interno \u00e8 ispirato al Teatro Olimpico di Vicenza, e port\u00f2 in auge un originale stile monumentale, d'ispirazione palladiana, che fu di riferimento per molti architetti che operavano in Russia.\nFra questi Ivan Starov che realizz\u00f2 il Palazzo di Tauride (1783 -1789), che in perfetta adesione alla tipologia della villa palladiana divenne riferimento per molte altre costruzioni patrizie.\nNel 1798 Nikolaj Lvov aveva pubblicato in russo una versione ridotta de \"I quattro libri dell'architettura\".\nDeclino.\nA partire dagli anni settanta del XVIII secolo architetti come Robert Adam e William Chambers furono molto popolari, ma dal momento che traevano ispirazione da un grande numero di fonti classiche, comprese quelle dell'Antica Grecia, il loro stile fu definito neoclassico piuttosto che palladiano. In Europa il Palladianesimo sopravvisse fino alla fine del XVIII secolo, mentre in Nord America dur\u00f2 un po' di pi\u00f9. Successivamente il termine \u201cpalladiano\u201d fu usato spesso a sproposito: in alcuni casi, ancora oggi, viene utilizzato per definire un edificio con pretese classiche di qualsiasi natura.\nPalladianesimo postmoderno.\nI motivi palladiani, e in particolare le finestre, tornarono di moda nell'architettura dell'epoca postmoderna. L'architetto Philip Johnson le usava di frequente come porte-finestre, ad esempio nei progetti per l'edificio che ospita la Scuola di Architettura dell'Universit\u00e0 di Houston (1985), per l'edificio di Boston noto con l'indirizzo 500 Boylston Street (1989) e il Museo della televisione e della radio, a New York (1991). Ieoh Ming Pei us\u00f2 questo stile per l'ingresso principale della Torre della Banca di Cina, a Hong Kong (1985)."}
{"id": "963571", "revid": "1910023", "url": "https://it.wikipedia.org/wiki?curid=963571", "title": "Emblema olimpico", "text": "L'emblema olimpico o logo olimpico, \u00e8 scelto di solito dai comitati locali organizzatori per contrassegnare una singola edizione dell'Olimpiade: il primo logo \u00e8 apparso nel 1924 per la VIII Olimpiade di Parigi.\nL'emblema generalmente combina i cinque cerchi con elementi che rappresentano la citt\u00e0 o il paese organizzatore e non deve essere confuso con il Manifesto olimpico: ogni edizione ha anche un manifesto ufficiale, di solito molto diverso dal logo.\nDi seguito una lista di emblemi sia per le edizioni estive che per le edizioni invernali dei giochi."}
{"id": "963578", "revid": "640277", "url": "https://it.wikipedia.org/wiki?curid=963578", "title": "Anhinga", "text": "Anhinga \u00e8 un genere di uccelli suliformi che comprende 4 specie. \u00c8 l'unico genere della famiglia Anhingidae.\nTassonomia.\nIl genere \"Anhinga\" comprende le seguenti specie:"}
{"id": "963580", "revid": "680767", "url": "https://it.wikipedia.org/wiki?curid=963580", "title": "Future Trunks", "text": ""}
{"id": "963585", "revid": "725642", "url": "https://it.wikipedia.org/wiki?curid=963585", "title": "Trivella", "text": "La trivella \u00e8 uno strumento utilizzato per perforare (\"trivellare\") del materiale solido (o semi-solido) per mezzo di un elicoide che ruota sul suo asse ed in questo modo estrae il materiale creando una perforazione nel corpo in questione. La trivella viene utilizzata per perforazioni superficiali, tipicamente per scopi collegati ad opere di ingegneria civile o pozzi per acqua di scarsa profondit\u00e0.\nTecniche di trivellazione del suolo.\nLa perforazione di un pozzo viene eseguita con apposite macchine dette \"sonde perforatrici\".\nSu tali sonde (dotate di una torre su cui scorre una slitta con testa rotante) viene avvitata una testa a martello e successive aste di prolunga fino a raggiungere la profondit\u00e0 desiderata.\nI tipi di perforazione principali sono:"}
{"id": "963593", "revid": "838137", "url": "https://it.wikipedia.org/wiki?curid=963593", "title": "Roger Michael Mahony", "text": "Biografia.\nSacerdote dal 1\u00ba maggio 1962, \u00e8 stato consacrato vescovo il 19 marzo 1975.\n\u00c8 stato nominato vescovo di Stockton il 15 febbraio 1980 dopo essere stato, dal 7 gennaio 1975, vescovo ausiliare di Fresno.\nIl 16 luglio 1985 \u00e8 stato promosso arcivescovo di Los Angeles.\nPapa Giovanni Paolo II lo ha innalzato alla dignit\u00e0 cardinalizia nel concistoro del 28 giugno 1991.\nAl momento della sua creazione a cardinale risultava, con i suoi 55 anni, assieme al cardinale dominicano Nicol\u00e1s de Jes\u00fas L\u00f3pez Rodr\u00edguez, \u00e8 il pi\u00f9 giovane prelato di tutto il Sacro Collegio, superando il cardinale colombiano Alfonso L\u00f3pez Trujillo, di un anno pi\u00f9 vecchio, creato cardinale il 2 febbraio 1983.\nVerr\u00e0 superato il 26 novembre 1994 dal cardinale bosniaco Vinko Pulji\u0107, di 9 anni pi\u00f9 giovane.\nNel 2002 \u00e8 stata completata la costruzione della nuova cattedrale dell'arcidiocesi.\nIl 1\u00ba marzo 2011 ha rinunciato al governo pastorale dell'arcidiocesi per raggiunti limiti d'et\u00e0. Gli \u00e8 succeduto per coadiutoria l'arcivescovo Jos\u00e9 Horacio G\u00f3mez.\nIl 31 gennaio 2013 il suo successore lo ha sollevato da tutti gli incarichi pubblici perch\u00e9 riconosciuto colpevole di aver insabbiato 129 casi di pedofilia da parte di sacerdoti dell'arcidiocesi di Los Angeles. Nonostante il provvedimento assunto nei suoi confronti, \u00e8 rimasto titolare di tutte le sue prerogative, inclusa la possibilit\u00e0 di celebrare i sacramenti ed esercitare l'attivit\u00e0 pastorale.\n\u00c8 stato chiamato a testimoniare su alcuni casi di pedofilia da parte delle autorit\u00e0 giudiziarie statunitensi.\nDopo le dimissioni di papa Benedetto XVI \u00e8 tra i cardinali chiamati ad eleggere il nuovo pontefice. Il movimento cattolico statunitense \"Catholics United\", attraverso una pubblica petizione, gli ha chiesto di rinunciare a partecipare al conclave.\nIl 27 febbraio 2016, al compimento dell'ottantesimo anno di et\u00e0, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "963614", "revid": "897219", "url": "https://it.wikipedia.org/wiki?curid=963614", "title": "William Gallas", "text": "Biografia.\n\u00c8 il cugino del rugbista francese Mathieu Bastareaud, tre quarti centro del Tolone.\nCaratteristiche tecniche.\nEra un difensore centrale veloce, forte fisicamente e abile nei colpi di testa, che all'occorrenza veniva impiegato anche da terzino oltre ad avere un'ottima personalit\u00e0.\nCarriera.\nClub.\nGli inizi (1995-2001).\nDopo aver frequentato l'accademia calcistica di Clairefontaine, nel 1995 inizia la sua carriera professionistica con la maglia del Caen, in Division 2 (seconda divisione francese), cogliendo il primo posto e la conseguente promozione in Division 1. Nel 1997 si trasferisce all'Olympique Marsiglia, club con cui debutta da titolare nella stagione 1998-1999: la sua prima partita con la maglia dell\"'OM\" \u00e8 un incontro di campionato perso per 1-2 sul campo dell'Auxerre. Il 14 settembre 1999 fa il suo esordio in Champions League, in un match vinto per 2-0 contro lo Sturm Graz. Il 19 ottobre seguente segna un gol contro il Manchester United al V\u00e9lodrome.\nLa consacrazione in Inghilterra (2001-2013).\nNel 2001 viene acquistato dagli inglesi del Chelsea, su richiesta dell'allora tecnico Claudio Ranieri. Con il club londinese vince due Premier League, peraltro consecutive (2004-2005 e 2005-2006), una League Cup (2004-2005) ed il Community Shield (2005).\nIl 31 agosto 2006 si trasferisce ai rivali dell'Arsenal (in uno scambio che porta Ashley Cole a fare il percorso inverso) dove indossa la maglia numero 10; nel 2007 diventa capitano del club in seguito alla cessione di Thierry Henry al Barcellona. Dopo il mancato rinnovo del contratto da parte dei \"Gunners\", il 9 giugno 2010 rimane svincolato.\nIl 22 agosto 2010 firma un contratto annuale con il Tottenham, a cui rimane legato per tre stagioni.\nPerth Glory e ritiro (2013-2014).\nIl 23 ottobre 2013 firma un contratto annuale con gli australiani del Perth Glory, diventando cos\u00ec il primo calciatore francese della storia a giocare nell'A-League. Al termine della stagione rimane svincolato.\nIl 16 ottobre 2014 annuncia il suo ritiro dal calcio giocato.\nNazionale.\nCon la Nazionale francese Gallas si \u00e8 imposto definitivamente come titolare dopo i Mondiali 2002 (a cui non ha partecipato). Il 17 agosto 2005 segna la sua prima rete in nazionale nel 3-0 in amichevole contro la Costa d'Avorio. Ha partecipato poi al Mondiale 2006, in Germania, nel quale la \u00e8 giunta sino alla finale, poi persa ai calci di rigore contro l'. Il 16 agosto 2006 ha segnato il suo secondo gol con la maglia della Nazionale, nella vittoria per 2-1 sul campo della Bosnia-Erzegovina.\nIl 18 novembre 2009 invece ha segnato il goal del controverso 1-1 nel play-off contro l'Irlanda che ha consentito ai transalpini di qualificarsi ai Mondiali 2010 su assist di Thierry Henry dopo che quest'ultimo aveva controllato il pallone con la mano.\nDopo il ritiro.\nIl 28 luglio 2021 viene assunto come allenatore dei difensori delle giovanili dall'under-12 all'under-17 degli ungheresi del .\nStatistiche.\nPresenze e reti nei club.\n\"Statistiche aggiornate al 13 aprile 2014.\""}
{"id": "963615", "revid": "838137", "url": "https://it.wikipedia.org/wiki?curid=963615", "title": "Rinaldo Scarlicchio", "text": "Biografia.\nFu vescovo di Trieste dal 1621 al 1630, quindi vescovo di Lubiana fino alla morte.\nDi questo vescovo triestino non si possiedono dati storici, tant'\u00e8 vero che neppure il suo cognome \u00e8 certo. \u00c8 per\u00f2 uno dei tre personaggi raffigurati con busti in bronzo sulla facciata della cattedrale di san Giusto. Deve questo onore al fatto di aver \"scoperto\" le reliquie del santo patrono della citt\u00e0.\nLe reliquie di San Giusto constano delle ossa del martire e probabilmente fin dal 1304, cio\u00e8 dalla consacrazione della chiesa, furono deposte dall'allora vescovo Rodolfo Pedrazzani da Robecco entro un altare di legno, ma non se ne hanno conferme certe. Il primo dato storico risale solo al 1624, quando il vescovo Scarlicchio \"per puro caso\" trov\u00f2, sotto l'altare dedicato al santo, una teca d'argento contenente le preziose reliquie. Con i mezzi moderni \u00e8 stato accertato che tale teca risale ai primi anni del secolo XIV, il che darebbe credito alla probabilit\u00e0 sopra menzionata.\nLa scoperta del vescovo venne considerata un miracolo, e nello stesso anno i fedeli triestini racimolarono i fondi per costruire un altare tutto d'argento per contenere le reliquie del loro patrono. Ma la necessit\u00e0 pot\u00e9 pi\u00f9 della piet\u00e0. Gi\u00e0 nel 1700 (circa) il prezioso altare fu ceduto in cambio di urgenti lavori di restauro della chiesa stessa. Rimase solo la teca con il suo contenuto. Misura cm 41,3 x 22 x 21,6 ed \u00e8 tuttora conservata nel tesoro della cattedrale.\nTrasferito alla sede di Lubiana, eresse un convento di frati minori e combatt\u00e9 l'eresia luterana, non senza patire le molestie dei protestanti. Mor\u00ec nel 1640 e fu sepolto in Oberburg, l'odierna Gornji Grad, nella tomba dei vescovi di Lubiana.\nGenealogia episcopale.\nLa genealogia episcopale \u00e8:"}
{"id": "963617", "revid": "174925", "url": "https://it.wikipedia.org/wiki?curid=963617", "title": "Dimorfismo sessuale (insetti)", "text": ""}
{"id": "963636", "revid": "6923", "url": "https://it.wikipedia.org/wiki?curid=963636", "title": "Pok\u00e9mon Puzzle Challenge", "text": " \u00e8 un videogioco rompicapo per Game Boy Color. \u00c8 basato sui videogiochi \"Panel de Pon\" e \"Pok\u00e9mon Oro\" e \"Argento\".\nTrama.\nIl videogioco consiste nello sconfiggere dei Pok\u00e9mon portando a zero la loro energia. Per farlo \u00e8 necessario allineare tre o pi\u00f9 pannelli dello stesso colore in senso orizzontale o verticale. Pi\u00f9 pannelli uguali si allineano e maggiore sar\u00e0 il danno inflitto al Pok\u00e9mon avversario.\nModalit\u00e0 di gioco.\nTraining.\nModalit\u00e0 di allenamento.\nTwo Players.\nModalit\u00e0 multiplayer per due giocatori."}
{"id": "963652", "revid": "73843", "url": "https://it.wikipedia.org/wiki?curid=963652", "title": "Adam Joseph Maida", "text": "Biografia.\nAdam Joseph Maida \u00e8 nato il 18 marzo 1930 ad East Vandergrift, Stato federato della Pennsylvania e diocesi di Pittsburgh (ora nella diocesi di Greensburg), nella parte nord-orientale degli Stati Uniti d'America.\nHa ricevuto l'ordinazione sacerdotale il 26 maggio 1956, presso la cattedrale di San Paolo a Pittsburgh, per imposizione delle mani di John Francis Dearden, vescovo di Pittsburgh e futuro cardinale; si \u00e8 incardinato, ventiseienne, come presbitero della medesima diocesi.\nMinistero episcopale.\nL'8 novembre 1983 papa Giovanni Paolo II lo ha nominato, cinquantatreenne, vescovo di Green Bay; \u00e8 succeduto a Aloysius John Wycislo, dimissionario un mese prima di compiere settantacinque anni. Ha ricevuto la consacrazione episcopale il 25 gennaio 1984, presso la cattedrale di San Francesco Saverio a Green Bay, per imposizione delle mani di Pio Laghi, arcivescovo titolare di Mauriana e delegato apostolico negli Stati Uniti d'America nonch\u00e9 futuro cardinale, avendo come co-consacranti il suo predecessore e Vincent Martin Leonard, vescovo di Pittsburgh; ha preso possesso della diocesi durante la stessa cerimonia. Come suo motto episcopale il neo vescovo Maida ha scelto \"Facere omnia nova\", che tradotto vuol dire \"Per fare nuove tutte le cose\".\nIl 28 aprile 1990 papa Giovanni Paolo II lo ha promosso, sessantenne, arcivescovo metropolita di Detroit; \u00e8 succeduto al cardinale Edmund Casimir Szoka, contestualmente nominato presidente della Prefettura degli affari economici della Santa Sede. Ha preso possesso dell'arcidiocesi durante una cerimonia svoltasi presso la cattedrale del Santissimo Sacramento a Detroit il 12 giugno seguente. Il 29 giugno, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nCardinalato.\nIl 30 ottobre 1994, al termine dell'Angelus domenicale, papa Giovanni Paolo II ha annunciato la sua creazione a cardinale nel concistoro del 26 novembre seguente; sessantaquattrenne, \u00e8 stato il 4\u00ba arcivescovo di Detroit a ricevere la porpora cardinalizia. Durante la cerimonia gli sono stati conferiti la berretta, l'anello ed il titolo presbiterale dei Santi Vitale, Valeria, Gervasio e Protasio, vacante dal 4 agosto 1992, giorno della morte del cardinale ceco Franti\u0161ek Tom\u00e1\u0161ek, arcivescovo emerito di Praga.\nIl 14 luglio 2000 papa Giovanni Paolo II ha eretto la missione sui iuris delle isole Cayman scorporandone il territorio dall'arcidiocesi di Kingston in Giamaica; contestualmente ha affidato la missione alla cura pastorale dell'arcidiocesi di Detroit, nominandolo 1\u00ba superiore generale.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 5 gennaio 2009 papa Benedetto XVI ha accettato la sua rinuncia dal governo pastorale dell'arcidiocesi di Detroit e dalla missione sui iuris delle isole Cayman per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantotto anni; in entrambi gli incarichi gli \u00e8 contestualmente succeduto il sessantenne Allen Henry Vigneron, trasferito dalla sede di Oakland.\nIl 18 marzo 2010, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "963700", "revid": "547992", "url": "https://it.wikipedia.org/wiki?curid=963700", "title": "Gianluca Maria Tavarelli", "text": "Biografia.\nMuove i primi passi nel cinema producendo numerosi cortometraggi in Super8 e 16 mm. Il suo cortometraggio di esordio \"Dimmi qualcosa di te\" (1989) partecipa a numerosi festival e concorsi in Italia come all'estero e raccoglie diversi riconoscimenti. Nel 1994 debutta al cinema con la produzione indipendente \"Portami via\", presentata alla 51\u00aa Mostra internazionale d'arte cinematografica di Venezia, seguita nel 1999 da \"Un amore\". Nel 2000 si misura con la commedia girando \"Qui non \u00e8 il paradiso\" e nel 2003 dirige Elio Germano e Nicole Grimaudo in \"Liberi\" (60\u00aa Mostra internazionale d'arte cinematografica di Venezia). Nel 2006 \"Non prendere impegni stasera\" viene presentato in concorso nella sezione Orizzonti della 63\u00aa Mostra internazionale d'arte cinematografica di Venezia.\nNello stesso periodo iniziare a lavorare per la televisione realizzando le fortunate fiction \"Borsellino\" (2004) (vincitore del Premio Navicella, RdC Awards 2005, nell'ambito della IX edizione del Festival Tertio Millennio), \"Maria Montessori - Una vita per i bambini\" (2007) vincitore del premio come miglior prodotto televisivo al Roma Fiction Fest), \"Aldo Moro - Il presidente\" (2008), \"Le Cose che Restano\" (2010) (presentato al Festival Internazionale del film di Roma e vincitore del premio come miglior miniserie al Roma Fiction Fest), \"Il Giovane Montalbano\" (2012-2015) (Finalista al Prix Europa), \"Maltese - Il Romanzo del commissario\" (2017) (finalista ai C21 Awards nella categoria Best Non-English Drama Series e al Prix Europa 2017). In occasione dei premi Flaiano 2021, riceve il premio per la regia televisiva per \"Chiamami ancora amore\".\nVita privata.\nDivorziato dalla scenografa Francesca Bocca, \u00e8 padre di Zoe Tavarelli."}
{"id": "963754", "revid": "96218343", "url": "https://it.wikipedia.org/wiki?curid=963754", "title": "Episodi di Settimo cielo (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Settimo cielo. Negli Stati Uniti \u00e8 stata trasmessa per la prima volta il 15 settembre 1997 e si \u00e8 conclusa l'11 maggio 1998.\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star.\nAmore indecifrabile.\nEric ed Annie decidono di rinnovare la loro promessa di matrimonio. Nonostante nessuno dei figli mostri troppo entusiasmo per la decisione dei genitori, Ruthie insiste per poter indossare un abito da sera. Mary vorrebbe togliere le stampelle ma ha paura. Lucy \u00e8 arrabbiata con Jimmy Moon perch\u00e9 ha iniziato ad uscire con Ashley. Simon cerca sempre di rimandare il suo trasferimento nella stanza nell'attico. Eric aiuta Nora a parlare con l'assassino di suo marito.\nArrivederci a settembre.\nIl primo giorno di scuola dei figli, Eric ed Annie decidono di trascorrere tutta la giornata insieme. Ruthie a scuola indossa un cappello al contrario non rispettando le regole cos\u00ec viene punita dall'insegnante. Simon viene sospeso il suo primo giorno alle medie perch\u00e9 trovato col coltello che Annie gli aveva dato per tagliare il pollo. Anche Lucy finisce in presidenza perch\u00e9 sorpresa a prendere una pastiglia, in verit\u00e0 era solo un'aspirina datale da Mary. Infine anche Matt si ritrova in presidenza con le sorelle perch\u00e9 beccato con un cercapersone.\nLettere d'amore.\nMary cerca in tutti i modi di farsi dire da Wilson che l'ama ma il ragazzo pensa sia troppo presto. Simon e Ruthie leggono le lettere d'amore che Matt scrive ad Heater ma vengono scoperti. Matt decide cos\u00ec di ingannarli e scrive una lettera per la \u201cSignora Heater Camden\u201d, ma questa viene intercettata da Eric che comincia a sospettare che il figlio si sia sposato di nascosto con Heater. \nChi lo sapeva?\nEric trova della marijuana in casa e accusa Matt di drogarsi, mentre il ragazzo la stava semplicemente tenendo per un amico. Annie decide di confessare una cosa del suo passato. Simon cerca di insegnare a Ruthie a fare il bucato. Lucy presenta alla famiglia il suo nuovo stile \u201ctutto nero\u201d e il suo nuovo ragazzo, Rod.\nQuestione di credibilit\u00e0.\nLa signora Blink chiede ad Eric di scoprire la vera ragione per la quale la sua migliore amica, la signora Hinkle, abbia deciso di trasferirsi senza mai averne parlato con lei. Simon e Ruthie provano a persuadere Matt che il bambino si stia accorciando. Lucy vuole a tutti i costi scoprire se Shelby sia bulimica come dicono tutti.\nProblemi di cuore.\nWilson decide di chiudere con Mary perch\u00e9 stavano diventando troppo intimi. Simon ha per la prima volta una fidanzata ma il giorno dopo la lascia perch\u00e9 \u00e8 troppo asfissiante. Matt, ricevute notizie da Heater, si reca a Philadelphia. Lucy si lamenta di essere single finch\u00e9 non diventa l'amica del bello della scuola. \nCompagnie pericolose.\nSimon cerca di aiutare il suo amico Stan, in quanto quest'ultimo gli confessa che la sorella Karen appartiene ad una gang. Lucy comincia a truccarsi e rinnova il guardaroba per poter incontrare dei ragazzi, ma Annie la scopre. Ruthie \u00e8 molto incuriosita dall'astrologia.\nDonne in carriera.\nMatt decide di aiutare un ragazzo che sta per morire, Steve, sebbene Eric non sia d'accordo. Mary e Lucy spingono Annie a diventare proprietaria di una pasticceria. Ma il lavoro si presenta troppo pesante per la donna. Ruthie insegna l'arte del vendere a Simon durante la vendita delle cartoline d'auguri.\nLa spirale dell'odio.\nSimon chiede alla signora Kerjesk di raccontare come ha vissuto l'Olocausto. Lucy e Mary decidono di unirsi ancora di pi\u00f9 cos\u00ec cominciano ad odiare la nuova ragazza di Matt senza motivo, ferendo per\u00f2 i sentimenti del fratello. Ruthie dice di odiare Annie perch\u00e9 le ha pulito i muri su cui aveva disegnato e la donna ci rimane molto male.\nVizi e virt\u00f9.\nMary convince Matt a farla uscire col suo amico Brian nonostante lei non abbia nessun interesse nei confronti del ragazzo. Le cose per\u00f2 vanno bene anche se alcune verit\u00e0 fanno poi capovolgere la situazione. Lucy viene invitata dalle ragazze popolari della scuola ad una festa, ma queste hanno un secondo fine. Simon insegna a Ruthie a nuotare ed Eric si mette a dieta perch\u00e9 si vede grasso.\nSeguire o condurre.\nIl Colonnello fa visita a casa Camden quando viene a sapere che ci sono dei problemi. Mary \u00e8 invidiosa della nuova compagna di basket, Ruthie cerca di copiare Simon nell'essere un mago e Lucy prende un brutto voto in storia. Eric \u00e8 per\u00f2 troppo intento a scrivere il sermone che sar\u00e0 ripreso dalla tv per capire che ci sono dei problemi.\nLa verit\u00e0 nascosta.\nIl denaro della chiesa \u00e8 scomparso ma Eric e Annie cercano di non far ricadere la colpa sul tesoriere. Pensando che il coach di Mary abbia idee strane riguardo alla squadra, Lucy e Matt cercano di allontanare la sorella dal gruppo. E infatti.. La nuova passione di Simon \u00e8 il golf\u2026 guai in arrivo!\nQuale dei due.\nLucy deve scegliere tra Rod e Jimmy Moon. Mentre Lucy decide, la famiglia Camden scommette sulla sua scelta. Eric ed Annie si trovano in disaccordo nell'aiutare una coppia appena sposata. Annie si infuria quando suo padre si presenta senza Ginger.\nBurocrazia.\nEric aiuta una madre single di nome Harriet e suo figlio Clarence a dimostrare di non essere responsabile dei debiti dell'ex fidanzato. Annie si confronta con i figli riguardo alla buona educazione al ristorante, ma i ragazzi non prendono seriamente i rimproveri della madre. Matt litiga con Mary e Lucy riguardo ad un articolo sul giornalino scolastico.\nFuggire non serve.\nMary si comporta male rendendosi antipatica all'interno della squadra di basket. Eric si lamenta che Mary non parli con lui. Lucy \u00e8 eccitata all'idea che la sua migliore amica Suzanne venga a farle visita fino a che non scopre che la ragazza \u00e8 scappata di casa. Impaurito dalla sua maestra di scienze, la signorina Hunter, Simon perde fiducia nelle sue abilit\u00e0 e fa di tutto per non completare un progetto. Ruthie \u00e8 spaventata per la sua prima gita temendo di potersi perdere e non trovare pi\u00f9 il gruppo.\nSerata in famiglia.\nQuando Eric aiuta il suo amico, il reverendo Morgan Hamilton, a incontrare segretamente Kevin, l'ex-marito di sua moglie: i due rimangono scioccati nello scoprire che Kevin \u00e8 paralizzato. Mentre copre la figlia degli Hamilton, Keesha, Lucy si ritrova ad un doppio appuntamento. Annie e Patricia intanto portano al cinema Ruthie e Lynn che si litigano le attenzioni del nuovo supplente dell\u2019asi . Mary, all'insaputa di Lucy, ha un appuntamento con un compagno di classe della sorella. Matt e Jhon vanno in un bar non adatto ai minorenni mentre Nigel e Simon sono invitati alla festa di una compagna di scuola\nTutto cambia.\nLucy viene invitata a mangiare una pizza con la sua compagna di classe Sarah e sua sorella; rimane scioccata quando le due hanno un incidente stradale. Sarah muore mentre la sorella \u00e8 in ospedale. Tutta la famiglia Camden sostiene e aiuta Lucy che si incolpa della morte della ragazza. Mary fa da baby-sitter a Billy, il figlio del suo ex-ragazzo Wilson. Matt si trasferisce nell'attico e Simon ha cos\u00ec una nuova stanza. \nStudente francese.\nEric accetta di ospitare uno studente francese, Guy, per uno scambio culturale ma solo Ruthie sa che il ragazzo \u00e8 un poco di buono. Mary e Lucy sono attratte da quel ragazzo che si dimostra gentile e romantico. Simon e Ruthie dopo aver provato a fumare le sigarette di Guy si sentono male, mentre il ragazzo ruba un appuntamento a Matt. Quando Eric e Annie scoprono sul portatile di Guy delle mail e delle chat room, cominciano ad amoreggiare attraverso internet.\nPrendere il volo.\nEric cerca di scoprire qualcosa di pi\u00f9 su Sara James, una bambina che Simon ha portato a casa perch\u00e9 si era persa. Eric prova ad aiutare lei e suo padre alcolista, Joe James. Matt prende in considerazione l'idea di iscriversi al college ma dice di aver bisogno di pi\u00f9 privacy. Intanto tra Mary e Lucy le cose peggiorano sempre pi\u00f9 a causa della convivenza in una stanza unica.\nUna poco di buono.\nEric chiede a Matt di portare al ballo di fine anno la figlia di un suo amico, ma egli non \u00e8 al corrente che la ragazza fosse stata una prostituta. La ex-ragazza di Eric gli manda dei biglietti di uno spettacolo televisivo per Ruthie. Simon si sente a disagio dopo che a scuola ha visto un film intitolato \"I fatti della vita\", mentre Ruthie scopre la verit\u00e0 sul suo eroe. Mary e Lucy hanno una specie di appuntamento al buio.\nI fidanzati.\nMary e Wilson decidono di tornare insieme ma Annie \u00e8 preoccupata perch\u00e9 a suo parere Wilson e Billy sono un po' troppo spesso a casa loro. Matt scopre Wilson e Mary mentre stanno dormendo insieme nel letto della ragazza e si arrabbia moltissimo. Lucy \u00e8 preoccupata dal fatto che Jimmy Moon e Rod lavorino ad un progetto scolastico con Eric. Matt non sa come dire ai genitori che ha trovato un lavoro estivo a Washington. Eric e Annie vogliono mandare i figli ad un campo estivo nella settimana in cui Matt deve fare gli esami del college. Mary per\u00f2 prima di poterci andare deve fare una visita medica e.. Simon \u00e8 deciso a far partecipare Happy ad una pubblicit\u00e0 cos\u00ec comincia ad addestrarlo. Ma dopo che Happy ottiene la parte, i padroni del cane si presentano a casa Camden per riportarlo a casa.\n...e le fidanzate.\nEric e Annie sono sconcertati dal fatto che Mary potrebbe essere incinta dopo aver parlato con il suo dottore al telefono. Matt annuncia che sta per partire per Washington, ma quando scopre che ha ottenuto quel lavoro grazie a suo nonno, \u00e8 indeciso sul da farsi. Simon e Ruthie sono tristi perch\u00e9 \u00e8 tornato il padrone di Happy per rirportarla a casa, ma tutta la famiglia fa del suo meglio per riportarla a casa Camden. Il padre di Annie, Charles, e Ginger fanno una falsa promessa per scoraggiare Eric e Annie a riportare a casa Happy. Alla fine dell'episodio Eric ed Annie ricevono una grande notizia.. "}
{"id": "963758", "revid": "1543377", "url": "https://it.wikipedia.org/wiki?curid=963758", "title": "Benelli Sei", "text": "La Benelli Sei \u00e8 una gamma di motocicli italiani, comprendente la Benelli 750 Sei e la Benelli 900 Sei, dotati di propulsore ciclo Otto, esacilindrico in linea frontemarcia, prodotta dalla Benelli dal 1974 al 1986.\nIl contesto.\n\u00c8 l'inizio degli anni settanta quando l'industriale argentino Alejandro De Tomaso acquisisce la Moto Guzzi e la Benelli, due marchi che possono vantare grande tradizione e prestigio, ma la cui produzione \u00e8 messa in ginocchio dal successo della concorrenza giapponese.\nNel mercato italiano delle maxi-moto, un tempo dominato dalle \"mezzolitro\" monocilindriche di Mandello del Lario, di Arcore e di Pesaro, spadroneggiano ora le super tecnologiche nipponiche.\nIl piano di De Tomaso per uscire dalla situazione di stallo produttivo \u00e8 molto semplice: copiare i modelli giapponesi meglio riusciti e migliorarli.\nLa stessa filosofia che i nipponici avevano applicato, nell'immediato dopoguerra, replicando la tecnologia \"duetempistica\" cecoslovacca delle Jawa e CZ, le soluzioni telaistiche inglesi delle Norton e Triumph ed i motori plurifrazionati italiani della Gilera e MV Agusta, nobili discendenti dalla Rondine.\nVale ricordare che, nella seconda met\u00e0 degli anni sessanta, la medesima operazione era stata messa in atto dalla Moto Laverda che aveva ottenuto un buon successo commerciale con i modelli bicilindrici da 650 e 750\u00a0cm\u00b3, \"ispirati\" alla Honda CB 77.\nIl progetto.\nDe Tomaso pensa in grande e decide di attaccare frontalmente le case giapponesi: la gamma Guzzi-Benelli verr\u00e0 completamente rivoluzionata con l'inserimento di una decina di nuovi modelli, partendo dai ciclomotori e fino ad arrivare alla punta di diamante della produzione: una \u2018'750'\u2019 sei cilindri che rappresenti il massimo della tecnologia mondiale.\nIl programma \u00e8 particolarmente ambizioso e servirebbero almeno 5 anni di incessante lavoro, solo per progettare i motori ed approntare dei prototipi funzionanti. Fare tutto in un solo anno, come si pretendeva, era pura follia.\nPer ovviare al problema, De Tomaso escogita una soluzione molto semplice. Per quanto riguarda i motori a 2T, verranno utilizzati progetti esistenti che giacciono nel reparto esperienze Benelli da alcuni anni (i quali daranno origine da un lato alle \"50/90/125\" monocilindriche, e dall'altro alle \"125/250 2C\"). Per quanto attiene i motori 4T plurifrazionati, ci si dovr\u00e0 \u201cispirare\u201d ai propulsori della gamma \u201cHonda Four\u201d che con la sua \"CB750 K1\" e sorelle minori di \u201c500\u201d e \u201c350\u201d cm\u00b3, \u00e8 l'indiscussa regina del mercato.\nLa parola d'ordine \u00e8 copiare la Honda senza farlo capire e superarla sul fronte dell'immagine tecnologica, se non della sostanza.\nBen conscio circa l'importanza, per un prodotto \u201cludico\u201d, dell'aspetto estetico e della componentistica di livello, De Tomaso affida il design a Paolo Martin responsabile del design Ghia e coinvolge Pirelli, Brembo e Marzocchi per la realizzazione di appositi pneumatici, freni a disco e forcella.\n\u00c8 con questa commessa che la Brembo realizza i primi freni a disco per motociclo, per la cui produzione diverr\u00e0 leader mondiale.\nLa parte telaistica non rappresentava certo un problema per le maestranze della Guzzi - Benelli, ma si incontrarono seri problemi per la realizzazione dei propulsori, in quanto i motori plurifrazionati non erano mai stati prodotti in serie dalle due case italiane.\nPer la progettazione dei motori viene incaricato Piero Prampolini che, a tempo di record, realizza un propulsore di 750\u00a0cm\u00b3, equamente distribuiti nei sei cilindri frontemarcia. Tenuto conto che la componentistica italiana di quell'epoca era assolutamente inadeguata ad affrontare un simile impegno, la creatura di Prampolini \u00e8 da considerarsi un autentico capolavoro.\nLa realizzazione.\nSul finire del 1972, viene presentata la Benelli 750 Sei, suscitando un enorme scalpore ed una grande attesa nel popolo motociclista europeo. In realt\u00e0, si tratta solamente di un'operazione d'immagine poich\u00e9 la moto non \u00e8 ancora pronta per essere prodotta e venduta. \nNel frattempo, per\u00f2, alla Benelli le prenotazioni fioccano, tutti i modelli in produzione hanno un'impennata di vendite e le marche giapponesi, battute sul loro stesso terreno, masticano amaro.\nLe intenzioni e l'entusiasmo sembravano preludere ad ottimi risultati, tuttavia De Tomaso dovr\u00e0 fare i conti con la realt\u00e0 industriale italiana. Inoltre, alcuni problemi deriveranno anche dalla decisione di utilizzare i reparti Moto Guzzi per la produzione dei motori.\nQuelli non erano i tempi delle macchine utensili computerizzate, del \"Just in time\" e della globalizzazione. Le parti meccaniche venivano costruite al tornio da maestranze specializzatissime e fortemente fedeli alla marca; silenziose artefici delle vittoriose galoppate dei vari Ubbiali, Lomas, Anderson e Lorenzetti.\nConvincere gli operai della Moto Guzzi a far girare i loro torni per costruire un motore Benelli non sembrava un'operazione semplice e, forse causato anche dal troppo marcato campanilismo, ne soffr\u00ec l'affidabilit\u00e0 del motore che lamentava numerosi problemi alla distribuzione ed al cambio; problemi dovuti anche alla scarsa attenzione nella costruzione delle parti fondamentali, in particolare gli alberi a camme ed i bilancieri: proprio quei pezzi in cui, solitamente, la Moto Guzzi non aveva rivali nel mondo. I problemi principali derivarono dalla scelta di utilizzare acciaio al piombo per le forchette d'innesto. Inoltre la cromatura dei bilancieri veniva realizzata al risparmio e si usurava rapidamente.\nLa Produzione.\nProtraendosi per oltre due anni, l'attesa di coloro che l'avevano prenotata divent\u00f2 estenuante e quando finalmente venne loro consegnata si accorsero che, a dispetto dell'interminabile gestazione, la moto presentava una miriade di \"difetti di giovent\u00f9\". Ci\u00f2 nonostante, il prezzo concorrenziale (L. 2.550.000 su strada) e il prestigio derivante dal possedere l'unica sei cilindri in commercio, contribuirono ad una discreta diffusione.\nNegativa per il successo commerciale (non certo all'altezza dell'enorme scalpore suscitato con la presentazione) fu, invece, la mancata tempestivit\u00e0 produttiva che pose in vendita il veicolo quando l'interesse per le maxi-moto andava scemando. La Benelli 750 Sei rest\u00f2 l'unica moto a sei cilindri in produzione fino all'uscita della Honda CBX 1000, nel 1978.\nNegli anni di produzione, a molti dei difetti iniziali che affliggevano la \"Sei\" venne posto rimedio, ma l'ingresso sul mercato della concorrenza nipponica, impose alla Benelli un aggiornamento radicale del modello \"750\" che fu prodotto in 3.200 esemplari.\nNel 1979 venne proposta la \"900 Sei\" che, oltre alla maggiore cilindrata, offriva una rivisitazione della ciclistica ed un profondo cambiamento dei canoni estetici che, per\u00f2, non entusiasm\u00f2 il pubblico.\nFu probabilmente questa la principale causa, oltre all'innegabile gap tecnologico, che determin\u00f2 l'insuccesso commerciale della \"900 Sei\", la cui produzione, tuttavia, si trascin\u00f2 stancamente fino al 1986, totalizzando 1.808 esemplari costruiti."}
{"id": "963772", "revid": "729019", "url": "https://it.wikipedia.org/wiki?curid=963772", "title": "Piromania", "text": "La piromania, dal greco \u03c0\u1fe6\u03c1 (\"pyr\", fuoco) e \u03bc\u03b1\u03bd\u03af\u03b1 (\"mania\"), \u00e8 un'intensa ossessione verso il fuoco, le fiamme, gli esplosivi in genere e gli effetti a ci\u00f2 correlati, che spesso si attua con l'accensione intenzionale di incendi. Un piromane in senso clinico non ha generalmente altri sintomi esclusa la fissazione per il fuoco, che \u00e8 la causa del suo comportamento: il fuoco viene utilizzato solo per indurre euforia, e coloro che sono affetti da questa sindrome hanno spesso dei legami con istituzioni che controllano il fuoco stesso.\nA partire dal 1850, si sono fatte svariate supposizioni sulle cause della piromania: se la condizione di piromane nascesse da una malattia mentale pi\u00f9 che da una scarsa moralit\u00e0/devianza sono ipotesi che sono state modificate a seconda degli sviluppi della psichiatria e della cura delle malattie mentali in genere.\nEziologia.\nPoco si sa a proposito di questo disordine, esclusa qualche ricerca che suggerisce la possibilit\u00e0 di una componente ambientale, sviluppatasi nella tarda infanzia. Ci sono comunque pochi studi scientifici su questo soggetto; qualche ipotesi psicosociale potrebbe far pensare che la piromania sia una forma di comunicazione per individui con scarse abilit\u00e0 sociali oppure con una sessualit\u00e0 poco gratificante, per i quali accendere dei fuochi acquista il ruolo di soluzione simbolica. \nAlcune ricerche mediche hanno concluso che ci possa essere un collegamento con l'ipoglicemia o una diminuita concentrazione di 3-metossido-4-idrossofenilglicolico e di acido 5-idrossoindoleacetico nel fluido spinale.\nSi sono anche scoperte delle similarit\u00e0 negli individui malati, come anormalit\u00e0 nei livelli dei neurotrasmettitori come norepinefrina e serotonina, cosa che si potrebbe collegare a problemi di controllo degli impulsi, e cos\u00ec pure dei ridotti livelli di zuccheri nel sangue.\nSpesso i bambini che soffrono di questo disturbo hanno alle spalle episodi di crudelt\u00e0 verso gli animali; possono soffrire anche frequentemente di altri disordini comportamentali, avere disturbi dell'attenzione e dell'apprendimento: si suppone anche sia uno dei tre segni che possono lasciar intravedere un eventuale sviluppo di psicopatia. Altri studi collegano la piromania all'abuso infantile.\nSintomatologia e diagnosi.\nI piromani hanno spesso comportamenti altalenanti fra la tristezza e la solitudine fino alla rabbia, cosa che potrebbe portare all'accensione di incendi come uscita/sbocco e alla voglia di tagliarsi le vene. Per avere una diagnosi positiva, si devono avere almeno due casi di incendio appiccato intenzionalmente. C'\u00e8 generalmente tensione o eccitazione prima dell'azione in s\u00e9, e gratificazione o sollievo dopo: il malato agisce per il proprio bene, senza nessun'altra motivazione: in qualche caso si tratta solo del piacere di vedere cosa le proprie azioni provocano nelle altre persone, i comportamenti necessari per estinguere gli incendi scatenati: c'\u00e8 alcune volte anche il piacere di leggere nei quotidiani o di sentire parlare da parte dei media delle proprie azioni degli effetti. Alcuni incendiari dichiarano che il loro piacere in questa azione risiede solo nell'accendere il fuoco per il gusto di farlo, nella visione delle fiamme dardeggianti: altri si sentono sollevati dalla tensione mentre guardano gli oggetti sciogliersi, bruciare, e il tutto si autoalimenta.\nClassificazione.\nLa piromania \u00e8 inserita nella classe F63 nella classificazione ICD.\nCura.\nLa terapia comportamentale \u00e8 la terapia usuale per la piromania: altre cure possono comprendere lo studio delle azioni del paziente, il loro inquadramento come un processo inconscio, e la loro successiva analisi per aiutare il paziente a eliminare il comportamento malato. Spesso, il trattamento viene seguito da un approccio pi\u00f9 psicodinamico che cerca di scoprire i problemi sottostanti alle emozioni negative che causano la malattia. La prognosi \u00e8 ad ogni modo sempre troppo breve per aver una completa guarigione. Gli inibitori selettivi del riassorbimento della serotonina vengono anche prescritti in queste condizioni. Ci sono anche studi che hanno dimostrato l'efficacia terapeutica della recitazione e della simulazione della mania."}
{"id": "963778", "revid": "88558062", "url": "https://it.wikipedia.org/wiki?curid=963778", "title": "Episodi di Settimo cielo (decima stagione)", "text": "Negli Stati Uniti la decima stagione della serie televisiva Settimo cielo \u00e8 stata trasmessa dal 19 settembre 2005 ed \u00e8 terminata l'8 maggio 2006. \nIn Italia \u00e8 andata in onda su Canale 5 tutti i giorni feriali alle 17.20 dal 25 al 29 febbraio 2008, sospendendola dopo una sola settimana di programmazione per via degli scarsi ascolti. Domenica 25 maggio \u00e8 ripresa la messa in onda alle ore 19.00 su Italia 1, ripartendo dal primo episodio della decima stagione e fermandosi al quindicesimo episodio. \u00c8 stato saltato l'episodio natalizio, probabilmente per la messa in onda estiva. I restanti episodi inediti sono andati nuovamente in onda su Canale 5 dal 22 al 30 giugno 2009 tutti i giorni feriali alle 16.30.\nPrima della messa in onda in chiaro, l'intera decima stagione \u00e8 andata in onda dal 28 febbraio al 9 maggio 2009 ogni sabato con doppio appuntamento alle 21.00 sul canale satellitare Hallmark Channel."}
{"id": "963782", "revid": "640277", "url": "https://it.wikipedia.org/wiki?curid=963782", "title": "Anhinga anhinga", "text": "L'aninga comune (\"Anhinga anhinga\" ()), conosciuta anche come aninga americana o uccello serpente, \u00e8 un grosso uccello americano appartenente all'ordine dei Suliformes.\nDescrizione.\nDi aspetto molto snello, con un collo molto lungo, becco lungo e affilato. Misura in lunghezza circa 85-90 cm e ha un'apertura alare di poco sopra il metro e mezzo. Il piumaggio \u00e8 completamente di colore nero con striature bianche sulle ali. Il piumaggio \u00e8 simile in entrambi i sessi ma la femmina \u00e8 pi\u00f9 bruna. Il becco \u00e8 giallo, i piedi palmati.\nBiologia.\nCerca il cibo nuotando immersa nell'acqua, tranne il collo e il capo. Costruisce il nido sugli alberi prospicienti l'acqua e in essi sono deposte 2-5 uova. L'incubazione, svolta anche dal maschio, dura un mese. I nidacei sono nutriti da ambedue i sessi. per alcune settimane. Si ciba di pesci, anfibi, serpenti, granchi, tutti catturati in acqua dopo un fulmineo colpo del becco.\nDistribuzione e habitat.\nHa un areale vastissimo, che spazia dalla Columbia Britannica alla Patagonia, attraverso pi\u00f9 di 20 stati e comprende anche le Antille. Tuttavia, \u00e8 molto diffusa in Sudamerica ma rara nella parte settentrionale del continente. Le uniche due popolazioni consistenti e non a rischio per il 2005 sono quella di Cuba e delle Everglades. Negli USA \u00e8 diffusa, con moltissime popolazioni con pochi esemplari nel Texas, nella Georgia, in Virginia (dove si riproduce con pochissime coppie ed \u00e8 in pericolo critico), forse ancora a Porto Rico, nel Mississippi, nel Missouri, in Florida e nelle Isole Vergini&lt;br&gt; Anche in Messico \u00e8 presente a macchia di leopardo, mentre nelle Antille non \u00e8 a rischio. In particolare, nonostante lo scarso interesse di Castro e del governo di Cuba, la specie abbonda su tutto il territorio nazionale, cos\u00ec come in Giamaica. L'areale occupa in totale 15000000 di chilometri quadrati.\nQuesto uccello \u00e8 presente in ambienti molto simili tra loro: fiumi, laghi e paludi, in cui si concentra in enormi colonie anche di 10.000 individui.\nConservazione.\n\"A. anhinga\" \u00e8 considerata dalla \"IUCN Red List\" come specie a basso rischio (\"Least Concern\").\nL'aninga \u00e8 protetta negli USA dal Migratory Bird Treaty Act del 1918 (primo atto ufficiale degli USA dopo la Grande Guerra)"}
{"id": "963792", "revid": "648716", "url": "https://it.wikipedia.org/wiki?curid=963792", "title": "Classe Kapitan Sorokin", "text": "I rompighiaccio classe Kapitan Sorokin sono grandi unit\u00e0, di costruzione finlandese, a propulsione convenzionale progettate per operare in acque costiere.\nSono stati costruiti quattro esemplari, tra il 1977 ed il 1981.\nTecnica.\nI classe Kapitan Sorokin sono capaci di rompere in maniera continuativa ghiaccio spesso 1,4 metri. La propulsione \u00e8 assicurata da sei motori diesel, capaci di sviluppare ben 22.300 hp. Si tratta di unit\u00e0 particolarmente attrezzate per svolgere compiti di rimorchio e salvataggio. In particolare, in quest'ultimo ruolo sono estremamente efficaci, vista la presenza di una piazzola e di un hangar, in grado di ospitare in sicurezza un elicottero.\nTra le quattro unit\u00e0 vi sono delle differenze. Possono infatti essere distinte due versioni.\nLa prima riguarda le ultime tre unit\u00e0 varate, a cui si riferiscono i dati tecnici in tabella (anche se la \"Kapitan Nikolayev\" ha un dislocamento superiore di circa 500 tonnellate, ed \u00e8 pi\u00f9 lunga di un paio di metri).\nLa seconda riguarda la prima unit\u00e0 varata, la \"Kapitan Sorokin\", che ha subito estese modifiche. In particolare, a questa nave \u00e8 stata aggiunta una protezione supplementare intorno allo scafo, in modo da migliorare sia le capacit\u00e0 rompighiaccio, sia la resistenza dello scafo. Questo ha provocato un aumento del dislocamento (17.000 tonnellate) e delle dimensioni (138 metri di lunghezza e 30,5 di larghezza).\nUtilizzo.\nLe classe Kapitan Sorokin sono state costruite nei cantieri navali di Helsinki, in Finlandia. Vengono utilizzate principalmente in acque costiere.\nCollegamenti esterni.\nLe navi in servizio in Russia"}
{"id": "963877", "revid": "919135", "url": "https://it.wikipedia.org/wiki?curid=963877", "title": "Regola della funzione reciproca", "text": "In analisi matematica, la regola della funzione reciproca \u00e8 una regola di derivazione che permette di calcolare la derivata del reciproco di una funzione derivabile.\nDefinizione.\nLa derivata del reciproco di una funzione \u00e8 un rapporto avente come numeratore l'opposto della derivata della funzione e come denominatore il quadrato della funzione.\ndove formula_2 eformula_3 sono notazioni che indicano il medesimo significato di derivata.\n\u00c8 necessario che, nel punto in cui si calcola la derivata, la funzione non sia nulla.\nDimostrazione tramite il rapporto incrementale.\nScrivendo il rapporto incrementale della funzione formula_4 otteniamo:"}
{"id": "963898", "revid": "1776051", "url": "https://it.wikipedia.org/wiki?curid=963898", "title": "Super Hits (Quiet Riot)", "text": "Super Hits \u00e8 un album raccolta del gruppo statunitense Quiet Riot pubblicato il 4 maggio 1999 per l'Etichetta discografica Epic Records/Legacy Records."}
{"id": "963899", "revid": "1543377", "url": "https://it.wikipedia.org/wiki?curid=963899", "title": "Banda Aceh", "text": "Banda Aceh \u00e8 una citt\u00e0 dell'Indonesia, capoluogo e centro pi\u00f9 popoloso della provincia autonoma di Aceh, nel nord-ovest dell'isola di Sumatra.\nIl nome \"Banda\" deriva dal persiano \"bandar\" (\u0628\u0646\u062f\u0631) che significa \"porto\".\nGeografia fisica.\nAceh \u00e8 il nome del fiume sulla foce del quale sorge la citt\u00e0 e che d\u00e0 il nome all'intera provincia.\n\u00c8 la citt\u00e0 pi\u00f9 occidentale dell'Indonesia e la prima nel Paese ad aver accolto la religione islamica che, oltretutto, vi si \u00e8 fortemente radicata ed oggi \u00e8 la religione largamente maggioritaria (pi\u00f9 del 95% della popolazione \u00e8 musulmana).\nStoria.\nTsunami.\nIl 26 dicembre 2004 la citt\u00e0 \u00e8 stata devastata prima dal terremoto e poi dal terribile tsunami che ha investito una porzione grandissima delle coste dell'Oceano Indiano e in particolare proprio questa zona dell'isola di Sumatra, la terraferma pi\u00f9 vicina all'epicentro.\nIl terremoto fu di magnitudo 9,3 della scala Richter; a causa della sua azione combinata a quella dello tsunami, andarono totalmente distrutti il 60% degli edifici, mentre in tutta la provincia di Aceh furono pi\u00f9 di 165.000 le persone rimaste uccise o disperse. La ricostruzione \u00e8 in corso e durer\u00e0 ancora molti anni.\nAmministrazione.\nBanda Aceh \u00e8 una citt\u00e0 con lo status di reggenza. \u00c8 suddivisa in 9 \"kecamatan\":"}
{"id": "963954", "revid": "9316", "url": "https://it.wikipedia.org/wiki?curid=963954", "title": "Carcassona", "text": ""}
{"id": "963967", "revid": "648716", "url": "https://it.wikipedia.org/wiki?curid=963967", "title": "Classe Mudyug", "text": "I rompighiaccio russi classe Mudyug sono navi di piccole dimensioni progettate per operare in acque costiere. Ne sono stati costruiti tre, entrati in servizio nel biennio 1982-1983.\nTecnica.\nI classe Mudyug sono in grado di rompere, in maniera continuativa, ghiaccio spesso mezzo metro.\nLa prima unit\u00e0 costruita, la \"Mudyug\", ha subito estese modifiche. Infatti, questo rompighiaccio \u00e8 stato modificato con l'applicazione di una protezione aggiuntiva intorno allo scafo, in modo da migliorare la protezione dello stesso e le capacit\u00e0 rompighiaccio (passata da mezzo metro ad un metro). La modifica ha comportato aumenti sia nel dislocamento (7.775 tonnellate), sia nelle dimensioni (111,36 metri di lunghezza e 22,2 di larghezza).\nUtilizzo.\nI rompighiaccio classe Mudyug sono stati progettati per operare in mari chiusi e poco profondi. Le unit\u00e0 costruite sono state tre, tutte nei cantieri di Helsinki, in Finlandia.\nCollegamenti esterni.\nLe navi in servizio in Russia"}
{"id": "964019", "revid": "1865216", "url": "https://it.wikipedia.org/wiki?curid=964019", "title": "Hoegaarden (birra)", "text": "Hoegaarden \u00e8 un birrificio fondato da Pierre Celis nella citt\u00e0 di Hoegaarden, nelle Fiandre, nel 1966. Nel 1985 un incendio distrugge la birreria, nel 1990 la birreria venne comprata dalla InBev, che aveva sede nella vicina Lovanio. Pierre Celis si spost\u00f2 quindi negli Stati Uniti, dove fond\u00f2 la birreria Celis ad Austin, in Texas.\nLa birra.\nLa birra Hoegaarden \u00e8 considerata la regina delle birre bianche (blanche/wit), termine che, mai come in questa birra, sembra calzare bene: si tratta infatti di una birra estremamente chiara.\nUn altro elemento inconfondibile \u00e8 la schiuma: bianca, spumosa, persistente e profumata di scorze d'arancia. Il gusto \u00e8 quello fresco e acidulo del frumento non maltato belga, con un leggero fondo di miele e lievito. Il retrogusto lieve ma persistente \u00e8 chiaramente di succo di limone."}
{"id": "964075", "revid": "767487", "url": "https://it.wikipedia.org/wiki?curid=964075", "title": "Mastodonsaurus", "text": "Il mastodontosauro (gen. Mastodonsaurus) era un gigantesco anfibio con una lunghezza di 4 m vissuto nel Triassico superiore in Europa, circa 225 milioni di anni fa.\nUn anfibio gigantesco.\nQuesto anfibio enorme aveva il corpo e la coda corti, e il cranio piatto. Apparteneva al gruppo estinto dei temnospondili e rappresentava uno dei pi\u00f9 grandi anfibi mai vissuti. Il solo cranio misurava pi\u00f9 di un metro di lunghezza; era dotato di grandi fauci munite di denti aguzzi, con i quali catturava i pesci di cui si nutriva. Le zampe erano piuttosto corte e non erano molto adatte a reggere il peso dell'enorme corpo sulla terraferma, per cui si deduce che il mastodontosauro passasse gran parte della sua vita in acqua o tutt'al pi\u00f9 adagiato sulle rive di fiumi e laghi.\nOriginariamente si pensava che questo predone possedesse un corpo eccezionalmente corto e massiccio, ma nuovi studi hanno evidenziato che il suo corpo era meno compatto e la coda doveva essere pi\u00f9 lunga, il che dava all'animale un aspetto pi\u00f9 \u201cda coccodrillo\u201d. Due zanne triangolari, inoltre, erano posizionate quasi sulla punta della mandibola. Quando la bocca era chiusa, queste zanne erano inserite in apposite aperture attraverso il palato.\nI fossili principali di questo enorme anfibio sono stati rinvenuti nelle rocce del Keuper in Germania, e alcuni fossili di temnospondili pi\u00f9 piccoli portano chiaramente i segni di predazione di questo gigante. La specie pi\u00f9 conosciuta \u00e8 \"Mastodonsaurus giganteus\"."}
{"id": "964093", "revid": "2128848", "url": "https://it.wikipedia.org/wiki?curid=964093", "title": "Disturbo antisociale di personalit\u00e0", "text": "Il disturbo antisociale di personalit\u00e0 \u00e8 un disturbo di personalit\u00e0 caratterizzato dal disprezzo patologico del soggetto per le regole e le leggi della societ\u00e0 e del mondo circostante, da comportamento impulsivo, dall'incapacit\u00e0 di assumersi responsabilit\u00e0 e dall'indifferenza nei confronti dei sentimenti altrui. Il dato psicodinamico fondamentale \u00e8 l'assenza del senso di colpa o del rimorso, associata alla mancanza di rispetto per la societ\u00e0 nel suo complesso e per i singoli individui.\nViene collocato dal Manuale Statistico Diagnostico dei Disturbi Mentali all'interno dei disturbi di personalit\u00e0 del cluster B, che comprende oltre al disturbo antisociale di personalit\u00e0 anche il disturbo borderline di personalit\u00e0, il disturbo istrionico di personalit\u00e0 e il disturbo narcisistico di personalit\u00e0.\nColloquialmente si usa il termine sociopatico per definire chi non si adatta ai costumi e ai comportamenti della propria comunit\u00e0 con significato affine ad \"asociale\"; alcuni atteggiamenti, qualora caratterizzati in modo patologico, possono rientrare tra quei disturbi dissociali raggruppati nell'ICD-10. Il termine \"sociopatia\" ha assunto nel parlato un significato distante dal disturbo patologico.\nCriteri diagnostici secondo il DSM-IV-TR.\nDiagnosi differenziale con: disturbo narcisistico di personalit\u00e0, disturbo borderline di personalit\u00e0 e disturbo schizoide di personalit\u00e0; in essi manca la componente di mancanza di rimorso. Talvolta nel disturbo bipolare in fase di mania possono comparire tratti antisociali, e il paziente perde completamente o parzialmente il senso morale orientato solo dal proprio edonismo.\nEpidemiologia.\nIl disturbo si manifesta prevalentemente nei maschi, con rapporto 3:1 rispetto alle femmine. La prevalenza \u00e8 pari al 3% negli uomini e all'1% nelle donne nella popolazione generale, e aumenta al 3-30% in ambiente clinico. In alcuni casi, specie se unito al disturbo narcisistico o al disturbo borderline di personalit\u00e0, pu\u00f2 condurre a tenere comportamenti criminali. I sentimenti che gli antisociali provano pi\u00f9 spesso sono: frustrazione, umiliazione, ira, noia e in alcuni casi anche umore depresso. Questi soggetti sono persone impulsive ed incapaci di pianificare: possono anche abbandonare il lavoro senza motivo e farsi mantenere da qualcuno o andare a vivere per strada. Non riuscendo a tollerare la frustrazione, possono anche arrivare all'uso della violenza, alzando le mani, uccidendo, ma anche suicidandosi.\nTipologia.\nGeneralmente coloro che sono affetti dal disturbo antisociale vengono distinti in quattro categorie:\nEziologia.\nStudi sull'adozione hanno dimostrato che figli di genitori adottivi con disturbo antisociale hanno un alto rischio di sviluppare tale patologia. Il disturbo di condotta (prima dei dieci anni di vita) e il disturbo da deficit di attenzione e iperattivit\u00e0 (ADHD) aumentano il rischio che l'individuo sviluppi il disturbo antisociale. Studi che includono l'influsso ambientale hanno rilevato che gli individui con tale patologia provengono da famiglie con genitori abusanti o violenti.\nTerapia.\nSe sottoposto a psicoterapia e terapia psichiatrica con uso di antipsicotici (tuttavia meno efficaci che per altri disturbi di personalit\u00e0), il sociopatico, sempre che segua il terapeuta e sia disponibile al cambiamento e a controllare i suoi istinti, pu\u00f2 essere in molti casi reintegrato alla vita normale, pur permanendo il suo carattere antisociale di fondo. A causa della forte egosintonicit\u00e0 (il paziente avverte i suoi comportamenti come normale parte di s\u00e9 e non pensa siano da cambiare), \u00e8 uno dei disturbi pi\u00f9 difficili da curare e spesso il paziente \u00e8 costretto dalla famiglia o dalla societ\u00e0 a sottoporsi a cure, dopo aver compiuto a volte reati o azioni disdicevoli.\nCultura di massa.\nSpesso il ruolo del sociopatico nelle opere di fantasia \u00e8 quello del criminale, dell'antagonista o del serial killer, ad esempio Dexter Morgan della serie \"Dexter\". Nella serie TV \"I Soprano\", ad esempio, uno dei temi trattati \u00e8 la psicoterapia ed i suoi effetti su soggetti quali il protagonista, il boss mafioso Tony Soprano, definito dai colleghi della dottoressa Melfi, la psichiatra che lo ha in cura, come un irrecuperabile sociopatico, anche se tiene alla famiglia e ama gli animali domestici.\nAnche alcuni protagonisti e personaggi positivi sono stati tuttavia caratterizzati come sociopatici, come ad esempio Sherlock Holmes nella serie \"Sherlock\", che si autodefinisce un \"sociopatico iperattivo\", ma che usa le sue doti di freddezza emotiva e manipolazione per risolvere crimini, ma anche per aiutare i suoi pochi amici, come il dottor John Watson, l'unica persona con cui ha stabilito un legame affettivo stretto; Sherlock mostra infatti le caratteristiche di un \"sociopatico alienato disempatico\", come precedentemente descritte (ha rapporti di amicizia con pochissime persone, ma scarsa empatia, bassa socializzazione e misantropia verso la maggioranza), mentre il suo nemico principale, Jim Moriarty, \u00e8 il tipico \"sociopatico aggressivo\"."}
{"id": "964096", "revid": "648716", "url": "https://it.wikipedia.org/wiki?curid=964096", "title": "Classe Kapitan Yevdokimov", "text": "Le unit\u00e0 appartenenti alla classe Kapitan Yevdokimov sono rompighiaccio fluviali di piccole dimensioni in servizio in Russia.\nSono stati costruiti in Finlandia tra il 1983 ed il 1986.\nUtilizzo.\nI classe Kapitan Yevdokimov sono piccole unit\u00e0 progettate per operare sui fiumi artici ghiacciati, in modo da renderli navigabili.\nLa classe comprende nove unit\u00e0, costruite in Finlandia nei cantieri di Helsinki.\nCollegamenti esterni.\nLe navi in servizio in Russia"}
{"id": "964102", "revid": "1935652", "url": "https://it.wikipedia.org/wiki?curid=964102", "title": "Theodore McCarrick", "text": "Biografia.\nIl 31 maggio 1958 \u00e8 ordinato presbitero dal cardinale Francis Joseph Spellman.\nMinistero episcopale e cardinalato.\nIl 24 maggio 1977 papa Paolo VI lo nomina vescovo ausiliare di New York e vescovo titolare di Rusubisir; il 29 giugno successivo riceve l'ordinazione episcopale dal cardinale Terence James Cooke, coconsacranti l'arcivescovo John Joseph Maguire e il vescovo Patrick Vincent Ahern.\nIl 19 novembre 1981 papa Giovanni Paolo II lo nomina primo vescovo di Metuchen; il 31 gennaio 1982 prende possesso della neo-eretta diocesi.\nIl 30 maggio 1986 \u00e8 nominato arcivescovo metropolita di Newark; succede al dimissionario Peter Leo Gerety. Il 25 luglio seguente prende possesso dell'arcidiocesi.\nIl 17 ottobre 1998 viene affidata all'arcidiocesi di Newark la cura pastorale della missione sui iuris di Turks e Caicos e ne diventa pertanto superiore ecclesiastico.\nIl 21 novembre 2000 viene trasferito all'arcidiocesi di Washington, dove succede al cardinale James Aloysius Hickey, dimessosi per raggiunti limiti di et\u00e0. Il 3 gennaio 2001 prende possesso dell'arcidiocesi.\nNel concistoro del 21 febbraio 2001 papa Giovanni Paolo II lo crea cardinale presbitero dei Santi Nereo e Achilleo; il 28 giugno seguente prende possesso del titolo. Il 29 giugno riceve il pallio dal papa in piazza San Pietro.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI.\nIl 16 maggio 2006 papa Benedetto XVI accoglie la sua rinuncia, presentata per raggiunti limiti d'et\u00e0; gli succede Donald William Wuerl, fino ad allora vescovo di Pittsburgh.\nIl 7 luglio 2010 compie 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decadono tutti gli incarichi ricoperti nella Curia romana e con essi il diritto di entrare in conclave.\nAccuse di abusi sessuali, dimissioni dal collegio cardinalizio e dallo stato clericale.\n\u00c8 accusato di aver compiuto per lungo tempo abusi omosessuali sia su adulti sia su minori. Un'inchiesta del \"New York Times\" mette in luce come molti funzionari della Chiesa sapessero da decenni che il cardinale era stato accusato da svariate persone di molestie sessuali. In particolare tra il 1994 e il 2008, i vescovi statunitensi avevano ricevuto numerosi rapporti sulle trasgressioni del cardinale con giovani studenti del seminario.\nIl 27 luglio 2018 McCarrick presenta la rinuncia da membro del Collegio cardinalizio a papa Francesco, il quale \"ne ha accettato le dimissioni da Cardinale ed ha disposto la sua sospensione dall'esercizio di qualsiasi ministero pubblico, insieme all'obbligo di restare in una casa che gli verr\u00e0 indicata, per una vita di preghiera e di penitenza, fino a quando le accuse che gli vengono rivolte siano chiarite dal regolare processo canonico\".\nMcCarrick diventa cos\u00ec il primo cardinale a essersi dimesso durante il pontificato di papa Francesco; prima di lui, infatti, nel 2015, il cardinale scozzese Keith Michael Patrick O'Brien aveva rinunciato soltanto alle prerogative del cardinalato, mantenendo tuttavia il titolo cardinalizio. L'ultimo precedente in et\u00e0 contemporanea era stato quello del francese Louis Billot dimessosi nel 1927 per dissidi con papa Pio XI..\nIl 16 febbraio 2019 viene comunicata la sua dimissione dallo stato clericale ratificata il giorno 13 dello stesso mese da parte della sessione ordinaria (Feria IV) della Congregazione per la dottrina della fede. Il Santo Padre riconosce la natura definitiva, a norma di legge, di questa decisione, rendendola quindi \"res iudicata\", cio\u00e8 non pi\u00f9 soggetta ad alcun ricorso..\nUn'inchiesta del Washington Post pubblicata il 26 dicembre 2019 rivela che il cardinale McCarrick avrebbe versato durante 17 anni, a partire dal 2001 \u2015 quando \u00e8 stato nominato alla testa della diocesi della capitale statunitense \u2015 pi\u00f9 di dollari (pi\u00f9 di mezzo milione di euro) a vescovi, cardinali e papi: Leonardo Sandri, Joseph Augustine Di Noia, Angelo Sodano, Tarcisio Bertone, Pietro Parolin, Giovanni Paolo II e Benedetto XVI figurano tra coloro che sarebbero stati cos\u00ec messi a tacere dietro pagamento. L'articolo di Repubblica citato in nota, in effetti, non dimostra, e lo ammette, che i soldi versati furono per \"coprire\" gli abusi sessuali. Quei versamenti, avvenuti in diversi anni, erano effettuati a persone di Chiesa.\nIl vescovo Giuseppe Sciacca, segretario del Supremo tribunale della Segnatura apostolica, nel saggio che apre il quaderno n. 2/2019 di \"Jus - On Line\", la rivista di scienze giuridiche della facolt\u00e0 di giurisprudenza dell'Universit\u00e0 Cattolica del Sacro Cuore di Milano, ha sollevato gravi obiezioni contro l'avvenuta dimissione dallo stato clericale dell'ex cardinale McCarrick, non per le ragioni che hanno portato a tale dimissione \u2013 che restano gravissime, poich\u00e9 si tratta di abusi sessuali compiuti nell'arco di decenni \u2013 ma per la dubbia legittimit\u00e0, canonica ed ecclesiologica, della riduzione di un vescovo allo stato laicale, che \"\u00e8 intrinsecamente problematica, poich\u00e9, se non rettamente intesa (come sovente avviene), confligge con la dottrina e la verit\u00e0 dell'indelebile carattere impresso dal sacramento dell'ordine\".\nIl 10 novembre 2020 \u00e8 pubblicato il rapporto sui lavori della Segreteria di Stato, durati due anni, sulla documentazione in possesso della Santa Sede concernente l'ex-porporato statunitense, che l'arcivescovo Vigan\u00f2 commenta in una lettera.\nIl 29 luglio 2021 \u00e8 incriminato per aver abusato sessualmente di un ragazzo di 16 anni. Dovr\u00e0 rispondere delle imputazioni di molestie, aggressione e violenza davanti alla corte del Dedham District, Contea di Norfolk, Massachusetts. Si tratta del primo cardinale degli Stati Uniti che deve affrontare accuse penali in un tribunale civile: nel caso del cardinale Bernard Francis Law, papa Giovanni Paolo II garant\u00ec l'immunit\u00e0 al prelato richiamandolo a Roma in Vaticano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "964147", "revid": "15756", "url": "https://it.wikipedia.org/wiki?curid=964147", "title": "Geico", "text": "Geico (dal 2011 Geico Taikisha) \u00e8 una multinazionale italiana a capitale italo-giapponese e con sede a Cinisello Balsamo, in provincia di Milano, specializzata nella produzione e la fornitura alle case automobilistiche di impianti automatizzati completi per la verniciatura delle scocche. Si \u00e8 sviluppata in campo internazionale e ha realizzato alcuni tra i pi\u00f9 importanti impianti del mondo per la verniciatura come in Brasile per FCA e Mercedes, gli impianti in Cina per QOROS e JMC-Ford e l\u2019impianto di Mercedes in India.\nStoria.\nGli inizi.\nLa societ\u00e0 \u00e8 fondata nel 1963 con il nome di \"Neri e Mandelli spa\", dai cognomi dei due soci, Giuseppe (\"Pippo\") Neri e Giancarlo Mandelli. Nel 1965 \u00e8 acquisita per il 70% dal gruppo Drysys Carrier cambiando il nome in \"Drysys Equipment Italiana Spa\". Nei primi anni settanta, in seguito a una pesante crisi finanziaria del gruppo Drysys, il controllo passa alla societ\u00e0 inglese Haden, quotata in Borsa. A causa della crisi dell'industria automobilistica e alle differenze culturali a livello di gestione, gli inglesi chiudono alcuni stabilimenti tra cui la Drysys Equipment Italiana. Per evitare questa decisione, nel 1976 la famiglia Neri riacquista il 51% della societ\u00e0 con un'operazione di management buyout, cambiandone la denominazione sociale nell'attuale \"Geico spa\".\nL'azienda, guidata da Pippo Neri, \u00e8 piccola ma decide di crescere all'estero (Nigeria, Russia, Serbia), entrando anche con quote di minoranza in aziende locali che producono impianti di verniciatura con tecnologie Geico. Nel febbraio 1994 Pippo Neri scompare, l'azienda incontra qualche problema finanziario, nel 1997 entra a far parte del Gruppo Comau, azienda del gruppo Fiat specializzata nell'automazione industriale. Da questa si separa nel luglio 2005, quando, Ali Reza Arabnia, iraniano e genero del fondatore Pippo Neri (ne ha sposato nel 1980 la figlia Laura), rileva Geico dal Gruppo Fiat per farla tornare a essere una societ\u00e0 autonoma e indipendente a livello azionario.\nNel luglio 2006 l'azienda diventa proprietaria dei brevetti e del nome di \"Haden Drysys\".\nGeico Taikisha.\nNel 2011 firma l'alleanza con il colosso giapponese Taikisha, entrato con il 51% delle quote, formando un gruppo ai vertici del mercato mondiale, con un turnover di 1,5 miliardi di dollari, 5.000 dipendenti e 52 sedi in 28 Paesi in tutto il mondo. Geico ha la leadership per il mercato globale con l'esclusione di Giappone e Corea del Sud. Tra i clienti vi sono le maggiori case automobilistiche internazionali, tra cui Tesla, Audi, BMW, Chery, Faw, FCA, Ford, GM, Honda, Hyundai, Mazda, Mercedes, Mitsubishi, Nissan, PSA, Qoros, Renault, Volkswagen.\nNel 2013, in concomitanza con i cinquant'anni dell'azienda, viene inaugurata la nuova sede a Cinisello Balsamo e il nuovo R&amp;D Pardis Innovation Centre per il quale l'azienda ha ottenuto diversi riconoscimenti sia a livello nazionale sia internazionale. L'innovazione tecnologica abbinata all'innovazione culturale: nello stesso periodo viene anche inaugurato il \"Giardino dei Pensieri di Laura\", un luogo dove i dipendenti possono migliorare il loro benessere psico-fisico. L'azienda d\u00e0 anche vita alla Fondazione Pardis per creare opportunit\u00e0 di inserimento lavorativo ai neolaureati.\nNel 2018 l'azienda realizza un impianto autosufficiente dal punto di vista energetico, riducendo del 70% i consumi dei propri impianti passando da 900 a 270 kWh per scocca. Il restante 30% \u00e8 alimentato da energie rinnovabili. Il nuovo progetto, chiamato \"Smart Paintshop\", \u00e8 di realizzare impianti di verniciatura in tempi record, da meno di 10 mesi a un massimo di 15.\nRisultati economici.\nNel 2017 i ricavi consolidati (chiuso al 31 marzo 2018) raggiungono i 2,105 miliardi di dollari con un aumento del 15,7% rispetto all'anno precedente. Ebitda di 125 milioni di dollari (+40%)."}
{"id": "964177", "revid": "1818647", "url": "https://it.wikipedia.org/wiki?curid=964177", "title": "Joachim Meisner", "text": "Biografia.\nJoachim Meisner nacque a Breslavia il 25 dicembre 1933 ed era figlio di Walter Meisner e di sua moglie Hedwig. All'epoca la citt\u00e0 era in territorio tedesco. Venne battezzato nella locale chiesa locale St. Hedwig. Crebbe con i tre fratelli in un ambiente dalla forte tradizione cattolica. Suo padre fu ucciso nel 1945 nella seconda guerra mondiale. Nello stesso anno, al termine del conflitto, la Slesia divenne parte della Repubblica Popolare di Polonia e la famiglia Meisner fu costretta a trasferirsi a K\u00f6rner, in Turingia.\nFormazione e ministero sacerdotale.\nDopo un breve apprendistato come bancario, nel 1951 entr\u00f2 nel seminario per vocazioni adulte \"Norbertinum\" di Magdeburgo dove comp\u00ec gli studi iniziali per il sacerdozio. Dal 1959 al 1962 studi\u00f2 filosofia e teologia a Erfurt e l'8 aprile 1962 fu ordinato diacono nella chiesa di Santa Maria a Neuzelle. Il 22 dicembre 1962 fu ordinato presbitero dal vescovo ausiliare di Fulda Josef Freusberg. In seguito fu vicario parrocchiale nella chiesa di Sant'Egidio a Heilbad Heiligenstadt e in quella della Santa Croce a Erfurt e direttore della Caritas diocesana.\nNel 1969 consegu\u00ec il dottorato in teologia presso la Pontificia Universit\u00e0 Gregoriana a Roma.\nMinistero episcopale e cardinalato.\nVescovo ausiliare di Erfurt-Meiningen.\nIl 17 marzo 1975 papa Paolo VI lo nomin\u00f2 vescovo ausiliare dell'amministrazione apostolica di Erfurt-Meiningen e titolare di Vina. Ricevette l'ordinazione episcopale il 17 maggio successivo dall'amministratore apostolico di Erfurt-Meiningen Hugo Aufderbeck, coconsacranti l'amministratore apostolico di Magdeburgo Hans-Georg (Johannes) Braun e il vescovo ausiliare di Erfurt-Meiningen Georg Weinhold. Come motto scelse le parole \"Spes nostra firma\" (La nostra speranza per voi \u00e8 certa), una frase tratta dalla seconda lettera ai Corinzi.\nL'amministrazione comprendeva anche l'enclave cattolica di Eichsfeld, una citt\u00e0 situata in terra protestante. Nonostante la Repubblica democratica tedesca fosse ufficialmente uno Stato ateo, Meisner in un'intervista afferm\u00f2 di aver trovato una comunit\u00e0 cattolica viva come nella sua terra d'origine della Slesia.\nVescovo di Berlino.\nIl 22 aprile 1980 papa Giovanni Paolo II, che lo conosceva personalmente da anni, lo nomin\u00f2 vescovo di Berlino. Prese possesso della sede il 17 maggio. La diocesi era territorialmente molto particolare in quanto molto estesa e comprendente sia la parte est che quella ovest della citt\u00e0 oltre a numerosi piccoli villaggi di campagna. Meisner prese la residenza a Berlino Est, ma si spostava anche a Berlino Ovest per ragioni pastorali. Nel 1984 consacr\u00f2 la nuova chiesa Regina Martyrum.\nDal 1982 al 1989 presiedette la Conferenza dei vescovi di Berlino. In questo ruolo nel 1987 organizz\u00f2 il primo e unico incontro dei cattolici della Repubblica democratica tedesca. Nel paese i cattolici erano 800.000 e pi\u00f9 di 100.000 vi presero parte. Nel discorso finale tenutosi alla presenza anche di rappresentanti del governo, in allusione alla stella sovietica afferm\u00f2 che \"i cristiani vogliono seguire nel nostro paese una stella... quella di Betlemme\".\nNel concistoro del 2 febbraio 1983 venne innalzato alla dignit\u00e0 cardinalizia e nominato cardinale presbitero di Santa Pudenziana. Partecip\u00f2 al conclave del 2005 e a quello del 2013. Alla messa per l'inizio del ministero petrino di papa Francesco fu uno dei sei cardinali che fecero l'atto pubblico di obbedienza per conto del Collegio cardinalizio.\nArcivescovo di Colonia.\nDopo le dimissioni e la morte del cardinale Joseph H\u00f6ffner avvenute nel 1987, l'ufficio di arcivescovo di Colonia divenne vacante. Tradizionalmente, il capitolo della cattedrale ha il diritto di eleggere l'arcivescovo. Secondo il concordato con la Prussia del 1929 quando una sede si rende vacante, il capitolo dei canonici, gli arcivescovi e i vescovi locali presentano alla Santa Sede liste di candidati ritenuti idonei; a partire da queste liste, la Santa Sede sceglie tre nomi da presentare al capitolo dei canonici della sede vacante. Questo, con votazione libera e segreta, elegge uno dei tre nomi quale nuovo arcivescovo o vescovo; la Santa Sede proceder\u00e0 infine alla nomina canonica dell'eletto, previa consultazione col Governo affinch\u00e9 non vi siano preclusioni di carattere politico. Naturalmente, il papa non \u00e8 vincolato dalle proposte presentate.\nIl capitolo della cattedrale tuttavia non riusc\u00ec ad accordarsi e nessun candidato ottenne la maggioranza assoluta. Il prevosto Bernard Henrichs inform\u00f2 la Santa Sede tramite il nunzio apostolico della mancato elezione. La Santa Sede decise quindi di utilizzare il principio della devolution in base al quale una decisione pu\u00f2 essere presa al livello immediatamente superiore quando il livello pi\u00f9 basso non arriva ad alcuna decisione.\nQuesta posizione della Santa Sede incontr\u00f2 per\u00f2 l'opposizione delle altre parti del Concordato, gli stati della Renania Settentrionale-Vestfalia e della Renania-Palatinato. I presidenti Johannes Rau e Bernhard Vogel erano infatti del parere che il Concordato prussiano prescrivesse necessariamente una scelta e che il trattato internazionale ha la precedenza sul diritto canonico proprio della Chiesa universale. A questo punto il Vaticano decise di concedere al capitolo una seconda votazione. Il pontefice chiese per\u00f2 che fosse sufficiente la maggioranza relativa, secondo le norme generali della Chiesa. Con sei voti a favore e dieci astensioni Meisner venne eletto e quindi nominato dal papa nuovo arcivescovo di Colonia il 20 dicembre 1988. Il 12 febbraio dell'anno successivo prese possesso della sede.\nTeologi provenienti da tutta la Germania protestarono contro quella che ritenevano una prevaricazione del papa ed elaborarono la \"dichiarazione di Colonia contro la privazione dei diritti civili di una cattolicit\u00e0 aperta\". Fu anche criticato negli ambienti cattolici della citt\u00e0 il fatto che Meisner non rientrasse nel clima progressista del cosiddetto \"Cattolicesimo renano\" e fosse troppo straniero per la mentalit\u00e0 della Chiesa locale.\nFu una figura di riferimento anche dopo il crollo del muro di Berlino. Partecip\u00f2 a diversi sinodi dei vescovi ed ebbe un ruolo di primo piano soprattutto nella seconda assemblea speciale per l'Europa, nel 1999, dove ricopr\u00ec l'incarico di presidente delegato.\nNel 2005 rappresent\u00f2 il pontefice in occasione del cinquantesimo anniversario della fondazione della diocesi di Helsinki. Nell'agosto dello stesso anno ospit\u00f2 papa Benedetto XVI in visita per la XX Giornata mondiale della giovent\u00f9.\nNel novembre del 2008, in vista del 75\u00b0 genetliaco, come stabilito dal Codice di diritto canonico present\u00f2 a papa Benedetto XVI le dimissioni per limiti d'et\u00e0. Il pontefice le respinse e chiese a Meisner di rimanere in carica fino all'ottantesimo compleanno.\nIl 18 settembre 2012 papa Benedetto XVI lo nomin\u00f2 padre sinodale della XIII assemblea generale ordinaria del Sinodo dei vescovi. Il 25 dicembre 2013 comp\u00ec 80 anni ed usc\u00ec dal novero dei cardinali elettori.\nIl 28 febbraio 2014 papa Francesco accett\u00f2 la sua rinuncia all'incarico per raggiunti limiti d'et\u00e0. Si conged\u00f2 dall'arcidiocesi il 9 marzo 2014 con una messa solenne che vide la partecipazione di numerose personalit\u00e0 della vita ecclesiastica e politica. Tra questi, tra gli altri, vi erano cardinali Reinhard Marx e Stanis\u0142aw Dziwisz e il nunzio apostolico Nikola Eterovi\u0107. La Chiesa evangelica tedesca era rappresentata dal presidente del consiglio Nikolaus Schneider. Era presente anche il presidente statale Hannelore Kraft. Il cardinale si trasfer\u00ec in un appartamento del centro cittadino e continu\u00f2 a lavorare nella pastorale del clero anziano.\nDurante la sede vacante l'arcidiocesi venne guidata dall'amministratore diocesano Stefan He\u00dfe. L'11 luglio 2014 venne nominato nuovo arcivescovo il cardinale Rainer Maria Woelki che prese possesso della diocesi il 20 settembre.\nNel 2013 promosse l'istituzione della Fondazione cardinale Meisner per l'Europa orientale e meridionale con lo scopo di sostenere la formazione dei sacerdoti in Europa orientale e meridionale.\nIn seno alla Conferenza episcopale tedesca, fino al suo pensionamento fece parte del consiglio permanente, della commissione liturgica e di quella della Chiesa internazionale.\nPartecip\u00f2 alla II assemblea generale straordinaria del Sinodo dei vescovi che ebbe luogo nella Citt\u00e0 del Vaticano dal 24 novembre all'8 dicembre 1985 sul tema \"XX anniversario della conclusione del Concilio Vaticano II\", all'VIII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 28 ottobre 1990 sul tema \"La formazione dei sacerdoti nelle circostanze attuali\", alla I assemblea speciale del Sinodo dei vescovi per l'Europa che ebbe luogo nella Citt\u00e0 del Vaticano dal 28 novembre al 14 dicembre 1991 sul tema \"Siamo testimoni di Cristo che ci ha liberato\", alla IX assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 29 ottobre 1994 sul tema \"La vita consacrata e la sua missione nella Chiesa e nel mondo\", alla II assemblea speciale del Sinodo dei vescovi per l'Europa che ebbe luogo nella Citt\u00e0 del Vaticano dal 1\u00b0 al 23 ottobre 1999 sul tema \"Ges\u00f9 Cristo, vivente nella sua Chiesa, sorgente di speranza per l'Europa\"- nella quale fu presidente delegato -, alla XII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 5 al 26 ottobre 2008 sul tema \"La Parola di Dio nella vita e nella missione della Chiesa\" e alla XIII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 7 al 28 ottobre 2012 sul tema \"La nuova evangelizzazione per la trasmissione della fede cristiana\".\nFu membro della Congregazione per il culto divino e la disciplina dei sacramenti (1983 - 2013), della Congregazione per i vescovi (1995 - 2013), della Congregazione per il clero (1991 - 2013), della Congregazione per l'educazione cattolica (1983 - 1993), del Pontificio consiglio per i testi legislativi (2002 - 2013), del Pontificio consiglio per il dialogo interreligioso (1990 - 2000), del Pontificio consiglio della cultura (1993 - 1998), della Pontificia commissione \"Justitia et Pax\" (1984 - 1988), del Pontificio consiglio per il dialogo con i non credenti (1983 - 1993), della Prefettura degli affari economici della Santa Sede (1991 - 2013) e del Consiglio di cardinali per lo studio dei problemi organizzativi ed economici della Santa Sede (1992 - 2013).\nFu inviato speciale di papa Giovanni Paolo II e di papa Benedetto XVI in diverse significative celebrazioni in tutta Europa. Nel maggio del 2008 a Treviri beatific\u00f2 la religiosa Maria Rosa Flesch. Fu inviato speciale del papa alla cerimonia di consacrazione della nuova chiesa parrocchiale di Astana, in Kazakistan, che ebbe luogo il 27 giugno 1999, alle solenni celebrazioni nell'850\u00ba anniversario dell'arrivo in Finlandia di Sant'Enrico Vescovo e nel 50\u00ba anniversario dell'erezione della diocesi di Helsinki che ebbero luogo il 27 febbraio 2005; alle celebrazioni del 4\u00ba centenario delle apparizioni della Beata Vergine Maria a \u0160iluva, in Lituania, il 13 e il 14 settembre 2008; alle celebrazioni del XII centenario della morte di San Ludgero, primo vescovo di M\u00fcnster e \"apostolo dei sassoni e dei frisoni\" che ebbero luogo a Werden an der Ruhr il 6 settembre 2009; alla celebrazione dell'VIII centenario della nascita di Sant'Agnese di Boemia che ebbero luogo nella cattedrale di Praga il 12 novembre 2011; alle celebrazioni del 750\u00ba anniversario della posa della prima pietra del duomo di Xanten che ebbero luogo il 13 ottobre 2013 e all'inaugurazione del complesso conventuale del santuario di Maria Radna che ebbe luogo a Timi\u0219oara il 2 agosto 2015.\nMor\u00ec improvvisamente pochi minuti prima delle 7 durante un soggiorno di vacanza nella cittadina di Bad F\u00fcssing il 5 luglio 2017. Si stava preparando a celebrare la messa e venne trovato da un amico sacerdote seduto su una sedia con il breviario sulle ginocchia. Le esequie si tennero il 15 luglio alle ore 10 nel duomo di Colonia e furono presiedute dal cardinale Rainer Maria Woelki. Al termine del rito fu sepolto nella cripta dello stesso edificio.\nOpinioni.\nPosizioni teologiche e politiche di Meisner e critiche a esse.\nPer le sue posizioni teologiche e politiche, Meisner fu spesso criticato da alcuni politici e giornalisti. Il parlamentare Volker Beck e il consigliere comunale di Colonia Claus Ludwig lo definirono \"predicatore di odio\". L'arcidiocesi invi\u00f2 una richiesta di ingiunzione al tribunale regionale di Colonia. Volker Beck fu rinviato a giudizio. Il processo si concluse con un accordo stragiudiziale tra le due parti.\nEcumenismo e dialogo interreligioso.\nNel 2003 la Conferenza episcopale tedesca pubblic\u00f2 le sue \"Linee guida per le celebrazioni multireligiose di cristiani, ebrei e musulmani\". Nel 2006 Meisner emise una direttiva che vietava l'esecuzione di tali celebrazioni nelle scuole cattoliche per il fatto che l'immagine di Dio non trinitaria delle religioni non cristiane non fosse pienamente compresa dai giovani e che quindi le celebrazioni multi religiose non fossero appropriate. Meisner fu molto criticato per questa fatto. In sua difesa si schier\u00f2 il vescovo ausiliare di Amburgo Hans-Jochen Jaschke che dichiar\u00f2 che Meisner non era in contrasto con i dettami della Conferenza episcopale. Il contenuto delle linee guida furono poi revisionate.\nNella disputa sulla costruzione della moschea centrale di Colonia, nel quartiere Ehrenfeld, espresse comprensione per i piani dei musulmani.\nFamiglia e sessualit\u00e0.\nCritic\u00f2 pi\u00f9 volte il linguaggio drammatico di chi rivendicava l'uguaglianza delle unioni civili registrate al matrimonio eterosessuale. Per questo venne ampiamente criticato. In un articolo pubblicato dal \"Frankfurter Allgemeine Zeitung\" il 1\u00ba agosto 2009 si defin\u00ec contrario all'adozione di bambini in coppie omosessuali.\nNel marzo del 2007 riafferm\u00f2 le critiche gi\u00e0 rivolte dall'allora vescovo di Augusta Walter Mixa che definiva la politica familiare del governo federale gestita dal Ministro della famiglia Ursula von der Leyen come \"politica del libretto degli assegni\" e chiese un cambio di mentalit\u00e0. Nel farlo cit\u00f2 le statistiche che affermavano che negli stati occidentali il tasso di natalit\u00e0 era pi\u00f9 basso che negli stati orientali dove ci sono pi\u00f9 posti negli asili nido.\nNell'omelia dell'Epifania del 2005 fece un parallelo tra l'aborto e la Shoah. Paragon\u00f2 infatti l'uccisione di bambini innocenti nel ventre materno all'uccisione degli ebrei. Il Forum dei cattolici tedeschi disse che Meisner non aveva in alcun modo sminuito i crimini dei nazisti contro gli ebrei.\nMeisner dichiar\u00f2 che la CDU per il fatto di essere favorevole all'aborto avrebbe dovuto abbandonare la lettera \"C\" dal suo simbolo di partito, poich\u00e9 aveva abbandonato gli ideali cristiani.\nIl 16 gennaio 2013 venne riferito che a una donna violentata sessualmente era stata negata la prescrizione della \"pillola del giorno dopo\" in due ospedali cattolici. Il cardinale Meisner il 22 gennaio intervenne nella discussione pubblica scusandosi con la vittima ma parlando comunque contro la \"pillola del giorno dopo\" affermando che la Chiesa espone una posizione chiara circa la protezione assoluta della vita. Alla fine di gennaio spieg\u00f3 meglio la sua posizione. Dichiar\u00f2 infatti: \"\u00c8 secondo me accettabile a certe condizioni l'utilizzo di un farmaco il cui principio attivo previene il concepimento e impedisce la fecondazione\".\nCulto e cultura.\nNel settembre del 2007, in occasione del discorso per l'apertura della nuova sede del museo diocesano che la cultura era legata al culto di Dio: \"Non dimentichiamo che c'\u00e8 un rapporto tra cultura e culto. Dove la cultura \u00e8 scollegata al culto essa si solidifica in pratiche di ritualismo e cultura degenerata. Si perde il mezzo\". Questa frase venne considerata da molti vicina al concetto nazista di \"arte degenerata\" causando reazioni critiche di partiti, media e del Comitato centrale dei cattolici tedeschi. L'arcidiocesi di Colonia respinse le critiche. Il \"The Daily News\" e il Consiglio centrale degli ebrei lo defin\u00ec un \"famigerato incendiario spirituale\".\nPoco prima, Meisner aveva suscitato grande scalpore quando critic\u00f2 la nuova vetrata astratta nel transetto del duomo di Colonia commissionata all'artista Gerhard Richter dal capitolo della cattedrale e inaugurata il 25 agosto 2007. Afferm\u00f2 che la vetrata non si adattava alla fede cristiana cattolica e alla cattedrale. Secondo lui era pi\u00f9 adatta a una moschea o a una casa di preghiera.\nOpus Dei.\nJoachim Meisner era considerato un sostenitore dell'Opus Dei. In un'omelia del 19 gennaio 2002, pronunciata nel duomo di Colonia, defin\u00ec Josemar\u00eda Escriv\u00e1 de Balaguer quasi un monumento e aggiunse: \"Io, come i miei predecessori, i cardinali Joseph Frings e Joseph H\u00f6ffner, sono profondamente grato che egli abbia posto un seme qui nella nostra arcidiocesi di Colonia, il lavoro di Escriv\u00e1 ha guadagnato un punto d'appoggio con noi e i suoi compagni oggi sono una parte indispensabile della vita e dell'opera della nostra arcidiocesi e del nostro paese\".\nSecondo notizie della stampa Meisner promosse la posizione dell'Opus Dei anche attraverso la politica del personale al servizio dell'arcidiocesi. Nel tardo autunno del 2006, insieme al suo ex vicario generale Dominik Schwaderlapp, favor\u00ec la sostituzione del portavoce di lunga data dell'arcidiocesi, Manfred Becker-Huberti, con il giornalista Stephan Georg Schmidt che fa parte dell'Opus Dei. Il nuovo addetto stampa divenne allo stesso tempo direttore del giornale diocesano. Meisner fu per questo molto criticato. an dieser Doppelbesetzung mit der Aussage, das Erzbistum erwarte sich davon \u201eSynergieeffekte\u201c f\u00fcr die Presse- und \u00d6ffentlichkeitsarbeit. All'inizio del 2010 a Schmidt fu assegnato un altro incarico e suo successore come capo dell'ufficio stampa fu l'ex vice portavoce Christoph Heckeley che non \u00e8 legato all'Opus Dei.\nControversia sull\"'Amoris laetitia\".\nA met\u00e0 settembre del 2016 il cardinale Meisner con i cardinali Carlo Caffarra, Walter Brandm\u00fcller e Raymond Leo Burke invi\u00f2 a papa Francesco e alla Congregazione per la dottrina della fede una lettera in cui tramite cinque \"dubia\" chiedeva chiarimenti su alcuni passaggi poco chiari della seconda esortazione apostolica \"Amoris laetitia\". Il 14 novembre successivo i cardinali resero pubblica la lettera poich\u00e9 il pontefice non aveva dato alcuna risposta. Alla fine del mese il decano del Tribunale della Rota Romana Pio Vito Pinto accus\u00f2 i quattro cardinali di aver \"suscitato un grave scandalo\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "964189", "revid": "1522738", "url": "https://it.wikipedia.org/wiki?curid=964189", "title": "La bella e la bestia - Un magico Natale", "text": "La bella e la bestia - Un magico Natale (\"Beauty and the Beast - The Enchanted Christmas\") \u00e8 un film d'animazione direct-to-video prodotto dalla Walt Disney Company nel 1997, ed \u00e8 il secondo episodio della trilogia de \"La bella e la bestia\".\nIl film \u00e8 ufficialmente il sequel de \"La bella e la bestia\", in quanto il prologo e l'epilogo si svolgono nel Natale successivo all'infrazione dell'incantesimo, ma per il resto svolge il ruolo di midquel, dato che la parte centrale prende luogo all'interno del film precedente (dopo lo scontro con i lupi).\nIn questo film la Bestia proibisce il Natale (perch\u00e9 la sua trasformazione da Principe in Bestia avvenne proprio in questo giorno) finch\u00e9 Belle, Tockins, Lumi\u00e8re, Mrs. Bric e Chicco lo convincono che il Natale \u00e8 una festa gioiosa. Il film mostra anche, pi\u00f9 dettagliatamente, il momento in cui la fata lancia l'incantesimo sul castello, come gi\u00e0 narrato nel primo film.\nTrama.\nBelle e il Principe Adam, trascorso un anno dal loro matrimonio, danno una festa a Natale invitando il padre di lei, Maurice, e gli abitanti del villaggio al loro castello. I servitori Lumiere e Tockins discutono su chi ha riportato il Natale e la felicit\u00e0 al castello, ma la governante Mrs. Bric insiste per spiegare la vera storia.\nIl film inizia con un lungo flashback raccontato da Mrs. Bric e ambientato l'anno prima, dopo il salvataggio di Belle dai lupi e prima dello scontro con Gaston. \nBelle \u00e8 entusiasta per il Natale, ma i servitori oggetti del castello le rivelano che la Bestia proibisce ogni festeggiamento. Tutti sono tristi per questo, tranne uno: il malvagio compositore di corte, Maestro Forte, trasformato tempo prima in un gigantesco organo a canne, coadiuvato dal suo assistente e ammiratore Fife, trasformato in un flauto.\nForte, oltre a disprezzare il Natale, a differenza degli altri preferisce rimanere un oggetto, poich\u00e9 prima di essere trasformato la sua musica non era gradita, mentre ora \u00e8 magica ed apprezzata ed \u00e8 la sola cosa che aiuta la Bestia a dimenticare la sua vita passata da umano. Fife decide di aiutarlo in cambio di un assolo da suonare e avere successo. Cos\u00ec rovina a Belle e alla Bestia un appuntamento di pattinaggio sul lago ghiacciato del giardino, per non far rompere l'incantesimo, lasciando la Bestia infuriata con il proprio animo.\nBelle tuttavia decide di ricominciare i festeggiamenti e decide di lasciare alla Bestia un regalo natalizio, un libro di racconti scritto da lei, e si decide di riavviare dopo anni i preparativi per la festa. La servit\u00f9 si dirige nella torre pi\u00f9 alta del castello per prendere le decorazioni, e l\u00ec incontrano Angelique, una delle vecchie spasimanti di Lumiere, un tempo decoratrice ora trasformata in un angioletto da decorazione, che, rimasta sempre l\u00ec senza essere messa sull'albero di Natale, si oppone alla reintroduzione della festivit\u00e0 poich\u00e9 l\u2019odio del Natale da parte della Bestia la rende insicura sulla speranza che la festa pu\u00f2 portare. Forte, tramite Fife, scopre le intenzioni di Belle e le rivela alla Bestia che risulta molto contrariata: il principe era stato trasformato dalla fata proprio il giorno di Natale. La Bestia e Belle, in disaccordo tra loro, litigano nella caldaia del castello a proposito delle festivit\u00e0. Nonostante questo Belle lascia alla Bestia il libro che le aveva preparato.\nPoco dopo la ragazza incontra finalmente Forte, che le consiglia, nonostante il divieto di lasciare il castello, di avventurarsi nella parte pi\u00f9 profonda della foresta per tagliare l\u2019albero di Natale perfetto e far felice la Bestia, affermando falsamente che \u00e8 la cosa che ama di pi\u00f9 della festa. Belle si fa cos\u00ec accompagnare da Chicco e il falegname Axe, trasformato in un'ascia: in realt\u00e0 \u00e8 una trappola di Forte per liberarsi definitivamente della ragazza. Lumiere e Tockins mentre cercano Belle nel castello scoprono che la ragazza si \u00e8 addentrata nella foresta nera e la raggiungono nel tentativo di farla subito tornare dalla Bestia che la aspetta per darle il suo regalo di Natale. Forte manda Fife ad assicurarsi che la ragazza non faccia ritorno e dice alla Bestia che Belle lo ha abbandonato. La Bestia, stregata dalla magia ipnotica del compositore e fuori di s\u00e9, distrugge le decorazioni e si precipita alla ricerca della giovane. Intanto nel bosco, Fife cerca di staccare la slitta dal cavallo Philippe ma finisce per spaventare il cavallo e a far cadere sia Belle che Chicco in un fiume ghiacciato, dove rischiano di annegare. La Bestia arriva tempestivamente e la trae in salvo per poi chiudere Belle nelle segrete del castello per aver disobbedito alla sua volont\u00e0. Tuttavia Angelique e gli altri la confortano, capendo che c'\u00e8 una speranza ancora per tutti.\nLa Bestia intanto, ancora sotto l\u2019influenza di Forte, sta per distruggere la rosa incantata. Ma in quel momento, come segno di speranza, un petalo cade sul regalo-libro di Belle, che non era stato mai scartato. La bestia si riprende dall'influenza del compositore e, incuriosito dal libro, comincia a leggerlo: in esso scopre che doni o decorazioni non contano, perch\u00e9 il regalo pi\u00f9 bello \u00e8 proprio la speranza. Commosso dalle parole del libro, la Bestia ha finalmente un cambiamento di cuore e libera Belle, chiedendole perdono: i due cos\u00ec si ricongiungono. Forte si infuria: per uccidere i due innamorati e i servitori, usa la sua musica magica ad altissimo volume per distruggere il castello, rivelando inoltre a Fife che lo ha ingannato da sempre riguardo al suo assolo.\nLa Bestia prova a fermare Forte, ma \u00e8 messo in difficolt\u00e0 dalla sua musica incantata, che sta anche per distruggere il vetro della rosa. Fife dice che la tastiera di Forte \u00e8 il suo punto debole, cos\u00ec la Bestia la strappa dal basamento e la distrugge, Forte si stacca dalla parete e muore. Belle, la Bestia e la servit\u00f9 possono cos\u00ec festeggiare il Natale insieme nel salone. Qui finisce il flashback raccontato da Mrs. Bric, che dice che \u00e8 stata Belle a riportare il Natale al castello.\nLa storia si conclude alla festa natalizia, con il Principe Adam che prende Belle da parte e le d\u00e0 una rosa come regalo di Natale, donando il libro di racconti a Chicco ritornato con sembianze umane, mentre si scopre che Fife ha successo con la musica ed \u00e8 ora il nuovo compositore di corte.\nProduzione.\nDopo il successo de \"La bella e la bestia\", un altro film era inevitabile. Per il film venne deciso una distribuzione \"direct-to-video\" dopo che \"Il ritorno di Jafar\" e altri sequel di film cinematografici avevano avuto successo nel mercato dell'home video. Il film fu il primo prodotto di una filiale dello studio di Vancouver della Walt Disney Television Animation. Lo studio \u00e8 stato chiuso nel 2002 a causa di tagli.\nNelle prime fasi della produzione, il film avrebbe dovuto essere un sequel del film originale. Il film avrebbe avuto fra i personaggi Avenant, qui raffigurato come fratello minore di Gaston, come il cattivo. L'obiettivo di Avenant era quello di vendicare Gaston rovinando la vita di Belle e del principe e minacciando di ucciderli. Anche se il personaggio venne tagliato fuori dalla storia e la trama venne cambiata, questo tratto \u00e8 stato dato a Forte, l'organo a canne, che non voleva che la Bestia tornasse umano. Questa trama fu ispirata dal film del 1946.\nDoppiaggio.\nNel doppiaggio italiano, rispetto al primo film, la defunta Isa Di Marzio \u00e8 stata sostituita da Alina Moradei (doppiatrice ufficiale di Angela Lansbury) per la parte parlata e da Maria Cristina Brancucci per la parte cantata.\nDistribuzione.\nIl film venne distribuito per la prima volta in VHS l'11 novembre 1997. Fu il quarto pi\u00f9 alto incasso per un film d'animazione direct-to-video, superando i 180 milioni di dollari, dietro a \"Aladdin e il re dei ladri\" (186 milioni). Il DVD usc\u00ec invece il 13 ottobre 1998. Entrambe le edizioni vennero presto ritirate dal mercato e il film rimase irreperibile finch\u00e9 la Disney non distribu\u00ec l'edizione speciale in DVD e VHS il 12 novembre 2002, subito dopo che lo studio aveva pubblicato il DVD del film originale.\nIl nuovo DVD conteneva un video musicale della canzone \"As Long As There's Christmas\" del gruppo Play. Erano presenti, inoltre, un gioco intitolato Forte's Challenge, un dietro le quinte di 10 minuti, la Selezione Canzoni Disney, e l'Enchanted Environment, che mostrava il castello della Bestia nelle diverse stagioni. Le due edizioni vennero ritirate dal mercato nello stesso momento a gennaio 2003. L'edizione speciale in DVD \u00e8 stata ripubblicata il 1\u00ba dicembre 2010, in seguito all'uscita della \"Diamond Edition\" del primo film.\nIn Italia il film \u00e8 uscito in videocassetta nel novembre 1998 e nel 2003 e in DVD nel 2002 e nel 2010.\nCritica.\nSecondo il sito web di recensioni Rotten Tomatoes il film ha un punteggio \"Rotten\" dello 0% nella lista Top Critics. Il film ha avuto recensioni discordanti, ma \u00e8 stato definito migliore del sequel, \"Il mondo incantato di Belle\". Il critico Paolo Mereghetti invece, nel suo dizionario, d\u00e0 ad entrambi i film una stella e mezza, e definisce \"La Bella e la Bestia - Un magico Natale\" \u00abuno scialbo cartoon molto ben animato\u00bb.\nColonna sonora.\nLe partiture e canzoni originali sono state composte da Rachel Portman con parole scritte da Don Black. Le canzoni del film sono state registrate \"dal vivo\" con un'orchestra e il cast in una stanza, un po' come nel primo film. \"Sulle ali dell'immaginazione\", cantata da Marjorie Biondo, riguarda il regalo di Natale di Belle alla Bestia: un libro di favole, ed \u00e8 fortemente basata sul motivo finale della Sinfonia n. 5 di Jean Sibelius. \"Ci sar\u00e0 sempre il natale\", il tema portante del film, riguarda la ricerca della speranza a Natale. La canzone \u00e8 stata cantata del cast del film con un coro di sottofondo ed \u00e8 cantata quando Belle e gli oggetti incantati ridecorano il castello per Natale.\n\"Non devi innamorarti\", cantata da Franco Chillemi, mostra i piani di Forte per tenere la Bestia lontana da Belle, cos\u00ec da bloccare l'infrazione dell'incantesimo. \"A ciascuno il suo mestiere\", anch'essa cantata dal cast, parla di come il lavoro di squadra e gli amici siano molto importanti nella vita. \"Un giorno speciale\" \u00e8 eseguita durante i titoli di testa da Vittorio Amandola, Gianni Vagliani, Maria Cristina Brancucci e il coro. Una colonna sonora \u00e8 stata pubblicata negli Stati Uniti il 9 settembre 1997. L'album originale serve come colonna sonora del film e anche come album natalizio con canzoni tradizionali cantate da Paige O'Hara.\nLe canzoni italiane sono state racchiuse in un album intitolato \"Il meglio di La bella e la bestia\" contenente anche le canzoni del primo film."}
{"id": "964193", "revid": "767487", "url": "https://it.wikipedia.org/wiki?curid=964193", "title": "Classe Kapitan Chechkin", "text": "Le unit\u00e0 classe Kapitan Chechkin (progetto 1105 secondo la classificazione russa) sono rompighiaccio fluviali di costruzione finlandese in servizio in Russia.\nUtilizzo.\nI classe Kapitan Chechkin sono stati progettati per operare nei fiumi artici ghiacciati. Sono in grado di rompere in maniera continuativa, un metro di ghiaccio.\nLa classe comprende sei unit\u00e0, tutte costruite nei cantieri di Helsinki, in Finlandia. Sono entrati in servizio nel biennio 1977-1978."}
{"id": "964228", "revid": "767487", "url": "https://it.wikipedia.org/wiki?curid=964228", "title": "Jeff Walker", "text": "\u00c8 noto per il suo lavoro con il gruppo grindcore Carcass e prima ancora con il gruppo punk Electro Hippies; \u00e8 il bassista del gruppo grindcore messicana Brujeria (con lo pseudonimo \"El Cynico\", \"Il cinico\").\nBiografia.\nL'era post-Carcass.\nDopo la fine dei Carcass, ha fondato il gruppo Blackstar (nome, peraltro, di una canzone del suo vecchio gruppo), conosciuto in alcuni paesi come Blackstar Rising, assieme a Carlo Regadas (chitarra solista, ex-Carcass), Mark Griffiths (chitarra ritmica, ex-Cathedral e ex-Year Zero) e Ken Owen (batteria, ex-Carcass).\nOltre ai Blackstar, nel periodo post-Carcass, Jeff Walker continua a realizzare disegni e grafiche per diversi gruppi, come aveva gi\u00e0 fatto in passato con la copertina dell'album \"Scum\" dei Napalm Death. In questi anni disegna quella dell'album \"Rise of the Serpent Men\" degli Axegrinder ed il logo del gruppo death metal inglese Diamanthian's.\nIn Inghilterra, Jeff Walker \u00e8 ben conosciuto tra le file degli attivisti di estrema sinistra specialmente per le sue azioni di sabotaggio di battute di caccia.\nJeff Walker \u00e8 apparso nell'episodio \"Timeslides\" (1989) della commedia fantascientifica \"Red Dwarf\" insieme a Bill Steer, recitando la parte di 'Gaz', il bassista del gruppo Smeg and the Heads.\nDal 2007.\nWalker ha partecipato ai concerti del gruppo grind finnico To Separate the Flesh from the Bones. Dall'inizio del 2007 \u00e8 in tour con i Brujeria. Proprio in questa serie di esibizioni, per la prima volta, il gruppo ha fatto tappa anche in Italia, a Roma, il 25 febbraio.\nHa partecipato come ospite (alla voce) all'album dei Napalm Death \"The Code Is Red...Long Live the Code\" cantando nel brano \"Pledge Yourself to You\" e, sempre come ospite, a \"Onward Christian Soldiers\" dei This Is Menace e a \"Psykorgasm\" dei Mnemic. La sua voce appare anche nel brano \"A Methodical Overture\", appartenente ad un album degli \"Aborted\" inititolato \"\"\nIl 9 maggio 2006 \u00e8 uscito, per l'etichetta Fractured Transmitter Records, il suo primo album solista \"Welcome to Carcass Cuntry\" dove propone cover di pezzi country e blues in chiave metal/grind; hanno partecipato all'album due componenti originari dei Carcass, Ken Owen e Bill Steer, e diversi componenti degli HIM."}
{"id": "964263", "revid": "123254304", "url": "https://it.wikipedia.org/wiki?curid=964263", "title": "Wilfrid Fox Napier", "text": "Biografia.\nWilfrid Fox Napier \u00e8 nato l'8 marzo 1941 a Swartberg, provincia del Capo Occidentale e diocesi di Kokstad, nella parte meridionale del Sudafrica.\nMinistero sacerdotale.\nVentinovenne, ha ricevuto l'ordinazione sacerdotale il 25 luglio 1970 per l'Ordine dei frati minori, presso la Cattedrale di San Patrizio a Kokstad, per imposizione delle mani di John Evangelist McBride, O.F.M., ordinario diocesano.\nIl 15 maggio 1978, giorno delle dimissioni per raggiunti limiti d'et\u00e0 del settantacinquenne monsignor McBride, \u00e8 stato nominato amministratore apostolico di Kokstad; ha ricoperto tale ufficio fino alla promozione all'episcopato.\nMinistero episcopale.\nIl 29 novembre 1980 papa Giovanni Paolo II lo ha nominato, trentanovenne, vescovo di Kokstad. Ha ricevuto la consacrazione episcopale il 28 febbraio 1981, presso la Cattedrale di Kokstad, per imposizione delle mani di Denis Eugene Hurley, O.M.I., arcivescovo metropolita di Durban, assistito dai co-consacranti Dominic Joseph Chwane Khumalo, O.M.I., vescovo titolare di Capo della Foresta ed ausiliare di Durban, ed Andrew Zolile T. Brook, vescovo di Umtata; ha preso possesso della sua sede durante la stessa cerimonia. Come suo motto episcopale il neo vescovo Napier ha scelto \"Pax et bonum\", che tradotto vuol dire \"Pace e bene\".\nNel 1987 \u00e8 stato eletto presidente della Conferenza dei Vescovi Cattolici dell'Africa Meridionale (SACBC), rimanendone a capo fino al 1993. L'anno seguente, nel 1988, \u00e8 stato eletto presidente dell'Assemblea Interregionale dei Vescovi dell'Africa del Sud (IMBISA), ricoprendo tale incarico fino al 1994.\nIl 29 marzo 1992 papa Wojty\u0142a lo ha nominato, cinquantunenne, arcivescovo metropolita di Durban; \u00e8 succeduto al settantaseienne monsignor Hurley, dimissionario per raggiunti limiti d'et\u00e0. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il Pontefice gli ha imposto il pallio, simbolo di comunione tra la Santa Sede e il metropolita.\nIl 1\u00ba agosto 1994 \u00e8 stato nominato amministratore apostolico di Umzimkulu, dopo le dimissioni per motivi di salute del cinquantacinquenne monsignor Gerard Sithunywa Ndlovu; ha ricoperto tale incarico per ben quattordici anni, fino al 31 gennaio 2008, giorno della nomina del nuovo vescovo Stanislaw Jan Dziuba, O.S.P.P.E..\nNel 2000 \u00e8 stato nuovamente eletto a capo della SACBC, rimanendovi fino al novembre 2003.\nCardinalato.\nIl 21 gennaio 2001, prima dell'Angelus, papa Giovanni Paolo II ha annunciato la sua creazione a cardinale nel concistoro del 21 febbraio seguente; \u00e8 il secondo sudafricano a ricevere la porpora dopo Owen McCann. Durante la cerimonia gli sono stati conferiti la berretta, l'anello cardinalizio ed il titolo presbiterale di San Francesco d'Assisi ad Acilia, istituito nello concistoro. Ha preso possesso della sua chiesa titolare in una celebrazione svoltasi il 20 maggio dello stesso anno alle ore 11:00.\nNel 2003 \u00e8 stato eletto ancora a capo della IMBISA rimanendovi per un triennio, fino al 2006.\nIl 9 febbraio 2021 \u00e8 stato nominato amministratore apostolico di Eshowe.\nL'8 marzo 2021 ha compiuto ottanta anni ed \u00e8 uscito dal novero dei cardinali elettori.\nIl 9 giugno 2021 papa Francesco ha accolto la sua rinuncia al governo pastorale dell'arcidiocesi di Durban per raggiunti limiti d'et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "964276", "revid": "287204", "url": "https://it.wikipedia.org/wiki?curid=964276", "title": "Regno di Leon", "text": ""}
{"id": "964282", "revid": "2014155", "url": "https://it.wikipedia.org/wiki?curid=964282", "title": "Cesare di Borbone-Vend\u00f4me", "text": "Biografia.\nIl padre, che fu gi\u00e0 duca di Vend\u00f4me prima di diventare re di Francia, gli confer\u00ec in appannaggio il ducato di Vend\u00f4me ed anche il titolo di duca di Beaufort (1598), gi\u00e0 creato per la madre Gabrielle.\nTrascorse gran parte della sua vita a tessere intrighi contro Maria de' Medici prima e contro il fratellastro Luigi XIII. Implicato nella Cospirazione di Chalais, ordita ai danni del cardinale Richelieu e di Luigi XIII, fu imprigionato nel 1626 con il fratello Alessandro (1598 - 1629) nel castello di Vincennes, dal quale fu liberato quattro anni dopo per essere esiliato nei Paesi Bassi.\nTornato in Francia nel 1632, partecip\u00f2 con il figlio Francesco alla Cabala degli Importanti. Mandato poi ancora in esilio, questa volta in Inghilterra, ritorn\u00f2 in Francia nel 1642.\nFu soltanto con il matrimonio del figlio Luigi, duca di Merc\u0153ur, con Laura Mancini, nipote del cardinale Mazarino, che si calm\u00f2 e rimase fedele ad Anna d'Austria durante tutto il periodo della Fronda. Fu nominato Grand'ammiraglio di Francia nel 1651 e quattro anni dopo Sovrintendente alla Navigazione.\nLa sua salma si trova inumata nella chiesa di Saint Roch a Parigi.\nMatrimonio e discendenza.\nCesare di Vend\u00f4me spos\u00f2 la pi\u00f9 ricca ereditiera di Francia di quei tempi, Francesca di Lorena (1592 \u2013 1669), duchessa di Merc\u0153ur e contessa di Penthi\u00e8vre, figlia di Filippo Emanuele di Lorena e di Maria di Lussemburgo e nipote della regina Luisa, vedova di Enrico III di Francia, che gli diede tre figli:\nAltri progetti.\nseparatore"}
{"id": "964378", "revid": "144796", "url": "https://it.wikipedia.org/wiki?curid=964378", "title": "Johann Philipp von Cobenzl", "text": "Biografia.\nEsordi.\nIl Cobenzl accompagn\u00f2, insieme al conte Joseph Colloredo-Mels, l'imperatore Giuseppe II nel suo viaggio in Francia, dal 1\u00ba aprile al 2 agosto 1777.\nDa l\u00ec prosegu\u00ec direttamente come ambasciatore a Berlino, ove non pot\u00e9 impedire l'ingresso del Regno di Prussia nella Guerra di successione bavarese.\nFu, anche, rappresentante di Giuseppe II a Bruxelles, nell'attuale Belgio, allora provincia austriaca, nel corso della Rivoluzione del Brabante del 1790, seguita al tentativo dell'imperatore di ridurne le tradizionali autonomie.\nMinistro degli esteri.\nFu vice-cancelliere (\"Staatsvizekanzler\") austriaco dal 1779 al 1793, poi, dalla fine del 1792, aiuto-cancelliere (\"Hofkanzler\" e \"Vizekanzler\") in successione del Kaunitz.\nTuttavia, a cavallo del 1792-93, Russia e Prussia, profittando dell'impegno dell'Austria sul fronte francese, completarono da sole la seconda spartizione della Polonia. \nCi\u00f2 spiacque moltissimo a Francesco II, che, nel marzo, fece dimettere il Cobenzl e, il 25 marzo 1793, nomin\u00f2 il Thugut nuovo ministro degli esteri.\nLa caduta del Thugut.\nVenne allora nominato cancelliere per le province italiane (il Ducato di Milano). Probabilmente in tale funzione, negozi\u00f2 e firm\u00f2 il trattato di Campoformido ed ebbe un ruolo importante nelle trattative attorno al Congresso di Rastatt, ove rappresent\u00f2 Francesco II in quanto re d'Ungheria e Boemia. Accanto al conte Franz Georg von Metternich (padre di Klemens von Metternich, il futuro cancelliere), che lo rappresentava in quanto Imperatore del Sacro Romano Impero ed al Lehrbach, che lo rappresentava come Arciduca d'Austria.\nRientr\u00f2 definitivamente nelle grazie dell'imperatore Francesco II solo dopo la fine del successivo tentativo di rivalsa, concluso a Marengo. L'agonia austriaca si concluse il 3 dicembre 1800 alla battaglia di Hohenlinden. \nIl fallimento bellico comport\u00f2 le dimissioni del Thugut, il grande avversario del Cobenzl.\nAmbasciatore a Parigi.\nNon solo: suo cugino, il conte Johann Ludwig Cobenzl, divenne, a sua volta, ministro degli esteri austriaco ed i due cugini poterono concludere, nel febbraio 1801, la pace di Lun\u00e9ville. Essa non fu troppo svaforevole all'Austria, che confermava le condizioni di Campoformio). Con il cugino ministro degli esteri, non casualmente Philipp ebbe, nel 1801, la carica di ambasciatore a Parigi, presso Napoleone. Teneva residenza all'Hotel de Montmorency, in Rue de Lille.\nEsito.\nQui rest\u00f2 in carica sino allo scoppio della guerra della terza coalizione, che cominci\u00f2 per l'Austria con la sconfitta di Caldiero, il 30 ottobre, e si concluse ad Austerlitz il 2 dicembre, quando Napoleone, in quella che forse fu la sua pi\u00f9 brillante battaglia, polverizz\u00f2 le forze austriache e russe. \nDopo la pace di Presburgo del 26 dicembre 1805 Cobenzl termin\u00f2 la propria carriera e si ritir\u00f2 a vita privata."}
{"id": "964445", "revid": "287204", "url": "https://it.wikipedia.org/wiki?curid=964445", "title": "Robert Martin (scrittore)", "text": "Opere.\nScritti come Lee Roberts.\nSerie Clinton Shannon\nScritti come Robert Martin.\nSerie Jim Bennett"}
{"id": "964456", "revid": "767487", "url": "https://it.wikipedia.org/wiki?curid=964456", "title": "Pretty Princess", "text": "Pretty Princess (\"The Princess Diaries\") \u00e8 un film commedia romantica del 2001, diretto da Garry Marshall ed interpretato da Anne Hathaway e Julie Andrews. Ha avuto anche un sequel, \"Principe azzurro cercasi\".\nTrama.\nMia Thermopolis \u00e8 una quindicenne come tante altre, che cerca di destreggiarsi tra la scuola, le compagne che la prendono in giro perch\u00e9 sono pi\u00f9 popolari di lei, una migliore amica di nome Lilly dai modi piuttosto frivoli e ottusi che non la capisce fino in fondo, e il ragazzo che le piace che non la considera minimamente. Ma tutto questo non basta, perch\u00e9 da un giorno all'altro l'imbranata Mia scopre di essere una principessa. Erede al trono del regno di Genovia, Mia scopre le sue origini regali grazie alla nonna Clarisse Renaldi che le rivela la notizia a causa della morte del padre. \u00c8 quindi dovere di Mia diventare una buona principessa e seguire le lezioni di etichetta da sua nonna, tutto questo in gran segreto per paura della stampa. Ma la vera identit\u00e0 di Mia viene tradita da Paolo, il parrucchiere/estetista di corte. Tutti vogliono diventare improvvisamente amici di Mia, che si ritrova ad andare a una festa sulla spiaggia con il ragazzo per cui ha una cotta, dando buca a Lilly, la sua migliore amica, che l'aveva invitata al suo programma e al fratello di Lilly, Michael, che \u00e8 segretamente innamorato di Mia. Ma la festa sulla spiaggia si rivela una brutta sorpresa: Mia infatti viene immortalata in due foto equivoche che la costringono a prendere in seria considerazione l'idea di abbandonare il suo ruolo di principessa. Mia tenta la fuga, anche a causa del fatto che Michael le ha voltato le spalle, deluso dal suo comportamento, e lei non se la sente di fare la principessa per paura di deludere tutti; finch\u00e9 non trova una lettera del padre che la convince a mantenere il suo ruolo reale.\nDistribuzione.\nIl film usc\u00ec nelle sale americane il 3 agosto 2001. In Italia, invece, il 26 ottobre dello stesso anno.\nVersione italiana.\nLa direzione del doppiaggio italiano \u00e8 a cura di Leslie La Penna, su dialoghi di Laura Giordani, per conto della Royfilm. La sonorizzazione, invece, venne affidata alla SEFIT-CDC di Via dei Villini."}
{"id": "964464", "revid": "287204", "url": "https://it.wikipedia.org/wiki?curid=964464", "title": "Impero Wolof", "text": "L'Impero Wolof (trascritto anche come Dyolof o Jolof) fu un impero dell'Africa Occidentale, che domin\u00f2 gran parte dell'odierno Senegal; giunse al suo apice nel XVI secolo, per poi declinare ed essere infine assorbito dalle colonie francesi nel 1890.\nCollocazione geografica.\nL'impero prende il nome dal popolo che lo fond\u00f2, i Wolof o Jolof-Jolof, ancora oggi etnia predominante nella regione. Il nome \"Wolof\" indica tuttora un'area culturale nel nord del Senegal che corrisponde allo storico regno, ovvero la parte orientale della regione Louga. La regione \u00e8 una zona semi arida del sahel, contigua al deserto del Sahara.\nL'area \u00e8 abitata principalmente da popoli sedentari di Lingua wolof (la maggior parte dei quali praticante l'agricoltura), pastori seminomadi di lingua Pulaar e Fulani. La maggior parte degli abitanti di lingua Wolof nell'area discende dai Tukul\u00f3or di lingua Pulaar provenienti dalla valle del fiume Senegal. Nella regione si trovano anche alcuni antichi villaggi del popolo dei Mauri, di lingua araba, discendenti di antichi abitanti dell'odierna Mauritania.\nA causa di una combinazione di fattori fra cui desertificazione e conflitti politici, nei secoli passati ci sono state varie ondate di migrazioni di Wolof verso sud nelle altre zone del Senegal; ci\u00f2 ha contribuito alla diffusione della lingua Wolof e dell'islam in tutto il Senegal. La gente i cui antenati sono emigrati da Wolof viene spesso chiamata \"Njolofeen\".\nStoria.\nMolto poco si conosce dell'ascesa dei Wolof tranne che commerciavano con l'Impero Mali, o ne erano vassalli. La capitale dell'impero era Lingu\u00e8re, a circa 240\u00a0km est-nord-est di Dakar.\nL'impero raggiunse il suo apice nei primi anni del sedicesimo secolo, durante i quali intratteneva proficui commerci con i Portoghesi. Nel 1549 la provincia occidentale di Cayor dichiar\u00f2 l'indipendenza, e nel 1555 si separ\u00f2 anche Baol. Wolof da grande impero si ritrov\u00f2 ad essere uno stato costretto a contendere ai regni vicini il commercio con i Portoghesi. In seguito fu assorbito dalle colonie Francesi amministrate a Dakar nel 1890.\nSovrani.\n\"(trono vacante)\""}
{"id": "964474", "revid": "1226", "url": "https://it.wikipedia.org/wiki?curid=964474", "title": "La vendetta del mostro della laguna nera", "text": ""}
{"id": "964492", "revid": "123832874", "url": "https://it.wikipedia.org/wiki?curid=964492", "title": "Elisabetta Rocchetti", "text": "Biografia.\nElisabetta Rocchetti, figlia dell'avvocato Nicola Rocchetti, ben conosciuto nell'ambiente dello spettacolo, debutta nel 1996, partecipando al film \"Compagna di viaggio\", regia di Peter Del Monte.\nNel 2003 vince il Globo d'oro, come migliore attrice esordiente per il film \"L'imbalsamatore\" (2002), regia di Matteo Garrone, in cui \u00e8 protagonista insieme a Valerio Foglia Manzillo.\nTra gli altri suoi lavori cinematografici, ricordiamo: \"Il cartaio\" e \"Non ho sonno\", regia di Dario Argento, \"L'amore \u00e8 eterno finch\u00e9 dura\", regia di Carlo Verdone, e \"Ti amo in tutte le lingue del mondo\", regia di Leonardo Pieraccioni. Per il piccolo schermo ha lavorato, tra l'altro ne \"Il bello delle donne\", in \"Ti piace Hitchcock?\", \"Caterina e le sue figlie 2\" e \"Terapia d'urgenza\".\nNel 2006 debutta alla regia nel cortometraggio \"L'ultima seduta\" con Alessandro Manetti, Valentina Tosti e Giampaolo Morelli. Quattro anni pi\u00f9 tardi scrive, dirige e produce il suo primo lungometraggio dal titolo \"Diciottanni - Il mondo ai miei piedi\", con protagonisti i giovani Marco Rulli, Marco Iannitello e Nina Torresi. Nel settembre 2015 torna dietro alla macchina da presa con \"Il velo di Maya\", le cui riprese si sono svolte a Roma e a Grosseto."}
{"id": "964519", "revid": "547034", "url": "https://it.wikipedia.org/wiki?curid=964519", "title": "Arioch", "text": "Arioch ( \"\u2019Ary\u014d\u1e35\") \u00e8 un nome ebraico che significa \"leone feroce\". Appare originariamente nel libro della Genesi capitolo 14, come il nome del \"Re di Ellasar\", parte della confederazione di re che combatterono con i re di Sodoma e Gomorra e con Abramo nella battaglia della Valle di Siddim. All'inizio del XX secolo, era comune identificarlo con \"Eriaku\" - una lettura alternativa di Rim-Sin o di suo fratello Warad-Sin, che erano sovrani Elamiti di Larsa, contemporanei di Hammurabi, anche se questa identificazione \u00e8 messa in dubbio da parte di studiosi in anni pi\u00f9 recenti ed \u00e8 ora in gran parte abbandonato, in parte a causa di iscrizioni Nuzu che fanno riferimento a un re Hurrita di nome Ariukki.\nIn alternativa Ellasar avrebbe potuto essere il sito denominato Alashiya, che ora si pensa essere vicino ad Alassa a Cipro, dove c'era un palazzo del tardo Bronzo, distrutta dai Popoli del Mare.\nArioch \u00e8 uno degli angeli caduti sotto il comando di Satana.\nSotto il dominio di questo demonio vi sono le arti belliche ed \u00e8 \u201cil vendicatore per eccellenza\u201d.\nNella letteratura.\nArioch \u00e8 il nome di un demonio reperibile in alcuni grimori. \u00c8 nominato anche nel Paradiso perduto di John Milton (vi. 371) come uno degli angeli caduti sotto il comando di Satana. Viene nominato anche nel libro Quando il diavolo ti accarezza di Luca Tarenzi ed \u00e8 uno dei protagonisti.\nArioch appare nei romanzi fantasy di Michael Moorcock nella saga di Elric, nelle storie di Hawkmoon e i romanzi su Corum. \u00c8 il patrono del chaos di Elric e dei suoi antenati, ma anche il \"Cavaliere delle Spade\" o \"Duca delle Sette Tenebre\", una delle 3 maggiori divinit\u00e0 del Chaos nei libri di Corum (le altre due divinit\u00e0 sono la \"Regina delle Spade\" Xiombarg e il \"Re delle Spade\" Mabelode il Senzafaccia. Tutte e tre le divinit\u00e0 usano pedine umane come Elric e Corum per sconfiggere i Signori della Legge.\nQuesti libri sono stati grande fonte di ispirazione per numerosi giochi di ruolo, primo fra tutti Stormbringer della Chaosium.\nNella musica.\nArioch \u00e8 stato anche il nickname di Daniel Rost\u00e9n, usato nel periodo Funeral Mist e Triumphator, ora conosciuto col nickname Mortuus La heavy metal band fiorentina Domine gli ha dedicato la canzone Arioch, the chaos star."}
{"id": "964658", "revid": "327773", "url": "https://it.wikipedia.org/wiki?curid=964658", "title": "Val Rendena", "text": "La val Rendena \u00e8 una valle del Trentino-Alto Adige, in provincia di Trento, racchiusa fra l'Adamello a ovest e il Gruppo del Brenta a est. \nInizia a sud presso l'abitato di Verdesina e si conclude a nord presso l'abitato di Carisolo dove si dirama verso ovest con il nome di Val Genova e verso est nella val di Campiglio con le laterali: val Brenta, Vallesinella, val Agola e val Nambrone, fino alla famosa localit\u00e0 di Madonna di Campiglio. La val Rendena \u00e8 percorsa dal fiume Sarca (Sarca di Val Genova, Sarca di Nambrone e Sarca di Campiglio).\nAmministrazioni.\n\u00c8 suddivisa amministrativamente in 11 comuni:\nEconomia.\nL'economia della valle, un tempo per lo pi\u00f9 agricola, si basa attualmente in larga parte sul turismo sia estivo che invernale, in particolare per Pinzolo e Madonna di Campiglio, nella parte alta della valle.\nL'industria casearia ricopre un ruolo di discreta importanza, cos\u00ec come la produzione di salumi (speck, ma anche numerosi prodotti agroalimentari tradizionali quali il cacciatore nostrano all'aglio di Caderzone, la pancetta nostrana all'aglio di Caderzone, il salame all'aglio di Caderzone, la salamella fresca all'aglio di Caderzone, la \"panceta ligada all'ai\" e il \"salame da l'ai\"), mentre un tempo il mestiere tipico che i rendenesi esercitavano, emigrando periodicamente, era quello del \"moleta\", come viene definito in dialetto l'arrotino.\nParco Naturale Adamello-Brenta.\nGran parte del territorio della val Rendena fa parte del Parco Naturale Adamello-Brenta, che comprende i due massicci montuosi che contengono la valle. La sede del Parco Naturale Adamello-Brenta \u00e8 a Strembo; ci sono altre case del Parco come la casa del parco \"\"Geopark\" a Carisolo, oppure la casa \"Acqua life\"\" a Spiazzo.\nSport.\nOltre agli impianti di risalita a Pinzolo e a Madonna di Campiglio e alle frequenti gare che si svolgono sugli sci (come la 3-Tre o la Vertical Up) durante l'inverno, in val Rendena ogni anno ai primi di Settembre si tiene la \"24H Val Rendena - Memorial Giorgio Ducoli\", 24 ore in sella alla bicicletta attraversando i tre paesi di Caderzone Terme, Bocenago e Strembo. Tra l'altro, la val Rendena \u00e8 attraversata da una pista ciclabile andando da Carisolo a Tione lungo il fiume Sarca.\nDialetto.\nIl dialetto della val Rendena \u00e8 dato dalla transizione da influenze ladine (solandro) nella parte pi\u00f9 settentrionale e dialetti lombardi. I dialetti possono variare notevolmente da un paese all'altro e questo ha determinato una significativa diversit\u00e0 tra i dialetti parlati nell'alta Val Rendena (Carisolo, Pinzolo e Giustino) con quelli della bassa. Da ricordare il tar\u00f2n o g\u00e0im (in Val di Sole), gergo parlato dagli arrotini e dai ramai che esercitavano questa professione nel Nord Italia.\nQuesto gergo usava (ed usa ancora) parole di origini antiche per lo pi\u00f9 di matrice tedesca."}
{"id": "964701", "revid": "2184720", "url": "https://it.wikipedia.org/wiki?curid=964701", "title": "Bibliografia su Silvio Berlusconi", "text": "La bibliografia su Silvio Berlusconi ha ad oggetto le opere di Silvio Berlusconi e libri, documenti, testi o atti parlamentari che citano lo stesso Silvio Berlusconi o che sono stati citati nella voce principale per esigenze documentali."}
{"id": "964703", "revid": "767487", "url": "https://it.wikipedia.org/wiki?curid=964703", "title": "Squier Jagmaster", "text": "La Squier Jagmaster \u00e8 una chitarra elettrica prodotta e venduta da Squier, marchio sotto propriet\u00e0 della Fender. \u00c8 basata sul design della classica Fender Jazzmaster e la Fender Jaguar, ma con parecchie differenze significative che riflettono il gusto dei chitarristi moderni, compresa molta elettronica semplificata, i pickup Humbucker Duncan, un ponte standard con tremolo stile Stratocaster e sulla versione Vista Series una tastiera da 22 fret (24\"). Le prime Jagmaster sono apparse nel 1996 identificate sotto Vista Series e furono prodotte in Giappone. \nTuttavia, un anno dopo, il mercato giapponese si \u00e8 arrestato e la Fender ha chiuso le proprie industrie.\nLa Jagmaster \u00e8 stata portata nuovamente in produzione nel 2002, questa volta in Cina. Nel 2005, la produzione della Jagmaster del 2002 \u00e8 stata interrotta ed \u00e8 stata sostituita con la Squier Jagmaster II,caratterizzata da un'estetica visiva differente. Tuttavia, diversamente dalla versione precedente, la Squier Jagmaster II del 2005 ha soltanto due opzioni di colore(facilmente disponibili): nero e sunburst. La terza opzione \"Silver Sparkle\" del 2002, nelle nuove edizioni non \u00e8 pi\u00f9 disponibile. la Jagmaster, essendo uno strumento di grande mercato, \u00e8 anche meno costosa da comprare rispetto alla Fender Jazzmaster e alla Fender Jaguar, orientate ad un mercato da collezionisti."}
{"id": "964736", "revid": "124081293", "url": "https://it.wikipedia.org/wiki?curid=964736", "title": "Europass", "text": "L'Europass \u00e8 un'iniziativa della Direzione Generale Istruzione e Cultura dell'Unione europea per migliorare la trasparenza delle qualifiche e della mobilit\u00e0 dei cittadini dell'Europa; costituito da Curriculum Vitae (con lettera di presentazione) e \"Passaporto Europeo delle Competenze\" (Passaporto delle lingue, Europass Mobilit\u00e0, Supplemento al Diploma e Supplemento della Certificazione), dovrebbe rendere chiaramente comprensibili le capacit\u00e0 e le competenze di una persona.\nEuropass CV.\nCi sono molti siti internet relativi a Europass, ma quello ufficiale \u00e8 europa.eu/europass. Il suo obiettivo \u00e8 aiutare tutti gli utenti a creare un Curriculum Vitae o un Passaporto delle lingue nel \"Formato Europeo\" semplicemente per mezzo di un wizard ed ottenere informazioni sugli altri documenti Europass.\nI paesi membri dell'Unione Europea hanno stabilito un \"National Europass Centre\" per promuovere e fornire informazioni sui documenti Europass. Quello italiano \u00e8 presso l'Istituto per lo sviluppo della formazione professionale dei lavoratori (ISFOL) e il sito web \u00e8 isfol.it/europass/\nGli altri documenti Europass.\nInoltre Europass \u00e8 anche il nome dato a un Portfolio coordinato di cinque documenti (CV, Passaporto delle lingue, Europass Mobilit\u00e0, Supplemento delle Certificazione e Supplementi al Diploma), che dovrebbero migliorare, in particolare, la leggibilit\u00e0 e trasparenza dei titoli e quindi anche la comunicazione tra chi cerca e chi offre lavoro, al di l\u00e0 dei confini geografici. Ci\u00f2 dovrebbe facilitare la mobilit\u00e0 nell'occupazione - sia tra i paesi sia tra i settori - e dovrebbe promuovere e far acquisire valore aggiunto alla mobilit\u00e0 nell'educazione e nell'esperienza.\nEuroCv.\nEuroCv \u00e8 un servizio gratuito, che aiuta gli utenti a creare una copia del proprio Curriculum Vitae in uno spazio web libero privo di pubblicit\u00e0 permettendo la diffusione attraverso un codice di accesso pubblico (PAC) ed un link diretto al proprio CV. EuroCv utilizza il formato Europeo come formato standard di presentazione dei dati. Purtroppo al momento non \u00e8 possibile importare su EuroCv i dati esportati nel formato XML dal sito Europass. Un'altra caratteristica molto interessante \u00e8 la gestione delle statistiche Google Analytics che permette di conoscere le visite del proprio CV, utili per avere sotto controllo la promozione della propria figura professionale."}
{"id": "964761", "revid": "124746636", "url": "https://it.wikipedia.org/wiki?curid=964761", "title": "Polemologia", "text": "La polemologia \u00e8 lo studio della guerra e dei fenomeni sociali e politici correlati. Lo studioso che studia la polemologia prende il nome di \"polemologo\".\nOrigini.\nGaston Bouthoul propose nel 1946 di chiamare cos\u00ec questa nuova disciplina nel suo libro \"Cent millions de morts\".\nBouthoul dichiar\u00f2 che due problemi si oppongono allo studio della guerra: il fatto che il fenomeno sembra molto conosciuto per dipendere da una scienza e la credenza infondata del carattere esclusivamente cosciente e volontario dei conflitti, che comporta l'illusione di poter prevenire eventuali conflitti bellici utilizzando complessi sistemi giuridici.\nAspetti psicologici.\nNel 1968 lo psichiatra Franco Fornari fond\u00f2 in Italia l'Istituto italiano di Polemologia (ISTIP).\nIl problema filosofico.\nIl problema filosofico nasce dal fatto che non si pu\u00f2 legiferare su qualcosa che non si conosce anche se l'idea della guerra \u00e8 vecchia di migliaia di anni: nelle diverse mitologie la guerra occupa una posizione di privilegio ed \u00e8 considerata come un'attivit\u00e0 altamente onorevole che perfino gli dei praticano, incoraggiano e proteggono. Nell'Antico Testamento il Signore viene spesso chiamato il \u201cDio degli eserciti\u201d, mentre per il Corano la diffusione dell'Islam per mezzo delle armi \u00e8 un dovere. I primi cristiani condannarono la violenza, ma san Tommaso svilupp\u00f2 e diffuse la dottrina della \u201cguerra giusta\u201d, molto vicina all'idea di guerra santa musulmana. Solo i cinesi, nel corso della loro storia, si sono impegnati a non esaltare la guerra, mentre i Greci la considerano spesso come un fenomeno facente parte dell'ordine provvidenziale.\nMachiavelli afferm\u00f2 che \u201cogni guerra \u00e8 giusta se \u00e8 necessaria\u201d, proponendosi come fautore della guerra preventiva. Mentre Kant ricerc\u00f2 le possibili condizioni per instaurare una pace eterna, Hegel parve convincersi che la guerra fosse un male necessario. Clausewitz, uno dei maggiori analizzatori teorici della guerra, dimostr\u00f2 che la \u201cguerra \u00e8 la continuazione della politica mediante altri metodi\u201d; secondo il suo pensiero la guerra \u00e8 un atto di violenza spinto ai limiti, mentre gli eserciti sono soltanto strumenti della politica. Le teorie sociologiche considerano la guerra come un fenomeno \u201cnormale\u201d nella vita dei popoli, mente altri giustificano le azioni belliche come frutto della crudelt\u00e0 insita nell'uomo e dell'istinto di sopravvivenza. Come si nota sono tutti concetti validi, ma contemporaneamente contrapposti.\nIl fenomeno della guerra.\nLa guerra presenta le seguenti caratteristiche: \u00e8 innanzitutto un fenomeno essenzialmente collettivo; comprende un elemento soggettivo, l'intenzione, e un elemento politico, l'organizzazione; \u00e8 al servizio degli interessi di un ristretto gruppo politico; infine possiede anche un carattere giuridico. Bouthoul la considera come una forma di violenza essenzialmente metodica e organizzata riguardo ai gruppi che vi partecipano e ai modi da essi utilizzati. La guerra \u00e8 limitata nel tempo e sottoposta a norme giuridiche particolari, che sono variabili a seconda dell'epoca e del luogo interessati. Inoltre \u00e8 sempre cruenta e implica la distruzione di vite umane.\nUn altro aspetto importante \u00e8 quello economico: la guerra presuppone infatti un accumulo preventivo e, in un certo senso, potrebbe essere definita come un'attivit\u00e0 di lusso; inoltre l'accumulo di risorse che permette un'azione bellica spesso passa da un vincitore all'altro. In pi\u00f9 la preparazione alla guerra comporta l'eliminazione della disoccupazione, porta ad un aumento incredibile dei consumi e provoca spostamenti ingenti di ricchezze.\nPer\u00f2, dire che la causa delle guerre sia economica, anche se vero, \u00e8 comunque troppo vago, perch\u00e9 essendo un fenomeno sociale dipende da troppe cause e si possono, infatti, distinguere guerre coloniali, guerre di penuria, guerre di abbondanza, e cos\u00ec via. Anche il liberalismo e la libera concorrenza portano a un certo numero di contrasti che spesso sfociano in conflitti armati.\nSpesso ci si \u00e8 chiesto se si pu\u00f2 parlare di impulsi bellicosi collettivi a proposito della tradizionale turbolenza giovanile, visto che la maggior parte delle vittime in caso di guerra sono giovani. I conflitti armati hanno anche un aspetto etnologico ed \u00e8 stato possibile affiancare la guerra alla festa per comparare alcuni aspetti interessanti come la distruzione ostentata, il rito collettivo, il lato estetico, ludico o sacro.\nGuerra e pacifismo.\nI piani di pace hanno generalmente un limite, un atteggiamento preventivo nei confronti del fenomeno che si ritiene abbia provocato la guerra, e costituiscono dunque una sorta di inventario della cause del conflitto. Occorre notare la costante presenza di un elemento irrazionale nel fenomeno bellico. Per arrivare ad un pacifismo scientifico, \u00e8 necessario giungere ad una conoscenza scientifica del fenomeno: \u00e8 ci\u00f2 che Bouthoul propone quando afferma che noi siamo condannati o a preparare la guerra o a impegnarci per i progressi della polemologia."}
{"id": "964814", "revid": "17351", "url": "https://it.wikipedia.org/wiki?curid=964814", "title": "Avia B.534", "text": ""}
{"id": "964826", "revid": "53588", "url": "https://it.wikipedia.org/wiki?curid=964826", "title": "Antropologia biblica", "text": ""}
{"id": "964834", "revid": "7738475", "url": "https://it.wikipedia.org/wiki?curid=964834", "title": "Tracy Louise Ward", "text": ""}
{"id": "964839", "revid": "1833487", "url": "https://it.wikipedia.org/wiki?curid=964839", "title": "Castelfranco Emilia", "text": "Castelfranco Emilia (\"Cast\u00e8l\" nel dialetto bolognese rustico occidentale di Castelfranco, \"Cast\u00e8lfr\u00e0nc\" in dialetto bolognese e in dialetto modenese, \"Forum Gallorum\" e \"Castrum Francum\" in latino) \u00e8 un comune italiano di abitanti della provincia di Modena in Emilia-Romagna. Fa parte dell'Unione del Sorbara.\nFino al 1929 la citt\u00e0 apparteneva alla provincia di Bologna. Tale legame culturale \u00e8 ancora presente, sia per il dialetto parlato, facente parte dei dialetti bolognesi rustici occidentali, che per l'appartenenza alla diocesi bolognese.\nLa superficie del comune risulta essere molto vasta rispetto alla media dei comuni circostanti: ci\u00f2 \u00e8 dato dalla decisione, assunta nel 1861, di accorpare a Castelfranco Emilia il territorio di Piumazzo, fino a quel momento comune a s\u00e9 stante della provincia di Bologna.\nGeografia fisica.\nCastelfranco Emilia sorge nella pianura padana, tra Bologna e Modena. Il territorio comunale risulta essere molto ricco di acqua, in particolar modo \u00e8 diffuso il fenomeno delle risorgive. Il centro storico \u00e8 sorto lungo la direttrice principale che taglia a met\u00e0 il paese: la via Emilia. Dagli inizi degli anni novanta, il paese ha conosciuto una rapida crescita demografica che ha portato un'espansione dell'agglomerato urbano in direzione sud, in quanto la zona nord \u00e8 limitata dal passaggio dell'asse ferroviario. Il vasto territorio comunale \u00e8 caratterizzato da una campagna intensamente coltivata. Sono presenti aree boschive di modeste dimensioni: Bosco Albergati e Villa Sorra.\nTra le specie che ospitano le acque dolci di Castelfranco c'\u00e8 l'alborella (\"Alburnus arborella\").\nStoria.\nIn et\u00e0 romana la zona era conosciuta per i terreni paludosi. Vi sorgeva un centro nelle vicinanze della \"via Aemilia\", nel circondario della pi\u00f9 centrale \"Mutina\", denominato \"Forum Gallorum\". Durante la guerra di Modena del 44-43 a.C. la conformazione del territorio ne rese preferibile l'utilizzo come teatro di guerra, avendovi luogo una battaglia tra Antonio e i consoli Irzio e Pansa. Danno notizia del centro di \"Forum Gallorum\" Cicerone nelle Lettere ai familiari e Appiano nei \"Bella Civilia\".\nIn riferimento all'anno di fondazione del Borgo Franco (nome originario di Castelfranco) esistono pareri non concordi: secondo lo storico Leandro Alberti \u00e8 il 1224, mentre secondo lo storico Alessandro Bacchi \u00e8 il 1226. Le mura costruite a difesa del paese occupavano l'area delle odierne vie circondarie: alcuni resti, venuti alla luce durante la costruzione di piazza Aldo Moro, sono ancora oggi visibili. Ai nuovi abitanti del paese, Bologna concesse particolari condizioni fiscali in quanto il Borgo Franco si configurava, in senso geografico e politico, come ultimo centro bolognese in prossimit\u00e0 del confine con la nemica Modena e quindi fungeva da avamposto di difesa.\nDal 1322 al 1325 Castelfranco Emilia viene comunque occupata dai modenesi appoggiati dai Visconti, i quali vi rimasero con alterne vicende fino al 1361. Nel 1434 Castelfranco viene espugnata da una compagnia guidata da Brandolino Conte Brandolini, patrizio forlivese, e dal Gattamelata; nel 1443, invece, subisce l'assedio da parte di Niccol\u00f2 Piccinino e Luigi dal Verme, a cui riesce a resistere. Il 27 ottobre 1542 il senato di Bologna riconosce formalmente il comune di Castelfranco Emilia che potr\u00e0 cos\u00ec adottare lo stemma attuale con la rocca.\nNel 1506 passa insieme a Bologna sotto lo Stato Pontificio: risulta quindi essere l'unico paese dell'attuale Provincia di Modena che non abbia fatto parte dell'ex Ducato di Modena e Reggio; questo controllo durer\u00e0 ininterrottamente fino al 1796 con l'arrivo delle truppe di Napoleone per finire definitivamente nel 1859 con l'annessione al regno d'Italia. Nel 1929 il comune venne distaccato dalla provincia di Bologna e aggregato a quella di Modena. Il paese viene liberato dalle forze di occupazione nazifasciste il 22 aprile 1945 e nei mesi successivi, la zona fu insanguinata dalle uccisioni, per opera di bande organizzate di partigiani comunisti, di ex appartenenti al disciolto Partito Fascista, di civili e di sacerdoti cattolici.\nIn relazione a questa situazione \u00e8 stato coniato il termine triangolo della morte con vertici il capoluogo di Castelfranco Emilia e le sue frazioni di Manzolino e Piumazzo. I responsabili delle esecuzioni, che non rientrarono tra i beneficiari dei casi previsti dall'amnistia di Togliatti, riuscirono a fuggire oltre la Cortina di Ferro. Nella frazione Manzolino erano residenti i quattro Fratelli Moscardini caduti durante la Guerra di liberazione. Piumazzo \u00e8 invece l'attuale residenza dello storico Valerio Massimo Manfredi. Fra Modena e Castelfranco Emilia si trova la frazione Gaggio di Piano. Nel 1997 viene stretto il gemellaggio con il comune bavarese di Marktredwitz.\nNel novembre del 2005 viene conferita la Medaglia d'argento al Valore Civile nel sessantunesimo anniversario dell'uccisione di 11 castelfranchesi da parte di soldati tedeschi durante il secondo Conflitto Mondiale. Nel 2006 \u00e8 stato conferito al comune il titolo di \"Citt\u00e0 di Castelfranco Emilia\" dal Presidente della Repubblica, Giorgio Napolitano.\nOnorificenze.\nCastelfranco Emilia \u00e8 una delle citt\u00e0 decorata con la medaglia d'argento al merito civile in seguito ai particolari atti di abnegazione della comunit\u00e0 durante la resistenza ai nazi-fascisti durante la fine della seconda guerra mondiale.\nMonumenti e luoghi d'interesse.\nArchitetture militari.\nTra i luoghi di interesse storico spicca il Forte Urbano e il castello di Panzano.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 13,2% della popolazione. Di seguito sono riportati i gruppi pi\u00f9 consistenti:\nMaschera storica.\nLa maschera storica del paese \u00e8 \"Tabar\u00e9in\": un oste titolare di un'ipotetica locanda sita nella zona ovest della citt\u00e0. Tale figura \u00e8 caratterizzata dall'avere una gobba e, per tale motivo, veniva sbeffeggiato dai propri concittadini col detto dialettale \"Tabr\u00e9in gub\u00e8la cum v\u00e8la?\" (Tabrein, come va con la gobba?).\nCultura.\nIl corpo bandistico.\nIl corpo bandistico \u00e8 stato fondato nel 1842 e fa parte delle Societ\u00e0 Centenarie Modenesi: \u00e8 la fondazione stabile pi\u00f9 antica nel territorio di Castelfranco Emilia (persino antecedente al comune stesso). Il corpo bandistico, formato da circa 40 elementi, esegue servizi civili per i comuni del comprensorio del Sorbara, (Castelfranco Emilia e Nonantola), in quanto nasce dalla fusione delle due bande comunali di Castelfranco Emilia e Nonantola nel 1983, e svolge altres\u00ec servizi religiosi per le parrocchie del territorio.\nBiblioteche.\nCon prestiti, la biblioteca di Castelfranco si \u00e8 posizionata nel 2011 al terzo posto in questa graduatoria nella provincia di Modena.\nTeatri.\nTeatro Dad\u00e0, gestito dall'Emilia Romagna Teatro, ha sede in piazzale Curiel 26. Di propriet\u00e0 del comune, ha una capienza di 371 posti, di cui 288 in platea e 88 in galleria.\nCucina.\nCastelfranco Emilia vanta la paternit\u00e0 della pi\u00f9 famosa pasta emiliana: i tortellini. Infatti, secondo la leggenda, \u00e8 qui che furono \"creati\" per la prima volta da un oste che sbirciando dal buco della serratura vide una dama nuda mentre si lavava. Rimase colpito dall'ombelico e da ci\u00f2 prese ispirazione per creare tale pietanza. Questa leggenda popolare viene rappresentata ogni anno durante la Sagra del tortellino (o Festa di San Nicola) la seconda settimana di settembre.\nAncora oggigiorno Bologna e Modena si contendono l'invenzione, come si sono contesi per lungo tempo questa terra di confine situata proprio a met\u00e0 tra i territori delle due province acerrime rivali, sull'antichissima strada costruita dai Romani: la via Emilia. La terra \u00e8 zona di produzione dei vini Bianco di Castelfranco Emilia e lambrusco, particolarmente il vitigno \"Grasparossa di Castelvetro\".\nEventi.\nFesta di San Nicola.\nFesta agostiniana che celebra, il secondo fine settimana di settembre, il San Nicola come da tradizione dell'antico convento dei padri agostiniani di cui rimane traccia nella chiesa di San Giacomo.\nSagra del tortellino.\nCelebrazione che si tiene ogni anno la seconda settimana di settembre per celebrare il prodotto gastronomico pi\u00f9 noto dell'Emilia che qui ha, per tradizione, la sua culla.\nLa fiorita.\nFesta religiosa che si tiene l'8 dicembre, festa dell'Immacolata Concezione, per celebrare il voto fatto dalla comunit\u00e0 castelfranchese al tempo della peste: se il paese non fosse stato toccato dall'epidemia si sarebbe onorata la Madonna in perpetuo. Cos\u00ec avvenne e in segno di ringraziamento viene organizzata una processione in cui i bambini portano un fiore alla statua della Madonna adiacente alla chiesa omonima.\nMotori e sapori.\nFesta che si tiene la domenica prossima alla ricorrenza di San Giuseppe, per l'occasione viene chiusa la Via Emilia e vengono esposte macchine d'epoca. Vi sono anche stand gastronomici che offrono piatti tipici locali.\nCastelfranco Blues Festival.\nManifestazione che cade un week-end tra la fine di maggio ed inizio di giugno. \u00c8 un festival dedicato ad artisti blues italiani, con la partecipazione anche di ospiti statunitensi.\nNelle frazioni.\nCarnevale dei Ragazzi di Piumazzo.\nOttavario della Madonna della Provvidenza. Si tiene a Piumazzo, ogni anno, nel periodo compreso tra l'ultima domenica di maggio e la prima di giugno. Per l'occasione l'immagine della Madonna della Provvidenza contenuta nella fioriera, viene portata dal santuario sito nell'omonimo borgo fino a Piumazzo, e qui resta per l'intera settimana. Il mercoled\u00ec dell'Ottavario \u00e8 il momento culminante della festa. Si celebrano le SS. Cresime al mattino (con un Vescovo di Bologna perch\u00e9, sebbene amministrativamente Piumazzo appartenga ora alla Provincia di Modena, tuttavia la Curia di pertinenza \u00e8 rimasta quella di Bologna), la processione con l'immagine sacra all'imbrunire, la festa di piazza la sera.\nPalio dei Ciuchi.\nIl palio si tiene l'ultima domenica di settembre in occasione della festa del Ringraziamento e vede contrapposte le contrade della frazione di Manzolino in una sfida a cavallo di asini.\nEconomia.\nIn una delle aree maggiormente vocate alla coltivazione intensiva delle piante da frutto in Italia, Castelfranco Emilia \u00e8 il comune della provincia di Modena con la maggior superficie territoriale dedicata a questa coltivazione (1.073,70 ha, circa 1/10 di tutta le superficie interessata in Provincia), \u00e8 secondo per numero di giornate/anno di lavoro aziendale in agricoltura (231.178), terzo per numero di aziende agricole (665).\nAttivit\u00e0 estrattiva.\nSito di estrazione di metano a Recovato, frazione di Castelfranco Emilia.\nInfrastrutture e trasporti.\nIl Comune di Castelfranco Emilia vanta una rete stradale di circa 216\u00a0km. La principale arteria di importanza nazionale \u00e8 la via Emilia (s.s. n. 9). Le arterie di importanza provinciale sono le strade provinciali n. 14 e la n. 6 (SP 14 \"di Castelfranco Emilia\" e SP 6 \"di S.Giovanni in Persiceto\").\nLa citt\u00e0 ha una stazione ferroviaria posta sulla linea ferroviaria Milano-Bologna e servita da collegamenti regionali svolti da Trenitalia nell'ambito del contratto di servizio stipulato con la Regione Emilia-Romagna. Il territorio castelfranchese \u00e8 attraversato dalla linea ad alta velocit\u00e0 Milano-Bologna. Tale tracciato passa a nord del paese.\nFra il 1912 e il 1934 Castelfranco Emilia rappresent\u00f2 il capolinea settentrionale della tranvia Castelfranco-Bazzano, esercita con trazione a vapore e raccordata ai fini del traffico merci con la stazione ferroviaria. La stazione tranviaria sorgeva sul lato nord di piazza della Vittoria.\nAmministrazione.\nIl comune di Castelfranco \u00e8 stato sempre guidato, dal secondo dopoguerra ad oggi, da formazioni politiche di centro-sinistra.\nSport.\nCalcio.\nLa \"Polisportiva Virtus Castelfranco Emilia Calcio\" \u00e8 la squadra di calcio che attualmente gioca in Eccellenza.\nPallavolo.\nLa Borghi Castelfranco Volley, la locale squadra di pallavolo maschile, \u00e8 stata promossa in serie B il 29 marzo 2014, raggiungendo il risultato pi\u00f9 importante nella storia della Polisportiva Castelfranco.\nA.S.D. Polisportiva Manzolino, nella stagione 2018/2019 realizza 46 punti nel campionato provinciale pallavolo FIPAV di seconda divisione femminile.\nPattinaggio artistico.\nDalila Laneve, campionessa europea 2012 di pattinaggio rotelle artistico.\nKarting.\nAl Kartodromo Rastellino, pista di circa 600 m, nella frazione di Rastellino, a pochi chilometri dal paese.\nAtletica leggera.\nElisa Cusma varie volte campionessa italiana di mezzofondo e semifinalista alle olimpiadi negli 800 metri."}
{"id": "964864", "revid": "124808", "url": "https://it.wikipedia.org/wiki?curid=964864", "title": "Sergio Stivaletti", "text": "Per oltre 30 anni ha ideato e creato personaggi, creature e mostri per il cinema, la televisione e il teatro, collaborando con alcuni dei pi\u00f9 grandi registi italiani come Dario Argento, Michele Soavi, Lamberto Bava, Roberto Benigni e Gabriele Salvatores.\n\u00c8 anche il creatore della mini-serie a fumetti \"Factor-V\", pubblicata dal marzo 2010 dall'editore Star Comics.\nNel 2011 ha disegnato le nuove maschere di scena del gruppo musicale Surgery.\nBiografia.\nSi avvicina al mondo del cinema creando piccoli oggetti di scena per i film \"Jazz Band\" (1978) e \"Le strelle nel fosso\" (1979). Dopo queste esperienze collabora con lo studio di Angelo Mattei. Lavora come assistente nel film \"Murder Obsession\" (1981).\nIn seguito collabora alla creazione di alcuni materiali di scena nei film \"I cacciatori del cobra d'oro\" (1982) e realizza alcune riprese in stop motion per il film Assassinio al cimitero etrusco (1982). Questi lavori lo fanno notare tanto da venir chiamato a lavorare per gli effetti speciali di \"Phenomena\" di Dario Argento, creando il mostruoso bambino deforme che appare nel finale, interpretato da Davide Marotta (ispirandosi ad una malattia realmente esistente, la sindrome di Patau).\nNel 1985 lavora per il film di Lamberto Bava \"D\u00e8moni\" (1985) in cui utilizza degli animatronic. La collaborazione con il regista prosegue negli anni successivi in ulteriori film. Allo stesso modo prosegue la collaborazione con Dario Argento, per il quale cura effetti speciali in molti i suoi film pubblicati nei decenni: fra gli altri \"Opera\", \"La sindrome di Stendhal\", \"Il fantasma dell'opera\", \"Non ho sonno\", \"Il cartaio\", \"Ti piace Hitchcock?, La terza madre\" e \"Occhiali neri\". Collabora inoltre con Asia Argento per la cura degli effetti speciali del suo debutto registico \"Scarlet Diva\".\nNel 1996 viene chiamato alla sua prima regia nel film \"M.D.C. - Maschera di cera\", film che inizialmente doveva essere diretto da Lucio Fulci, scomparso prima dell'inizio dei lavori. Prosegue con la sua attivit\u00e0 di regista prosegue nel corso della sua carriera, portandolo a dirigere fra gli altri il film \"Rabbia furiosa - Er canaro\" nel 2018."}
{"id": "964872", "revid": "1543377", "url": "https://it.wikipedia.org/wiki?curid=964872", "title": "Mastoplastica additiva", "text": "La mastoplastica additiva \u00e8 un intervento di chirurgia plastica volgarmente chiamato anche ingrandimento del seno, uno degli interventi estetici pi\u00f9 richiesti dalle adolescenti insieme alla liposuzione.\nLa predisposizione e la dimensione del seno piccolo sono per lo pi\u00f9 genetiche. La mastoplastica additiva rappresenta una possibilit\u00e0 per adeguare in modo armonico il seno considerato troppo piccolo rispetto all'immagine corporea generale o desiderata, intervento la cui crescita \u00e8 stata del 300% dal 1997 al 2007.\nStoria.\nVi sono state diverse tappe per quanto riguarda la mastoplastica additiva: il primo intervento in assoluto di tale genere fu nel 1895 da Vincenz Czerny. In tempi pi\u00f9 recenti Gonzales-Ulloa nel 1960 e Regnault nel 1966 hanno provato i primi interventi combinati di mastolastica e mastopessia, mentre di quegli anni \u00e8 l'introduzione delle protesi a soluzione salina, provate per la prima volta in Francia nel 1964, grazie a H. G. Arion.\nDiffusione.\nL'operazione \u00e8 diventata sempre pi\u00f9 comune, negli USA \u00e8 stato stimato che pi\u00f9 di un milione di donne hanno avuto nella loro vita un intervento di mastoplastica additiva mentre nella sola Inghilterra si sono avuti 13.000 casi certificati di intervento nel 2001.\nIndicazioni.\nIn base alla silhouette individuale saranno prese in considerazione dal medico aspettative di vario tipo, ed escluse le proposte esagerate. Oltre alla ipoplasia mammaria giovanile (congenitale) spesso si riscontra pure il desiderio di un cambiamento della forma del seno in donne che hanno terminato una gravidanza e/o eventualmente un periodo di allattamento prolungato. Dopo questi avvenimenti si pu\u00f2 assistere ad una cosiddetta atrofia involutiva della ghiandola del seno. In questi casi vi \u00e8 solitamente un rilassamento della pelle precedentemente dilatata durante la gravidanza o la fase di allattamento. Ne risulta l'impressione di un seno cadente e meno turgido. Di regola possono essere ottenuti ottimi risultati tramite il riadattamento del volume per mezzo dell'impianto di una protesi. Nei casi di rilassamento marcato della pelle talvolta \u00e8 necessario anche un rassodamento (mastopessia) per ottenere un risultato ottimale. \nNei casi di asimmetria marcata dei seni la mastopessia additiva rappresenta uno dei mezzi possibili per migliorare la forma corporea.\nLe protesi.\nTutte le protesi mammarie sono costituite da un involucro di silicone, mentre il contenuto dello stesso pu\u00f2 variare: attualmente vengono utilizzate protesi contenenti un gel coesivo di silicone, le pi\u00f9 utilizzate per via della difficoltosa fuoriuscita di materiale nei tessuti o, in alternativa, soluzione fisiologica di acqua salina. Ne esistono di svariate dimensioni e forme.\nLe protesi contenenti acqua salina contengono una soluzione fisiologica molto simile alla composizione dei liquidi del corpo umano. Spesso questo liquido viene introdotto nella protesi soltanto durante l'intervento. Il vantaggio di queste protesi consiste nel maggiore riassorbimento del contenuto in caso di rottura di protesi. Lo svantaggio consiste nella consistenza meno naturale del risultato. Recentemente si provano soluzioni a base di idrogel di poliacrilammide, non priva di effetti negativi per l'organismo, dovuti anche ad errati interventi e alla sua composizione (il gel \u00e8 composto per lo pi\u00f9 di acqua). La scelta del metodo di mastopessia additiva che sar\u00e0 utilizzato in questo caso dipender\u00e0 dalla situazione anatomica, dalle sue aspettative e dalle raccomandazioni del chirurgo plastico.\nL'intervento.\nFase operatoria.\nL'incisione cutanea varia tra 4\u20137\u00a0cm di lunghezza e si trover\u00e0 nel solco sottomammario o sul margine dell'areola, che comporta una piccola cicatrice, o in alcuni casi a livello dell'ascella con o senza endoscopia. Sar\u00e0 comunque posizionata in modo da apparire il meno possibile. Attraverso questa incisione viene preparata la zona dove la protesi sar\u00e0 pi\u00f9 tardi posizionata: questo pu\u00f2 essere direttamente dietro la ghiandola mammaria o dietro il muscolo grande pettorale a dipendenza dell'indicazione. Per ridurre eventuali rotture della capsula si sono sperimentate negli anni varie tecniche, come quella dell'incisione del muscolo obliquo esterno.\nPrima di richiudere la cute vengono introdotti dei drenaggi che permettono di aspirare sangue o siero.\nFase post-operatoria.\nUna medicazione rigida fisser\u00e0 la posizione delle protesi comprimendo leggermente la zona operatoria, unitamente ad un reggiseno idoneo a sostegno medio (di tipo sportivo). Dopo 3/4 giorni verr\u00e0 tolta la fasciatura.\nPossibili rischi.\nFra le possibili complicanze dell'intervento si riscontrano:\nPer valutare la presenza di tali complicanze si utilizzano alcuni esami fra cui l'ultrasonografia, mentre per comprendere l'eventuale rottura della protesi si utilizza l'imaging a risonanza magnetica.\nFarmaci.\nAlcuni farmaci attenuano diverse manifestazioni dannose dell'intervento, come nausea, sensazione di vomito e dolore, come il parecoxib (40\u00a0mg) o il metilprednisolone (125\u00a0mg) che fornisce risultati migliori."}
{"id": "964878", "revid": "17351", "url": "https://it.wikipedia.org/wiki?curid=964878", "title": "B-534", "text": ""}
{"id": "964882", "revid": "17351", "url": "https://it.wikipedia.org/wiki?curid=964882", "title": "B.534", "text": ""}
{"id": "964896", "revid": "6923", "url": "https://it.wikipedia.org/wiki?curid=964896", "title": "Podarcis siculus", "text": "La lucertola campestre (\"Podarcis siculus\" ) \u00e8 un rettile della famiglia Lacertidae. \u00c8 uno dei sauri pi\u00f9 diffusi in Italia.\nDescrizione.\nLe dimensioni variano dai 15 ai 25\u00a0cm, compresa la coda.Ha una colorazione molto variabile a seconda della sottospecie e delle popolazioni locali: il dorso \u00e8 verde, verde-oliva o verde-brunastro, variamente macchiettato e/o striato. Il ventre \u00e8 biancastro o verdastro. Le popolazioni che vivono nelle isole piccole sono molto variabili e presentano grandi diversit\u00e0 nel disegno caratteristico del dorso.\nQuasi sempre sono presenti 2 macchie cerulee alla base delle zampe anteriori.\nIl bordo delle squame ventrali pu\u00f2 essere azzurro.Il corpo \u00e8 agile e snello e le zampe muscolose, la coda pu\u00f2 raggiungere il doppio della lunghezza del corpo.\nLe dita, 5 per zampa, sono sottili e terminano con un artiglio che permette all'animale di arrampicarsi agilmente su ogni superficie ruvida.I maschi adulti generalmente sono pi\u00f9 grossi e possenti e hanno collo e testa pi\u00f9 grandi e robusti delle femmine.\nBiologia.\n\u00c8 un sauro spiccatamente diurno e si pu\u00f2 osservare, nel suo habitat, quasi sempre in presenza del sole.\nNella parte meridionale dell'areale, si pu\u00f2 vedere anche in pieno inverno, durante le giornate tiepide e soleggiate.\nAlla vista di un pericolo, scappano velocemente tra la vegetazione fitta o nelle crepe dei muri.\nNelle zone frequentate dagli uomini, diventano fiduciose e si lasciano avvicinare anche a pochi metri. Se catturate possono ricorrere all'autotomia, liberandosi della coda (la quale ricrescer\u00e0 comunque in seguito).\nSi nutrono principalmente di artropodi e occasionalmente anche di frutta matura ed esemplari piccoli della stessa specie.I maschi adulti sono territoriali e si scontrano tra di loro.\nSono anche capaci di nuotare, sebbene evitino di entrare in acqua.La vita media \u00e8 di circa 10 anni e vengono predate da serpenti, uccelli, piccoli mammiferi e gli esemplari giovani anche da grandi insetti come le mantidi religiose.\nRiproduzione.\nLa maturit\u00e0 sessuale viene raggiunta dai maschi ad un anno di vita e dalle femmine a due anni.\nGli accoppiamenti iniziano in primavera dopo il letargo invernale.I maschi inseguono le femmine e le bloccano con un morso sul tronco prima delle zampe posteriori.\nPoi piegandosi su se stessi uniscono la loro cloaca a quella della femmina.\nA volte le femmine mature presentano i segni dei morsi dei maschi sul ventre, riconoscibili per la forma a \"V\".Le femmine depongono dalle 2 alle 12 uova nella vegetazione fitta, in buche nel terreno o sotto i massi.Tra luglio ed agosto nascono i piccoli.\nDistribuzione e habitat.\nIn passato era considerata una specie tipica della Sicilia, da cui l'epiteto specifico. In realt\u00e0 la specie \u00e8 comune in tutta Italia ed anche in Francia, Svizzera, Slovenia, Serbia, Montenegro, Bosnia ed Erzegovina e Croazia. \u00c8 stata introdotta in Spagna, Turchia e negli Stati Uniti d'America.\nIn Italia \u00e8 presente in tutta la penisola, nelle isole maggiori e in gran parte di quelle minori. Andando da sud verso nord nel suo areale, la specie diviene gradualmente meno diffusa mentre aumenta la diffusione di \"Podarcis muralis\".\nNelle aree in cui le due specie convivono, la \"P. muralis\" tende a diventare molto pi\u00f9 rupicola e ad occupare nicchie diverse dalla pi\u00f9 praticola e competitiva \"P. siculus\".\nMolto adattabile, \u00e8 rinvenibile in una vasta tipologia di habitat. Frequenta muri e pendii rocciosi soleggiati, spesso in vicinanza delle coste, aree urbane e rurali, muretti a secco, giardini, parchi, prati con rocce ed alberi sparsi, zone rocciose, rive di fiumi con vegetazione, piccole isole, grandi scogli, margini del bosco, margini delle strade, siepi, macchia mediterranea, dune sabbiose, vigneti, frutteti, fino a 2.200 m slm.\nTassonomia.\nIn passato sono state descritte numerose sottospecie per identificare le popolazioni di piccole isole o addirittura scogli attorno alle coste italiane, la validit\u00e0 di questi nomi tuttavia \u00e8 stata messa in dubbio da recenti analisi genetiche:\nConservazione.\n\u00c8 inserita nel Secondo Allegato della Convenzione di Berna e nella Quarta Appendice della Direttiva Habitat dell'Unione europea.\n\u00c8 protetta anche localmente dagli Stati in cui \u00e8 presente."}
{"id": "964899", "revid": "1149807", "url": "https://it.wikipedia.org/wiki?curid=964899", "title": "Tite Kubo", "text": "Biografia.\nPrimo di tre fratelli, nato nella prefettura di Hiroshima, in Giappone, Noriaki Kubo desider\u00f2 diventare un fumettista gi\u00e0 dalle scuole elementari, influenzato dalla lettura di \"Saint Seiya - I Cavalieri dello zodiaco\" e cos\u00ec inizi\u00f2 a disegnare manga durante le superiori. Il suo primo one-shot fu \"Ultra Unholy Hearted Machine\", scritto per \"Weekly Sh\u014dnen Jump\" nel 1996. Quando era appena al terzo anno inizi\u00f2 a scrivere la sua prima opera, \"Zombie Powder\". La invi\u00f2 all'annuale concorso dell'importante rivista \"Sh\u014dnen Jump\", ma non riusc\u00ec a vincere a causa della sua scarsa esperienza. Tuttavia ricevette una telefonata da uno degli editori della rivista, che gli sugger\u00ec di lavorare su \"Zombie Powder\" assieme. Il manga fu pubblicato su \"Sh\u014dnen Jump\" nel 1999, e prosegu\u00ec per quattro volumi per poi interrompersi nel 2000 dopo ventisette capitoli in quanto l'autore ebbene un grave trauma emotivo nel periodo in cui stava scrivendo la storia. Successivamente lo stesso Kubo afferm\u00f2 di non essere abituato alla serializzazione settimanale della testata e che avrebbe prestato pi\u00f9 attenzione ai commenti del suo editor piuttosto che alle sue idee.\nQualche tempo dopo, nel 2001, Kubo cre\u00f2 un nuovo manga, chiamato \"Bleach\". Lo sottopose a \"Sh\u014dnen Jump\" nella speranza di riuscire a pubblicarlo; tuttavia fu rigettato per alcune somiglianze con la serie \"Yu degli spettri\". Nonostante questo, \"Bleach\" divenne piuttosto popolare in un ristretto gruppo di lettori, ma le speranze di pubblicazione restavano esili. Kubo fu scoraggiato dal rifiuto del suo manga. Tuttavia, Akira Toriyama, il celeberrimo autore di \"Dragon Ball\", gli sped\u00ec una lettera di incoraggiamento. Questo ispir\u00f2 Kubo e poco dopo, nel 2002, \"Bleach\" fu finalmente pubblicato regolarmente su \"Weekly Sh\u014dnen Jump\", diventando immediatamente un successo internazionale, e pubblicato fino alla sua conclusione il 22 agosto 2016. Al manga fu inoltre ispirata una serie anime che conta 366 episodi. Kubo \u00e8 l'autore anche dei personaggi che compaiono nell'anime, cosa estremamente rara per un mangaka. Ha inoltre affermato di non avere progetti di ulteriori lavori al momento. Tite Kubo \u00e8 autore anche di alcune brevi storie, inserite nei volumi di \"Zombie Powder\".\nNel 2018 in occasione del 50\u00ba anniversario della rivista \"Weekly Sh\u014dnen Jump\" pubblic\u00f2 uno one-shot intitolato \"Burn the Witch\". A partire dall'estate del 2020, il manga \u00e8 passato da one-shot a serie regolare pubblicata sempre su \"Weekly Sh\u014dnen Jump\". La storia \u00e8 stata poi adattata anche in una serie animata composta da tre episodi e uscita in Giappone nell'autunno 2020."}
{"id": "964914", "revid": "729019", "url": "https://it.wikipedia.org/wiki?curid=964914", "title": "Epididimite", "text": "L'epididimite \u00e8 una condizione patologica nella quale si osserva l'infiammazione dell'epididimo. I segni clinici presentati possono variare da un grado di dolore medio a una condizione molto dolorosa. Di norma \u00e8 presente disuria e grande bruciore o dolore nell\u2019urinare ed eiaculare, ma spesso vi sono anche sintomi urologici (frequenza, sensazione di mancato svuotamento, ...). Qualora la causa sia infettiva o acuta (quasi sempre in concomitanza con una uretrite) si rende necessario l'utilizzo di antibiotici per moderare le cause dell'infezione.\nEziologia.\nL'epididimite \u00e8 spesso causata da un'infezione batterica secondaria scatenata da una variet\u00e0 di fattori predisponenti. Alcuni casi di epididimite sono caratterizzati dalla presenza di un'infiammazione in assenza di infezione. Le cause pi\u00f9 comuni sono da ricercarsi in infiammazioni del canale urinario date da patogeni come E. Coli, Clamidia (responsabile del 50-60% dei casi) e Gonococco. Questi batteri che si trovano usualmente nel tratto posteriore dell'uretra, risalgono il canale urinario fino a giungere alle strutture dell'apparato riproduttivo. Altre possibili cause sono da ricercarsi in precedenti interventi all'apparato genito urinario come la prostatectomia, l'utilizzo di cateteri urinari o disfunzioni congenite dei reni e della vescica. Un reflusso di urina nel vaso deferente pu\u00f2 causare un'epididimite di origine chimica. Questo reflusso pu\u00f2 essere causato, per esempio, da uno sforzo fisico come il sollevamento di pesi. L'epididimite di origine chimica pu\u00f2 anche essere dovuta all'utilizzo di farmaci come l'amiodarone. Nei pazienti affetti da prostatite batterica acuta o cronica, l'epididimite pu\u00f2 presentarsi come conseguenza di un vigoroso massaggio prostatico che determina spandimento retrogrado dei liquidi infetti attraverso i dotti deferenti.\nDiagnosi.\nL'epididimite pu\u00f2 essere difficile da distinguere dalla torsione del testicolo. Qualche volta entrambe le patologie possono verificarsi contemporaneamente. Diversi test si rendono necessari per distinguere un'epididimite cronica da una serie di altri eventi clinici che possono causare un costante dolore al livello della sacca scrotale. Queste patologie includono: tumore del testicolo, allargamento delle vene scrotali (varicocele), o una ciste situata all'interno dell'epididimo. Inoltre i nervi dell'area scrotale sono connessi ai rami superiori dell'addome, e spesso il paziente riferisce dolori riconducibili a un'ernia (vedi: dolore riferito). Alcuni test utili per la diagnosi includono un esame diretto della morfologia del testicolo e l'utilizzo di ultrasuoni. \u00c8 consigliabile quindi un consulto da un urologo.\nL'epididimite cronica \u00e8 una forma di epididimite che perdura nonostante sia stato operato un primo trattamento. Solitamente si rende necessario un secondo, e pi\u00f9 lungo, ciclo di cura. L'epididimite cronica \u00e8 caratterizzata dall'infiammazione anche in assenza di infezione. Questa condizione pu\u00f2 evolversi anche in assenza delle cause sopra citate. Si ritiene che la condizione di ipersensibilit\u00e0 di talune strutture, come i nervi e i muscoli, possa causare o contribuire all'epididimite cronica. Come ultima soluzione, si pu\u00f2 impiegare la chirurgia.\nComplicazioni.\nSe non trattata, un'epididimite acuta pu\u00f2 dare diverse complicazioni che includono: epididimite cronica, ascessi, danni permanenti e addirittura distruzione dell'epididimo e del testicolo (situazione che pu\u00f2 portare a una situazione di infertilit\u00e0 e/o ipogonadismo), e infezioni che possono diffondersi ad altri organi o apparati del corpo umano.\nTrattamenti terapeutici.\nLe possibili terapie includono: l'utilizzo di antibiotici, elevazione scrotale, impacchi freddi o ghiaccio applicati regolarmente allo scroto, l'ospedalizzazione nei casi pi\u00f9 gravi e controlli periodici per tenere sotto osservazione l'evolversi dell'infezione. Molte volte il dolore si manifesta in maniera talmente grave da richiedere l'utilizzo di farmaci oppiacei come l'hydrocodone. Se non si hanno miglioramenti con le metodologie terapeutiche classiche si pu\u00f2 intervenire con un'operazione chiamata legatura della vena. Questa procedura consiste in un'iniezione praticata nel nervo che irradia l'epididimo. La sostanza iniettata \u00e8 un insieme di pi\u00f9 farmaci che includono steroidi, analgesici e una massiccia dose di anti-infiammatori. Questo trattamento allevia il dolore per un periodo ideale di due o tre mesi. Alcuni pazienti possono trovare sollievo anche solo per pochi giorni, mentre i pi\u00f9 fortunati, in casi molto rari, non avranno pi\u00f9 bisogno di cure. Questa operazione deve essere eseguita ogni volta sia necessaria, fino alla completa guarigione, o fino a quando la procedura si rivela inefficace. In questi casi il paziente pu\u00f2 decidere di sottoporsi a un intervento di rimozione dell'epididimo a cui segue una scomparsa del dolore. In caso di ascesso scrotale, questa opzione va presa in considerazione prima di altri trattamenti."}
{"id": "964961", "revid": "547992", "url": "https://it.wikipedia.org/wiki?curid=964961", "title": "Carlo Nervo", "text": "Caratteristiche tecniche.\nGiocava esterno destro di centrocampo.\nCarriera.\nCalciatore.\nOriginario di Solagna, Nervo inizia a giocare a calcio con i pulcini del Solagna per poi passare alla Bassano Virtus dove debutta tra i professionisti nel 1988. Dopo aver disputato le prime stagioni con Bassano e Cittadella, nel 1992 passa al , club con il quale firma un contratto di due anni.\nNel 1994 Nervo viene acquistato dal , squadra con la quale gioca ininterrottamente per 11 stagioni (dal 1994-95 fino al 2004-05), annate nelle quali dimostra il suo valore come tornante di fascia con fiuto del gol, fino alla convocazione nella Nazionale di calcio italiana. Dopo una breve parentesi nel corso della stagione 2005-06, durante la quale milita nel , il centrocampista terminato la sua carriera calcistica tra i professionisti nuovamente con la maglia del Bologna nel giugno 2007, decidendo di ritirarsi.\n\u00c8 il terzo giocatore con pi\u00f9 presenze in gare ufficiali (417) col , preceduto solamente da Giacomo Bulgarelli e Tazio Roversi.\nNel febbraio 2008, tuttavia, Nervo torna a giocare a calcio, vestendo la maglia del Virgilio (squadra mantovana di Seconda Categoria), non riuscendo per\u00f2 ad evitarne la retrocessione in terza categoria.\nNel 2008-2009 gioca nella formazione reggiana del Rolo, club di Promozione. Nervo inizia la stagione a Rolo con discreti risultati partendo sempre da titolare e contribuendo alla causa della squadra reggiana, ma - dopo la fine del girone di andata - annuncia il suo ritiro dal calcio, per poi dedicarsi alla attivit\u00e0 di imprenditore nel settore del mobile.\nDurante il mandato come Sindaco di Solagna milita nella squadra Nazionale Sindaci - http://www.nazionaleitalianasindaci.it/\nPalmar\u00e8s.\nClub.\nCompetizioni nazionali.\nBologna: 1994-1995\nBologna: 1995-1996\nPolitico.\nIl 7 giugno 2009 viene eletto Sindaco di Solagna (VI), il suo paese natale. Nella lista Forza Solagna: formata dalla Lega Nord/Liga Veneta e il Popolo della Libert\u00e0. Rimane in carica sino alla scadenza naturale del 25 maggio 2014."}
{"id": "964963", "revid": "74801", "url": "https://it.wikipedia.org/wiki?curid=964963", "title": "Contea di Lucas (Ohio)", "text": "Lucas \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea confina a nord con le contee di Lenawee e di Monroe del Michigan, a nord-est e a est si affaccia sul lago Erie, a sud-est confina con la contea di Ottawa, a sud con la contea di Wood, a sud-ovest con la contea di Henry ed a ovest con la contea di Fulton.\nLa contea ha una estensione di di cui oltre il 42% \u00e8 costituito da acque. Il territorio \u00e8 prevalentemente pianeggiante ed in larga parte drenato dal fiume Maumee che scorre da sud-ovest verso nord-est per andare a sfociare nella \"Maumee Bay\" del lago Erie a Toledo. Il Maumee riceve da sinistra lo \"Swan Creek\" a Toledo. Altri immissari del lago Erie sono il fiume \"Ottawa\", che scorre nell'area settentrionale, ed il \"Cedar Creek\" che scorre nell'area occidentale. Nell'area sud-orientale scorrono il \n\"Touassaint Creek\" ed il \"Portage Creek\".\nStoria.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. Nel 1794 nei pressi del fiume Maumee fu combattuta la battaglia di Fallen Timbers tra la confederazione indiana guidata da Blue Jacket e l'esercito americano guidato dal generale Anthony Wayne. La sconfitta indiana fu il preludio alla colonizzazione del nord-ovest degli Stati Uniti.\nL'attuale contea faceva parte del territorio della \"Western Reserve\" assegnato allo Stato del Connecticut. La contea \u00e8 stata istituita nel 1835 e fu chiamata Lucas in onore di Robert Lucas che era a quel tempo governatore dello Stato.\nLa citt\u00e0 di Toledo nacque nel 1833 dall'unione delle citt\u00e0 di Lawrence e Vistula. La citt\u00e0 ha una ricca storia industriale in particolare nell'industria del vetro."}
{"id": "965000", "revid": "986213", "url": "https://it.wikipedia.org/wiki?curid=965000", "title": "Tracy-Louise Ward", "text": "Biografia.\nFiglia di Peter Alistair Ward, ricco uomo d'affari e della sua prima moglie Claire Baring e sorella minore dell'attrice Rachel Ward.\nTracy \u00e8 cresciuta nella casa di campagna del padre a Cornwell, nell'Oxfordshire.\nTerminati gli studi, si rec\u00f2 a Parigi per fare la modella, poi trov\u00f2 lavoro presso \"Christie's\" a New York come segretaria.\nNegli anni ottanta, Tracy decise di diventare attrice e studi\u00f2 presso la \"Academy of Live and Recorded Arts\" e la \"London Drama School\"; tuttavia, la sua carriera di attrice termin\u00f2 nel 1991, dopo alcune apparizioni in serie televisive.\nIl 13 giugno 1987 Tracy si \u00e8 sposata con Henry John Fitzroy Somerset, marchese di Worcester ed erede dei duchi di Beaufort. La coppia ha avuto tre figli: Robert (1989), Isabella (1992) ed Alexander (1995).\n\u00c8 la direttrice della \"International Society for Ecology and Culture\".\nAttualmente vive a Badminton House, nel Gloucestershire, la casa dei duchi di Beaufort."}
{"id": "965031", "revid": "709565", "url": "https://it.wikipedia.org/wiki?curid=965031", "title": "Live aus Berlin", "text": "Live aus Berlin (\"dal vivo da Berlino\" in lingua tedesca) pu\u00f2 riferirsi a:"}
{"id": "965118", "revid": "7739270", "url": "https://it.wikipedia.org/wiki?curid=965118", "title": "Architettura palladiana", "text": ""}
{"id": "965152", "revid": "35707", "url": "https://it.wikipedia.org/wiki?curid=965152", "title": "Erich Von Stroheim", "text": ""}
{"id": "965161", "revid": "767487", "url": "https://it.wikipedia.org/wiki?curid=965161", "title": "Richard Boyle, III conte di Burlington", "text": "Si mise in evidenza anche come collezionista e mecenate.\nBiografia.\nDa giovane mostr\u00f2 una grande passione per la musica e il noto compositore Georg Friedrich H\u00e4ndel gli dedic\u00f2 tre opere, composte durante la sua permanenza presso la \"Burlington House\": \"Il pastor fido\", \"Teseo\" e \"Amadigi di Gaula\".\nUno dei suoi meriti principali tuttavia fu quello di aver divulgato in Inghilterra le norme ed i princ\u00ecpi dell'architettura classica in contrapposizione ad una visione nazionalista che restava ancorata alla tradizione britannica. In questa sua impresa ricevette la collaborazione del pittore William Kent e del poeta Alexander Pope, che pubblic\u00f2 nel 1731 il celebre trattato \"Epistle on Taste\" nel quale vennero enunciate le teorie di Burlington. \nNel 1730 Burlington fece stampare una edizione in lingua italiana delle opere di Andrea Palladio, che aveva conosciuto grazie a numerosi viaggi in Italia.\nBurlington realizz\u00f2 varie opere architettoniche di pregevole rilevanza, anche se fortemente influenzate dal modello di Palladio e di Vincenzo Scamozzi, tra le quali si annoverarono come primo progetto quello relativo alla sua residenza londinese, la \"Burlington House\", che vide mutare il suo aspetto e lo stile dall'originario barocco trasmessogli dall'architetto James Gibbs, in un modello neopalladiano, grazie all'aiuto dello scozzese Colen Campbell, e le decorazioni a matrice storica di William Kent; la \"Chiswick House\" londinese progettata nel 1727, rifinita all'interno da Kent ed impreziosita dal tempietto costruito nel parco dalla struttura e forma simile al Pantheon e quindi un esempio di neoclassicismo; la \"Assembly Room\" di York eretta nel 1730 e caratterizzata da colonnati ionici.\nRimarchevole fu anche la sua attivit\u00e0 filantropica, esemplificata nel 1739, dalla fondazione di una nuova organizzazione di beneficenza chiamata \"Foundling Hospital\". Inoltre Burlington si distinse per la costruzione di un grande istituto per bambini completato nel 1742.\nImportanti per l'evoluzione culturale dell'architetto furono i suoi frequenti contatti con il veronese Scipione Maffei ed il veneziano Francesco Algarotti.\nSua figlia Lady Charlotte Elizabeth Boyle spos\u00f2 William Cavendish, IV duca di Devonshire."}
{"id": "965190", "revid": "486946", "url": "https://it.wikipedia.org/wiki?curid=965190", "title": "MP-5", "text": ""}
{"id": "965298", "revid": "1573940", "url": "https://it.wikipedia.org/wiki?curid=965298", "title": "Heimbrinae", "text": "Heimbrinae , \u00e8 una piccola sottofamiglia di Insetti interna alla famiglia degli Euritomidi (Hymenoptera Chalcidoidea) comprendente due soli generi con specie, presumibilmente parassitoidi, presenti nel continente americano.\nSi distinguono dalle altre sottofamiglie degli Euritomidi per la fusione dei tergiti dei primi due segmenti del gastro e per il prolungamento posteriore dello scutello in un processo spiniforme.\nLa biologia di questi imenotteri \u00e8 sconosciuta. L'unica segnalazione citata in letteratura \u00e8 l'indicazione nell\"Hymenoptera Collection\" del National Museum of Natural History, Smithsonian Institution (Washington D.C.), come possibili ospiti, di Coleotteri Buprestidi e Curculionidi associati ad una Malvacea.\nInquadramento sistematico.\nLa sottofamiglia degli Eimbrini deriva da una revisione della sistematica degli Euritomidi proposta da Burks nel 1971, senza per\u00f2 fornire le chiavi per la determinazione. Questa sottofamiglia non \u00e8 universalmente riconosciuta. Una recente revisione da parte di Stage e Snelling (1986) ha fornito le chiavi per l'identificazione degli Eimbrini."}
{"id": "965309", "revid": "119619813", "url": "https://it.wikipedia.org/wiki?curid=965309", "title": "Sherwood Anderson", "text": "\u00c8 noto al pubblico soprattutto grazie alla raccolta di racconti \"Winesburg, Ohio\" che ebbe un'influenza profonda sulla letteratura e sulla narrativa americana e l'eco del suo stile e delle sue opere pu\u00f2 essere facilmente rintracciata negli scritti di Ernest Hemingway, William Faulkner, Thomas Wolfe, John Steinbeck e altri.\nBiografia.\nNacque a Camden nell'Ohio, terzo dei sette figli di Erwin M. e Emma S. Anderson. Dopo il fallimento negli affari del padre, la famiglia fu costretta a frequenti trasferimenti finch\u00e9, nel 1884, finalmente si stabil\u00ec a Clyde, nell'Ohio. La difficile situazione familiare spinse il padre a bere pesantemente mentre, nel 1895, sopraggiunse la morte della madre a causa della tubercolosi. Anche in conseguenza di questi avvenimenti Anderson, desideroso di aiutare la sua famiglia, abbandon\u00f2 la scuola a 14 anni e inizi\u00f2 a lavorare, cimentandosi nei mestieri pi\u00f9 disparati e guadagnandosi in questo modo il soprannome di \"Jobby\".\nSi trasfer\u00ec in seguito a Chicago per rimanere vicino al fratello Karl e lavor\u00f2 come manovale fino alla fine del secolo quando, iscrittosi nelle liste, venne chiamato dall'esercito. Tuttavia, pur inviato a Cuba per la Guerra ispano-americana non partecip\u00f2 ai combattimenti in prima persona.\nNel 1900, terminata la guerra, frequent\u00f2 l'Universit\u00e0 Wittemberg a Springfield nell'Ohio e, finalmente, riusc\u00ec a ottenere un posto come copywriter a Chicago, attivit\u00e0 che svolse con grande successo. Nel 1904 spos\u00f2 Cornelia Lane, che apparteneva a una facoltosa famiglia locale.\nStabilitosi a Cleveland, divenne padre di tre bambini e successivamente si spost\u00f2 ad Elyria, dove gest\u00ec dapprima un servizio di vendita per corrispondenza e in seguito alcune aziende produttrici di vernici. Nel novembre del 1912 scomparve improvvisamente per poi riapparire quattro giorni dopo mostrando chiari segni di un cedimento nervoso. In seguito parl\u00f2 di questa esperienza come di una \"fuga dall'esistenza materialistica\", guadagnandosi le lodi di vari altri scrittori che nel suo gesto videro un esempio di \"coraggio\". Tornato a Chicago, ricominci\u00f2 a lavorare per conto di compagnie editoriali e pubblicitarie\nNel 1916, divorzi\u00f2 da Cornelia e si rispos\u00f2 con Tennessee Mitchell. Nello stesso anno venne pubblicato il suo primo romanzo \"Windy McPherson's Son\", al quale segu\u00ec, tre anni dopo, il secondo romanzo lungo, \"Marching Men\". Tuttavia, egli \u00e8 probabilmente pi\u00f9 famoso per la raccolta di racconti, iniziata nel 1919, conosciuta con il titolo di \"Winesburg, Ohio\". Anderson sostenne che \"Hands\", il racconto che apre il volume, era la prima \"vera\" storia che avesse scritto. I temi delle sue opere sono paragonati a quelli di T. S. Eliot e di altri appartenenti alla corrente letteraria del modernismo.\nNonostante i suoi racconti avessero riscosso un grande successo, continu\u00f2 ad avvertire l'esigenza di scrivere romanzi. Nel 1920 pubblic\u00f2 \"Poor White\", romanzo che incontr\u00f2 anch'esso un certo favore da parte del pubblico. Scrisse diversi altri romanzi e, nel 1922, divorzi\u00f2 anche dalla seconda moglie sposando, tre anni dopo, Elizabeth Prall.\nNel 1923 Anderson diede alle stampe \"Many Marriages\", le cui tematiche sarebbero state trattate e sviluppate in molti dei suoi scritti successivi. Il romanzo ricevette anche giudizi negativi ma, complessivamente, si pu\u00f2 dire che la critica fu ancora una volta favorevole. Francis Scott Fitzgerald, ad esempio, giudic\u00f2 \"Many Marriages\" come uno dei migliori romanzi che Anderson avesse scritto.\nA partire dal 1924 Anderson abit\u00f2 uno degli appartamenti dello storico edificio \"Pontalba Apartments\" a New Orleans (540-B St. Peter Street), nelle vicinanze di Jackson Square. Qui, lui e la moglie tennero un salotto letterario a cui parteciparono William Faulkner, Carl Sandburg, Edmund Wilson e altri illustri esponenti della letteratura statunitense del tempo.\nDi fatto, il protagonista dell'ambiguo e commovente racconto di Anderson \"A Meeting South\" \u00e8 Faulkner; inoltre nel 1925 scrisse anche \"Dark Laughter\" (\"Riso nero\"), un romanzo che trae la propria origine dalla sua esperienza di vita a New Orleans. Il romanzo, nonostante sia stato oggetto d'una presa in giro da parte di Ernest Hemingway in \"The Torrents of Spring\" (Torrenti di primavera), si pu\u00f2 dire che sia stato in effetti l'unico vero best seller di Anderson.\nAnche il suo terzo matrimonio fin\u00ec per fallire e, alla fine degli anni venti spos\u00f2 in quarte nozze Eleanor Copenhaver, con la quale condivideva la passione per gli studi e i viaggi. Negli anni trenta Anderson pubblic\u00f2 \"Death in the Woods\", \"Puzzled America\" (un libro di saggi) e, nel 1936, \"Kit Brandon\".\nNel 1932 dedic\u00f2 il romanzo \"Beyond Desire\" alla moglie Eleanor. Nella parte conclusiva della sua carriera l'influenza di Anderson nell'ambiente letterario and\u00f2 lievemente scemando e questi lavori sono generalmente considerati inferiori ai precedenti, nonostante contengano comunque alcuni dei suoi passi pi\u00f9 belli e significativi.\nAnderson mor\u00ec a Panama all'et\u00e0 di 64 anni, dopo che l'aver accidentalmente inghiottito uno stuzzicadenti durante una festa gli aveva provocato un attacco di peritonite. Fu seppellito in Virginia al \"Round Hill Cemetery\" di Marion.\nIl suo epitaffio recita: \"La vita, non la morte, \u00e8 l'avventura pi\u00f9 grande\".\nL'ultima casa in cui Anderson visse, nota con il nome di \"Ripshin\", si trova tuttora a Troutdale, in Virginia, e pu\u00f2 essere visitata su prenotazione."}
{"id": "965313", "revid": "599013", "url": "https://it.wikipedia.org/wiki?curid=965313", "title": "Mid", "text": ""}
{"id": "965339", "revid": "115257055", "url": "https://it.wikipedia.org/wiki?curid=965339", "title": "Shih Tzu", "text": "Lo Shih Tzu (, oppure ) \u00e8 una razza canina di origine cinese riconosciuta dalla FCI (Standard N. 208, Gruppo 9, Sezione 5).\nEtimologia.\n\u7345\u5b50, Wade-Giles \"shih tzu\", pinyin moderno \"sh\u012bzi\", significa \"piccolo leone\", \"cucciolo di leone\" o \"figlio del leone\" in cinese. Il nome completo cinese \u7345\u5b50\u72ac \"sh\u012bziqu\u01cen\" o \u7345\u5b50\u72d7 \"sh\u012bzig\u01d2u\" significa quindi \"cane figlio del leone\". Questa razza venne appositamente allevata per assomigliare al \"leone cos\u00ec come rappresentato nell'arte orientale\". In Cina \u00e8 anche noto come \u897f\u65bd\u72ac \"x\u012bsh\u012bqu\u01cen\", ossia \"cane di \" (una delle quattro famose bellezze dell'antica Cina), ma il carattere \u897f \"xi\" significa anche \"occidente\", quindi \"cane leone occidentale\", essendo stato importato in Cina dal Tibet, a occidente, per distinguerlo dal Pechinese, anch'esso noto, tra i vari nominativi, come \"shiziquan\". Nel mondo anglofono \u00e8 noto anche come \"cane crisantemo\" (\"Chrysantemum Dog\") per la conformazione dei peli del muso.\nOrigine.\nDocumenti e disegni risalenti al XVI secolo mostrano dei piccoli cani somiglianti a dei leoni in miniatura. Nel XVII secolo i cani sono stati portati dal Tibet alla Citt\u00e0 Proibita di Pechino, divenendo il cane preferito dalla corte imperiale cinese. Lo Shih Tzu \u00e8 imparentato con il Lhasa Apso tibetano, conservando un'estrema somiglianza fisica con esso. Esemplari di Shih Tzu venivano donati dai monaci tibetani agli imperatori come omaggio accompagnato dalla benedizione. Fino al 1912, anno in cui la Cina da impero divenne repubblica, questa razza non venne mai esportata; il primo esemplare esportato fu in Inghilterra nel 1931. Venne riconosciuto dagli standard internazionali come razza separata dalle altre razze cinesi nel 1934.\nNonostante la piccola taglia \u00e8 molto robusto. Come il Lhasa Apso ha un sottopelo lanoso, ricoperto da un manto lungo e setoso. Cane dallo sguardo fiero, ha il pelo sopra il naso che cresce verso l'alto, donandogli un muso dall'apparenza di \"crisantemo\". La testa \u00e8 arrotondata con abbondante barba e baffi.\nIl muso \u00e8 corto e peloso e il naso \u00e8 nero. Lo stop \u00e8 ben definito. Gli occhi sono grandi, rotondi e nella maggior parte dei casi sono scuri. Le orecchie cadenti sono ricoperte da pelo. I denti devono chiudersi in un morso a tenaglia. Il top-line \u00e8 uniforme e il corpo \u00e8 un po' pi\u00f9 lungo dell'altezza al garrese. La rimozione dello sperone \u00e8 facoltativa. La coda a pennacchio si arriccia sulla parte posteriore.\nL'altezza dell'adulto \u00e8 generalmente compresa tra 25 e 28\u00a0cm, il peso tra 4 e 8\u00a0kg.\nColori.\nLo standard dello Shih Tzu ammette le seguenti colorazioni: \"rosso, fulvo, sesamo, bianco, pezzato, grigio, nero, miele, leggero, arlecchino, albicocca, argento, marrone, arancio, marroncino, cannella, dorato, bronzo, sabbia, ambra\".\nTemperamento.\nAma stare con le persone e si adatta anche agli altri animali. \u00c8 intelligente, reattivo e vigile. Si affeziona moltissimo alla propria famiglia nei confronti della quale \u00e8 molto geloso e si dimostra subito molto dolce. Verso gli estranei si dimostra solo inizialmente sospettoso e guardingo. \u00c8 abbastanza testardo, tuttavia risponde a qualsiasi ordine gli venga assegnato in modo intelligente e soddisfacente. Ottimo cane da compagnia, abbaia pochissimo eccetto per le necessit\u00e0.\nProblemi di salute.\nTendono ad avere un respiro affannoso e a volte russano. Alcuni esemplari che derivano da particolari linee di sangue sono predisposti ad avere problemi alle orecchie, agli occhi e all'apparato respiratorio. Un altro problema pu\u00f2 essere l'ernia del disco causata dai piedini posteriori che sono corti. I loro denti necessitano di accurate visite veterinarie in quanto tendono a cadere presto. Pu\u00f2 avere malattie agli occhi come il glaucoma, che va curato con dei medicinali prescritti dal veterinario.\nCondizioni di vita.\nQuesti cani sono adatti alla vita d'appartamento e si possono trovare a loro agio anche senza un giardino: sono sufficienti un paio di passeggiate quotidiane. Soffrono il caldo: pertanto si deve evitare di esporli a temperature troppo elevate ed \u00e8 raccomandabile accorciare leggermente il pelo nei mesi estivi, evitando di tosarlo perch\u00e9 il pelo lungo fa s\u00ec che la sua cute sia in parte protetta dai raggi del sole.\nAlimentazione.\nSi deve evitare di dare troppo da mangiare al cane: sono sufficienti 250 grammi di carne, riso o verdure ogni giorno, cercando di variare il meno possibile l'alimentazione.\nMantenimento.\nLo Shih-Tzu deve essere mantenuto pulito, specialmente lungo il contorno degli occhi e delle orecchie. Infatti lo Shih-Tzu ha gli occhi particolarmente sensibili: esistono in commercio delle gocce speciali per problemi agli occhi. Lo Shih-Tzu \u00e8 il cane adatto per chi soffre di allergia al pelo in quanto ne perde pochissimo. Inoltre deve essere lavato ogni 7-15 giorni con prodotti per cani a pelo lungo e spazzolato ogni giorno per evitare i nodi e la conseguente caduta dei peli.\nLongevit\u00e0.\nMediamente la prerogativa di vita dello Shih-Tzu varia tra i 10 ed i 14 anni, ma esistono casi in cui si \u00e8 arrivati fino a 22 anni di et\u00e0."}
{"id": "965352", "revid": "125570050", "url": "https://it.wikipedia.org/wiki?curid=965352", "title": "Wrong Turn 2 - Senza via di uscita", "text": "Wrong Turn 2 - Senza via di uscita (\"Wrong Turn 2: Dead End\") \u00e8 un film horror del 2007 diretto da Joe Lynch.\nFilm horror direct-to-video che costituisce il secondo capitolo della saga horror/splatter \"Wrong Turn\".\nIl film \u00e8 stato commercializzato nel mercato home video statunitense a partire dal 9 ottobre 2007, mentre in Italia dal 23 luglio dello stesso anno.\nTrama.\nLa cantante Kimberly sta guidando attraverso il bosco per partecipare al reality show \"Survivor\". Mentre la donna si sta lamentando per il gioco troppo duro con il suo agente, improvvisamente investe un ragazzo; mentre si appresta a soccorrerlo lui la aggredisce mangiandole parte della faccia ed in seguito un altro mutante la attacca con un'ascia, squarciandola in due.\nAlla nuova edizione del reality, il conduttore Dale Murphy, ex-militare, mostra ai 6 nuovi concorrenti la foresta dove dovranno svolgere il reality per alcuni giorni. A causa dell'assenza di Kimberly, il regista Michael convince la sua fidanzata Mara, anche produttrice del programma, a sostituirla ed essa si lascia convincere.\nI concorrenti vengono divisi in squadre da due e si sparpagliano nel bosco. Nel frattempo una telecamera riprende il cannibale con tre dita mentre attacca ed uccide Nil, l'aiuto regista, che si era addentrato nel bosco. In seguito altri due cannibali catturano Dale, mentre sistema le ultime apparecchiature per il reality nel bosco.\nIntanto Micheal cerca di aggiungere forzatamente delle scene di sesso nel reality tra Elena e Jake. Dunque Elena cerca di instaurare una relazione con Jake, secondo le direttive di Michael. Giunti nei pressi di un fiume Elena si spoglia ma Jake non ci sta e se ne va. Elena decide allora di fare sesso con Micheal per riuscire a rimanere nel programma come protagonista. La scena viene vista da uno dei mutanti, che si masturba ma sorpreso dalla moglie viene malmenato.\nNel frattempo le concorrenti Mara e Nina si dirigono al fiume seguendo le istruzioni del gioco e Mara vede Michael e Elena al fiume. Sconvolta decide di abbandonare il programma, e quindi aiutata da Nina cerca una zona dove possa trovare un telefono ed entra in una vecchia casa di legno. Pochi minuti dopo essersi addentrati furtivamente nella casa, la famiglia padrona torna e la coppia si trova ad osservare dalla stanza accanto, il parto di una donna mutante assistita da due figli, un maschio (quello investito da Kimberly) e una femmina. Scoperte, riescono a uscire dalla casa in tempo ma mentre scappano arriva un altro mutante che uccide Mara con un'ascia e si mette alla ricerca di Nina, che per\u00f2 fa in tempo a nascondersi dietro ad un cespuglio. Tuttavia il cannibale viene interrotto dall'arrivo di un altro mutante a bordo di un rimorchiatore su cui \u00e8 legato il corpo di Mara.\nUna sorella mutante scopre che il fratello sta spiando Elena, che si sta riposando in riva al fiume in costume, poich\u00e9 ne \u00e8 attratto e ingelositasi decide di colpire senza piet\u00e0 con un coltello Elena uccidendola.\nIn contemporanea, Dale \u00e8 legato a testa in gi\u00f9 tenuto ostaggio dal mutante con tre dita che lo tortura continuamente. Approfittando di un momento di distrazione, Dale, si libera e ingaggia una lotta con lui, uccidendolo poi con un colpo di fucile.\nMichael torna nel retro del furgone dove nota l'assenza dell'altro regista, dopodich\u00e9 vede attraverso le telecamere che qualcuno sta salendo a bordo del furgone ma prima che possa agire il mezzo viene messo in moto. Scopre poi che a guidare ci sono i mutanti che hanno assalito Nina e Mara che lo inchiodano al caravan con una freccia.\nJonesy, Amber e Jake ignari del pericolo fanno un barbecue con la carne trovata attorno un fal\u00f2. I tre, raggiunti da Nina, si fanno raccontare la storia terrificante accaduta a Mara, e riconoscendo il tatuaggio di Kimberly sulla carne che stavano mangiando decidono di scappare dal bosco raggiungendo il caravan. Nina rimane ferita a un piede e Jake si offre di aiutarla mentre gli altri cercano aiuto.\nDale, che \u00e8 fuggito dalla foresta, raggiunge una casa dove un signore anziano sta pulendo il sangue del parto e lo minaccia con il fucile. Mentre si cura delle ferite infertegli da tredita il vecchio gli racconta la storia di una famiglia che viveva nel bosco e a seguito delle contaminazioni di una fabbrica ormai chiusa ha iniziato ad avere figli mutanti. Poi aggredisce Dale rivelando di essere il padre dei mutanti ma il soldato lo fa esplodere con la dinamite presente nella casa liberandosi dell\u2019ennesimo pericolo.\nNel frattempo, i sopravvissuti si imbattono nei due fratelli che stanno copulando, scambiando inizialmente la Sorella per Elena perch\u00e9 indossa i capelli di quest'ultima. Dopo un breve combattimento i concorrenti del reality riescono a scappare dividendosi ma Jonesy cade in una trappola. Amber cerca di aiutarlo ma finisce anche lei appesa con una corda e vengono entrambi uccisi con una freccia.\nNina e Jake si recano alla vecchia cartiera dove i mutanti hanno portato le macchine di tutte le loro vittime e a bordo del furgone della troupe vedono Michael che legato a una sedia viene decapitato. Subito dopo vengono catturati ed imprigionati dai mutanti, in attesa di essere mangiati, ma prima che vengano uccisi Dale - in preda all'ira - entra nella casa massacrando i fratelli con della dinamite, libera Nina e Jake e successivamente viene barbaramente ucciso dal padre dei fratelli.\nApprofittando della confusione, Nina e Jake si allontanano il pi\u00f9 possibile dal luogo degli orrori ma si trovano ad affrontare i 2 mutanti ed in seguito ad un acceso combattimento riescono ad eliminarli, buttandoli nel trita carte. Infine, dopo aver trovato la macchina sulla quale Kimberly viaggiava all\u2019inizio del film, prendono la strada per tornare in citt\u00e0.\nIn conclusione, il film mostra il figlio della mutante ancora in fasce che viene allattato con un biberon.\nProduzione.\nLa lavorazione \u00e8 iniziata il 29 maggio 2006 ed \u00e8 finita il 30 giugno dello stesso anno.\nLe principali ambientazioni si sono filmate ai Vancouver Film Studios.\nPromozione.\nIl primo teaser trailer \u00e8 stato presentato il 25 febbraio 2007 all'edizione del Fangoria's Weekend of Horrors tenutasi a Chicago (USA).\nIl 2 marzo, il primo trailer \u00e8 stato pubblicato on-line. Il 18 marzo, un secondo trailer di media durata, \u00e8 stato mostrato alla convention del WizardWorld a Los Angeles (USA).\nCritica.\nQuesto fatto accade veramente poche volte nel campo dei sequel. Nonostante il film sia uscito direttamente in DVD, ha avuto infatti recensioni e critiche molto positive. Ha ricevuto il 78% di critiche positive. Solitamente, il primo film \u00e8 il pi\u00f9 apprezzato, ma non nel caso del sequel di Wrong Turn. Di diverso parere IMD, che come voto gli d\u00e0 un 5, 4/10, al contrario del primo capitolo che di voto prese un 6/10."}
{"id": "965384", "revid": "160832", "url": "https://it.wikipedia.org/wiki?curid=965384", "title": "Stadio Mariotti", "text": "Lo stadio comunale Mariotti \u00e8 il principale impianto sportivo di calcio di Alghero.\nStoria.\nStorico impianto sportivo della citt\u00e0, \u00e8 situato nella parte finale di via Vittorio Emanuele II, conta circa 2500 posti a sedere ed ha uno dei migliori manti erbosi della Sardegna, tuttavia, necessiterebbe di un'importante opera di ristrutturazione e adeguamento degli impianti elettrici e delle tribune (opere in parte gi\u00e0 eseguite, come la copertura parziale della tribuna centrale). La principale societ\u00e0 che ne ha usufruito \u00e8 stata la Polisportiva Alghero. Nel settembre 2007 ha ospitato 2\u00ba Torneo Internazionale di Calcio a 5 riservato alle Forze di Polizia, il cui ricavato \u00e8 stato devoluto ai poveri del Burkina Faso.\n\u00c8 sede di diversi tornei giovanili a livello regionale nazionale e internazionale come \"il Memorial Sanna Casti, il trofeo Riviera del Corallo e il Ciudad de l'Alguer\" inoltre nel 2005 \u00e8 stata la sede della finale di Supercoppa italiana di calcio femminile vinta dalla Torres Terra Sarda 5 - 0 sul Milan.\nSquadre.\nL'impianto \u00e8 il pi\u00f9 importante della citt\u00e0, ospitava le partite dell'Alghero, la prima squadra cittadina che militava in Lega Pro Seconda Divisione.\nAttualmente ospita le partite del Fertilia e del Alghero 1945 (militanti nella stagione 2015-16 nel campionato di Promozione), le altre due pi\u00f9 importanti societ\u00e0 algheresi.\nNel 1999 il Cagliari ha giocato nello stadio due esibizioni: la prima contro una rappresentativa algherese \u00e8 terminata con una goleada per la squadra del capoluogo, la seconda, denominata \"Coppa dell'Amicizia\" \u00e8 stata giocata contro una rivale storica dei cagliaritani, la ed \u00e8 stata sospesa dalla terna arbitrale algherese sul 2-2 per intemperanze dei tifosi delle due squadre.\nEventi.\nDue sono stati gli eventi relativi al calcio di una certa rilevanza nazionale ed internazionale:\nla partita amichevole Alghero-Cagliari con il mitico Gigi Riva ed i vari giocatori del blocco della \"Nazionale\" che arriv\u00f2 seconda ai mondiali del Messico del 1970 e la partita del trofeo Sardo Corso Catalano Barcellona-Bastia, all'epoca in cui nel Barcellona giocava il grande Johan Cruijff."}
{"id": "965412", "revid": "287204", "url": "https://it.wikipedia.org/wiki?curid=965412", "title": "Emanuele Abate", "text": "Vincitore in carriera di 12 titoli italiani: sei volte campione assoluto (tre outdoor sui hs e tre indoor sui hs), 4 volte nazionale universitario sui hs e 2 volte giovanile (60 e hs).\nBiografia.\nGli inizi, i titoli italiani giovanili e il primo titolo assoluto, l'esordio con la Nazionale seniores.\nHa iniziato l'attivit\u00e0 sportiva come calciatore, giocando da difensore di fascia sinistra in squadre dilettantistiche liguri (Laigueglia e Alassio) e soltanto nel 2001 \u00e8 approdato all'atletica leggera, iniziando ad allenarsi con continuit\u00e0 nel 2002.\nEmanuele Abate prima risiede ad Alassio allenandosi a Villanova d'Albenga, a Genova, allo Stadio La Sciorba o nell'impianto di Villa Gentile, seguito dal suo allenatore di sempre Pietro Astengo.\nDal 2015 si allena al Centro di Preparazione Olimpica di Formia \"Bruno Zauli\".\nIn seguito alla scomparsa del suo storico allenatore Pietro Astengo, avvenuta nel marzo del 2016, ora viene seguito da Sergey Derkach (padre-allenatore dell'atleta azzurra Dariya).\nAbate inizia a conseguire interessanti risultati a livello giovanile: nel 2004 partecipa ai Mondiali juniores in Italia a Grosseto non superando la batteria nei hs il 16 luglio, nel 2005 esce di nuovo in batteria nei campionati italiani indoor sia promesse ( e hs il 12-13 febbraio) che assoluti ( hs il 20 febbraio).\nMa il salto di qualit\u00e0 avviene nel 2006 quando, grazie alla cura particolare della velocit\u00e0 di base, al Meeting internazionale di Ginevra porta il suo record personale a 13\"59, sia pure con un vento favorevole non trascurabile (+), ma comunque entro i limiti richiesti per l'omologazione del tempo.\nNel 2006 vince il suo primo titolo italiano, diventando campione nazionale promesse indoor sui hs (l'11 febbraio) e poi ottiene la medaglia d'argento sui hs agli italiani di categoria (il 22 luglio).\nA causa di problemi muscolari ha dovuto rinunciare ai campionati italiani assoluti di Torino 2006 (agli assoluti indoor di Ancona, il 18 febbraio, invece era arrivato quinto sui hs), ma \u00e8 stato convocato per la prima volta in Nazionale seniores, partecipando agli Europei di G\u00f6teborg in Svezia (uscendo in batteria sui hs l'11 agosto).\nNel 2007 fa doppietta di titoli italiani sui hs con oro sia ai nazionali promesse (il 16 giugno) che agli assoluti di Padova (il 27 luglio, prima volta per lui).\n2007-2011: bronzo agli Europei under 23 e alle Universiadi, gli altri titoli italiani assoluti.\nGareggia in 4 rassegne internazionali, tutte sui hs, nel corso del 2007: arriva secondo nella First League della Coppa Europa svoltasi in Italia a Milano (il 24 giugno), vince la medaglia di bronzo agli Europei under 23 di Debrecen in Ungheria (il 14 luglio), giunge poi quarto prima alle Universiadi di Bangkok in Thailandia (il 10 agosto) e poi al D\u00e9caNation in Francia a Parigi (l'8 settembre).\nNel quadriennio 2007-'09-'10-'11 vince, sempre nel mese di maggio, quattro titoli di campione nazionale universitario sui hs.\nAccoppiata di titoli italiani assoluti nel 2008 con vittoria sui hs indoor (il 23 febbraio) e nei hs outdoor (il 19 luglio); in ambito internazionale, conclude ottavo sui hs ad Annecy (Francia) nella Super League della Coppa Europa (il 22 giugno).\nDue triplette di medaglie agli assoluti nel biennio 2009-2010: oro nei hs agli italiani indoor (il 21 febbraio a Torino 2009), argento sui hs e nella staffetta 4x (il 1\u00ba agosto a Milano 2009); argento sia nei hs che con la staffetta 4x e bronzo sui (il 30 giugno-1\u00ba luglio a Grosseto 2010).\nNel 2009 partecipa agli Europei indoor di Torino (fuori in batteria il 6 marzo), termina ottavo sui hs a Leiria (Portogallo) all'Europeo per nazioni (il 21 giugno), ai Giochi del Mediterraneo in Italia a Pescara (sesto il 30 giugno), infine conquista la medaglia di bronzo alle Universiadi di Belgrado in Serbia (l'11 luglio).\nDurante la stagione agonistica 2011, come gi\u00e0 successo nel 2008, c'entra la doppietta di titoli italiani assoluti facendo l'accoppiata hs indoor (il 19 febbraio)- hs outdoor (il 25 giugno).\nLa stagione 2011 all'aperto si apre con il 13\"68 ottenuto il 28 maggio al Meeting internazionale di Ginevra, primato stagionale limato di un centesimo con 13\"67 stabilito il 17 luglio al Meeting di Padova. Personale finalmente ottenuto, con 13\"57 il 30 luglio al Meeting di Friburgo in Svizzera e portato a 13\"54 il 10 settembre al Meeting di Rieti, ove ha vinto la gara.\nPrende parte sempre nel 2011 a quattro rassegne internazionali: Europei indoor in Francia a Parigi (batteria sui hs il 4 marzo), Europeo per nazioni in Svezia a Stoccolma (ottavo nei hs il 19 giugno), Universiadi di Shenzhen in Cina (quinto posto il 20 agosto) e Mondiali di Taegu in Corea del Sud (batteria nei hs il 28 agosto).\n2012: record italiano su 60 e 110 metri ostacoli.\nIl 4 febbraio del 2012, stabilisce al Meeting di Magglingen in Svizzera, il nuovo record italiano indoor dei hs, col tempo di 7\"57 (poi migliorato agli Europei indoor di G\u00f6teborg 2013 da Paolo Dal Molin in 7\"51) il precedente primato di Emiliano Pizzoli, con 7\"60 ad Atene 1998, era vecchio di 14 anni.\nL'11 marzo dello stesso anno si piazza al 6\u00ba posto ai Mondiali indoor ad Istanbul (Turchia) col tempo di 7\"63.\nIl 13 maggio stabilisce al Meeting internazionale di Montgeron il nuovo record italiano sui hs fermando il cronometro a 13\"32 migliorando il 13\"35 di Andrea Giaconi vecchio di 10 anni (Coppa Europa di Annecy 2002) e qualificandosi per i Giochi olimpici di Londra. Correr\u00e0 lo stesso giorno la finale in 13\"31, che non diventa record italiano per l'irregolarit\u00e0 del vento (+).\nIl 25 maggio corre al Golden Spike Ostrava nell'omonima citt\u00e0 della Repubblica Ceca in 13\"38, sempre condizionato dal vento (+).\nIl 5 giugno corre a Bellinzona in Svizzera un eccellente 13\"35, con .\nL'8 giugno riesce a migliorare ulteriormente il suo record personale e, di conseguenza, anche quello italiano: 13\"28' al Memorial Primo Nebiolo di Torino; ora detiene sei delle prime dieci migliori prestazioni italiane all-time sui hs.\nIl 1\u00ba luglio gareggia in finale sui hs agli Europei di Helsinki in Finlandia terminando la gara in quinta posizione.\nAgli assoluti di Bressanone non parte nella finale dei hs disputata il 7 luglio.\nGareggia quindi ai Giochi olimpici di Londra in Gran Bretagna, dove non riesce ad andare oltre la semifinale dei hs corsa l'8 agosto.\n2013: i campionati italiani assoluti e l'infortunio.\nCon la Nazionale seniores il 23 giugno del 2013 gareggia ancora in Gran Bretagna all'Europeo per nazioni di Gateshead, terminando al sesto posto sui hs.\nIn Italia prima ai campionati italiani assoluti indoor il 16 febbraio del 2013 non parte nella finale 1 dei hs e poi il 27 luglio, durante le batterie dei hs agli assoluti all'Arena Civica di Milano, Abate subisce la rottura del tendine di Achille del piede destro. \u00c8 stato sottoposto ad un intervento di ricostruzione presso l'Ospedale \"Gaetano Pini\" di Milano, dal quale \u00e8 stato dimesso il 29 luglio.\n2015-2016: i ritorni alle gare.\nDopo quasi un anno e mezzo di assenza dalle gare, rientra il 10 gennaio del 2015 a Modena sui 60 metri piani arrivando terzo in 6\"96.\nPoi un altro stop che lo costringe a rinviare il ritorno sugli ostacoli alti, che arriva il 27 febbraio del 2016 a Formia (dopo oltre due anni e mezzo dall'infortunio) vincendo sui hs col tempo di 7\"96; il 5 marzo ritorna a gareggiare ai campionati italiani assoluti, vincendo la medaglia d'argento al coperto sui hs dietro il neo-campione nazionale assoluto Lorenzo Perini (prima volta per lui)."}
{"id": "965417", "revid": "767487", "url": "https://it.wikipedia.org/wiki?curid=965417", "title": "!Action Pact!", "text": "!Action Pact! fu un gruppo punk rock britannico, fondato nel 1981 con il nome di The Bad Samaritians.\nFormazione.\nInizialmente il gruppo era formato da:\nPoco dopo John venne sostituito dalla solista George Cheex, che era quindicenne come Joe Fungus. Il primo EP lanciato sul mercato fu \"Heathrow Touchdown\" nell'ottobre 1981. Con le due canzoni \"London Bouncers\" e \"All Purpose Action Footwear\", ottenne l'attenzione del DJ John Peel. Grazie al suo aiuto suonarono in un concerto del 1982 \"People\", \"Suicide Bag\", \"Mindless Aggression\", \"Losers\" e \"Cowslick Blues\".\nIl risultato fu abbastanza soddisfacente da ottenere un contratto con la Fall Out Records, per la quale produssero l'EP \"Suicide Bag\" nel luglio 1982, schizzando ai primi posti delle classifiche punk."}
{"id": "965423", "revid": "5456", "url": "https://it.wikipedia.org/wiki?curid=965423", "title": "Action Pact", "text": ""}
{"id": "965433", "revid": "1522738", "url": "https://it.wikipedia.org/wiki?curid=965433", "title": "Little Orphan Annie", "text": "Little Orphan Annie \u00e8 una serie a fumetti a strisce giornaliere creata da Harold Gray (1894-1968), esordita negli Stati Uniti il 5 agosto 1924. La striscia venne realizzata dal suo autore per oltre quaranta anni per poi essere continuata dal 1968 da altri fino alla conclusione, dopo oltre ottanta anni, nel 2010. Raggiunse presto il successo e ne furono tratti un lungo serial radiofonico, una commedia musicale nel 1977 e tre lungometraggi negli anni trenta e nel 1981. Il successo della serie fece nascere degli epigoni altrettanto famosi ma di vita pi\u00f9 breve come Ella Cinders nel 1925 e Little Annie Rooney nel 1930. Ne venne realizzata anche una parodia negli anni sessanta, Little Annie Fanny, da Harvey Kurtzman. Fu una delle venti serie a fumetti incluse nella emissione commemorativa di francobolli statunitensi Comic Strip Classics del 1995.\nTrama.\nAnnie \u00e8 una bambina orfana con caratteristici capelli ricci rossi e gli occhi privi di pupille, come tutti i personaggi della striscia, sempre accompagnata dal cagnolino Sandy e protetta dal ricco magnate Oliver \"Daddy\" Warbucks, un tipico capitalista di ricchezza e influenza quasi illimitate che insieme al suo braccio destro e servitore Punjab e ad Asp, combatte i frequenti intrighi internazionali e i complotti per rapire o nuocere ad Annie. \nAccoglienza.\nLa striscia esalta l'etica capitalistica americana dove i ricchi sono sempre buoni, sebbene gli uomini d'affari corrotti siano descritti come furfanti, mentre i cattivi sono sempre di estrazione sociale inferiore, secondo la morale conservatrice di quell'epoca, difende l'ordine e l'ideologia borghese, paternalistico e conservatore se non reazionario. Warbucks pi\u00f9 volte sembra morire per mano dei suoi nemici, lasciando Annie a difendersi da sola, fino a che non ricompare di nuovo. Una volta l'autore ha fatto morire Warbucks durante la protesta contro la nuova politica economica liberale, per poi riportarlo in vita alla morte del presidente Franklin Delano Roosevelt.\nStoria editoriale.\nNel 1924 Harold Gray cre\u00f2 la striscia \"Little Orphan Otto\" che sottopose a Patterson, direttore del distributore Chicago Tribune Syndicate, il quale propose di sostituire il bambino con una bambina, dato che a quel tempo vi erano molte serie a strisce con un bambino come protagonista, e il titolo della serie divenne Little Orphan Annie ed esord\u00ec il 5 agosto 1924 nel formato a strisce giornaliere e dal 2 novembre 1924 anche nel formato a tavole domenicali. L'esordio avvenne sul quotidiano New York Daily News ma altre fonti riferiscono che sia esordita sul Chicago Tribune. La striscia venne realizzata dal suo autore per oltre quaranta anni per poi essere continuata dal 1968 da altri fino alla conclusione, dopo oltre ottanta anni, nel 2010, pubblicando l'ultima striscia il 13 giugno. La protagonista era orfana anche perch\u00e9, come spiegher\u00e0 Grey: \u00ab\"non avrebbe avuto parenti inutili o fastidiosi legami e sarebbe stata libera di andare dove voleva\"\u00bb. \nDopo la morte di Harold Gray nel 1968, la serie venne continuata da Elliot Caplin (testi) e Tex Blaisdell (disegni) fino al 1973 quando venne incaricato David Lettick che realizz\u00f2 la striscia per pochi mesi; successivamente, fino al 1979 vennero riproposte vecchie strisce di Gray fino a quando non venne incaricato Leonard Starr fino al 2000 e poi da Jay Maeder (testi) e Alan Kupperberg (disegni) fino al 2004, sostituito da Ted Slampyak fino alla conclusione della serie il 13 giugno 2010.\nIl titolo della serie fu ispirato dal poema di James Whitcomb Riley dal titolo \"Little Orphant Annie\", che inizia cos\u00ec:\n Sono state pubblicate due raccolte di strisce di Gray e di Starr, edite dall'Editoriale Corno nella serie Eureka Pocket e sulle riviste Linus e Eureka.\nCuriosit\u00e0.\nLa particolare caratteristica morfologica degli occhi di Annie (occhi privi di pupille) \u00e8 utilizzata in ambito anatomo-patologico per indicare l'aspetto otticamente vuoto dei nuclei delle cellule del carcinoma papillare della tiroide.."}
{"id": "965434", "revid": "74801", "url": "https://it.wikipedia.org/wiki?curid=965434", "title": "G\u00f6tene (comune)", "text": "G\u00f6tene \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "965439", "revid": "3871", "url": "https://it.wikipedia.org/wiki?curid=965439", "title": "Radishchev", "text": ""}
{"id": "965443", "revid": "827882", "url": "https://it.wikipedia.org/wiki?curid=965443", "title": "Shane Embury", "text": "Carriera.\nPrima di entrare nei Napalm Death (per rimpiazzare Jim Whitley) Shane ha suonato (e in alcuni casi suona ancora) in tantissimi gruppi:"}
{"id": "965448", "revid": "212348", "url": "https://it.wikipedia.org/wiki?curid=965448", "title": "Caparra penitenziale", "text": " \nLa caparra penitenziale, nel diritto italiano, \u00e8 regolata dall'articolo 1386 del c.c.: \u00e8 la somma di denaro versata dall'acquirente all'alienante al momento della conclusione del contratto. Come dice espressamente il codice, la caparra penitenziale riguarda quei contratti in cui \u00e8 stipulato un diritto di recesso per una o per entrambe le parti. La sua funzione \u00e8 solo quella di corrispettivo forfettario del recesso. Il recedente perde la caparra o deve restituire il doppio.\nLa caparra penitenziale si distingue pertanto dalla caparra confirmatoria: in quest'ultimo caso la parte non inadempiente pu\u00f2 infatti domandare l'adempimento o la risoluzione del contratto ed il risarcimento del danno \u00e8 regolato dalle norme generali.\nIn particolare, la caparra penitenziale rappresenta il corrispettivo del diritto di recesso, stabilito convenzionalmente. Chi decide di recedere deve dare all'altra parte quanto pattuito a titolo di caparra penitenziale e l'altra parte non potr\u00e0 chiedere altro."}
{"id": "965450", "revid": "1684799", "url": "https://it.wikipedia.org/wiki?curid=965450", "title": "Padovana (pollo)", "text": "La Padovana \u00e8 una razza molto antica di pollo di cui \u00e8 stata ufficialmente riconosciuta l'origine italiana. Inoltre \u00e8 presidio Slow Food. \u00c8 una razza elegante e leggera, allevata da molti secoli come uccello ornamentale e da compagnia, senza alcuna finalit\u00e0 economica. La particolarit\u00e0 della Padovana sta nel grande ciuffo che orna la testa e nella folta barba presente sotto il becco.\nOrigini e storia.\nSecondo la tradizione, l'astronomo e filosofo Giovanni Dondi dell'Orologio, trovandosi intorno al 1300 in Polonia, not\u00f2 una particolare qualit\u00e0 di galline, che lo colpirono tanto per la loro bellezza da portarne alcuni esemplari nella regione Padovana. Tale teoria, che viene riportata da numerosi scrittori del passato (come Teodoro Pascal) e moderni (come Periqu\u00e9t) non ha finora, per\u00f2, trovato conferme storiche; anzi, il giornalista padovano Franco Holzer in una sua ricerca ha potuto stabilire che non vi \u00e8 documentazione alcuna che attesti che Giovanni Dondi dell'Orologio abbia mai avuto contatti con la Polonia o che l'abbia mai visitata, stabilendo peraltro che fu Francesco Dondi dell'Orologio a ricevere il titolo di Marchese dal sovrano polacco nel 1676, tre secoli dopo cio\u00e8 che le galline col ciuffo avevano fatto mostra di s\u00e9 nelle campagne del padovano. Pare pi\u00f9 plausibile a tutt'oggi l'ipotesi secondo cui i polli ciuffati sarebbero giunti nella regione del padovano sotto forma di viatico vivente dei pellegrini dell'est europeo, che, diretti verso i luoghi sacri della cristianit\u00e0 in Italia, si fermavano nei monasteri della regione, come quello di Santa Maria della Riviera a Polverara. Recentemente sempre Franco Holzer ha scoperto la prima raffigurazione conosciuta di una gallina ciuffata nel padovano: si tratta di un affresco risalente al 1397 e presente nell'oratorio di San Michele Arcangelo a Padova. Nei secoli successivi, i polli ciuffati vennero ad essere allevati soprattutto nella zona di Polverara, divenendo tanto famosi per la loro bellezza e grossezza da divenire oggetto di dono al sultano Maometto II, colui che prese Costantinopoli. A darcene notizia \u00e8 Ermolao Barbaro, che verr\u00e0 poi ripreso da Ulisse Aldrovandi nella sua opera sull'ornitologia. Questi uccelli, forma ancestrale degli odierni Polli di Polverara vennero per secoli chiamati galline padovane, e a causa della loro fama divennero merce per i traffici dei Veneziani, che le vendettero in diverse zone dell'Europa (Belgio, Francia, Paesi Bassi). La selezione operata tra il 1600 ed il 1800 fin\u00ec col conferire alla gallina padovana le caratteristiche con cui essa \u00e8 tuttora nota. C'\u00e8 da notare come, in Italia, fino quasi agli inizi del XX secolo col termine di gallina padovana si intendesse la gallina di Polverara; inoltre dagli scritti di diversi autori sembra potersi evincere che la Padovana Gran Ciuffo \u00e8 arrivata in Italia dalla Francia o comunque dal nord Europa all'incirca verso la seconda met\u00e0 del XIX secolo.\nEtimologia.\nLa denominazione \"padovana\" \u00e8 ritenuta generalmente collegata alla presenza originaria (almeno per l'Italia) di questa variet\u00e0 nella zona di Padova. C'\u00e8 chi racconta anche storie diverse: ad esempio, secondo Madame Passy (1885) questa gallina sarebbe stata introdotta in Francia intorno al 1720 da Stanislao Leszczy\u0144ski, il quale, perduto il regno polacco, si ritir\u00f2 in Francia presso il genero Luigi XV. A Madame de Pompadour, la nota amante del Re, sarebbero piaciute cos\u00ec tanto queste galline, che le stesse dal suo nome sarebbero state poi chiamate \"pompadour\", denominazione che con il tempo si sarebbe trasformata, deformandosi, in \"Padoues\" e infine in padovana. In realt\u00e0, nel periodo storico in cui visse Madame de Pompadour, il nome di \"gallina padovana\" era gi\u00e0 associato, in Francia, a una razza di polli ciuffati provenienti dall'Italia, mentre i polli simili all'attuale razza Padovana Gran Ciuffo erano conosciuti sotto il nome generico di \"poule hupp\u00e9e\", ovvero gallina ciuffata. Inoltre, tra le favorite di Luigi XV pare vi fosse una certa Madame de Flavacourte, nota come \"La poule\" proprio per la somiglianza della sua pettinatura con il ciuffo di certi polli.\nRicerche e programmi di salvaguardia.\nNegli anni pi\u00f9 recenti, la padovana \u00e8 stato oggetto di attenzione da parte di alcuni Enti pubblici, entrando a far parte del progetto CO.VA. realizzato da Veneto Agricoltura e dalla Regione Veneto, riguardante interventi per la conservazione e la valorizzazione di razze avicole locali venete.\nInoltre la Padovana cos\u00ec come altre razze venete \u00e8 stata oggetto di studi genetici da parte dell'Istituto Zooprofilattico delle Venezie. recentemente il giornalista Franco Holzer, dopo aver ottenuto dalla Polonia alcune centinaia di uova di Polish-Padoue, ha provveduto a far analizzare il DNA degli esemplari polacchi comparandolo con quello dei capi di Padovana Gran Ciuffo di alcuni allevatori veneti. Lo studio, effettuato dal Dott. Enrico Zanetti, ha mostrato un'effettiva vicinanza genetica tra i due gruppi di animali, comparandoli a soggetti di altre razze avicole venete.\nCaratteristiche morfologiche.\n\u00c8 un pollo leggero ed elegante, armonioso nel suo insieme, dotato di un enorme ciuffo che non deve risultare sproporzionato rispetto al resto del corpo.\nIl tronco \u00e8 leggermente allungato e inclinato, largo alle spalle e stretto verso la schiena. Il portamento \u00e8 quasi orizzontale nel gallo e compresso nella gallina. La testa \u00e8 di media grandezza, provvista di un'ernia craniale molto sviluppata dalla quale spunta un ciuffo voluminoso e ricco di piume: questo si presenta a criniera nel gallo, con penne sottili e appuntite che circondano la testa dietro e lateralmente, e globulare nella gallina, con penne che lo sostengono in maniera ferma e compatta. La cresta \u00e8 assente per lasciare spazio al ciuffo. La barba e i favoriti sono ricchi e ben sviluppati, ben aderenti al resto del piumaggio. Come la cresta, anche i bargigli sono assenti per fare posto alla barba. Il becco \u00e8 forte e leggermente arcuato, con narici allargate, di colore diverso a seconda della colorazione del piumaggio. Gli occhi sono rotondi, grandi e vispi, bruni o rosso arancio a seconda della variet\u00e0 di colore. La faccia \u00e8 rossa e ricoperta dalla folta barba. Gli orecchioni sono piccoli e coperti dai favoriti. Il collo \u00e8 arcuato e dotato di una mantellina abbondante.\nLe spalle sono larghe e arrotondate. Il dorso \u00e8 portato leggermente inclinato verso la coda. Le ali sono mediamente lunghe, portate orizzontali e aderenti al corpo. La coda \u00e8 lunga, larga nel gallo e semiaperta nella gallina, e forma un angolo con la linea del dorso di 40/45\u00b0 nel gallo e di 30/35\u00b0 nella gallina; le falciformi nel maschio sono ben arcuate. Il petto \u00e8 pieno e ben arrotondato, ed \u00e8 portato abbastanza alto. Il ventre \u00e8 morbido e ben sviluppato. Le zampe sono mediamente lunghe, ben evidenti, con tarsi fini e senza piume; le dita sono quattro.\nIl piumaggio si presenta ben sviluppato, ben aderente, con penne arrotondate e folto piumino.\nLa pelle \u00e8 bianca. Il peso \u00e8 di 2,000/2,300\u00a0kg nel gallo e di 1,700/2,000 nella gallina.\nDifetti gravi.\nPosizione generale troppo bassa o troppo alta. Petto appuntito. Ciuffo troppo piccolo, cadente o storto; barba non abbastanza sviluppata e presenza evidente di una cresta. Formazione di bargigli ed orecchioni troppo visibili. Vista del soggetto pesantemente limitata. \u00c8 tollerata la presenza di una cresta molto rudimentale.\nColorazioni.\nLa razza ha diverse variet\u00e0 di colore: argento orlata nero, bianca, blu orlata, camoscio orlata bianco, grigio perla, nera, oro orlata nero, sparviero e tricolore.\nSottovariet\u00e0.\n\u00c8 presente anche una sottovariet\u00e0 della razza, \"arricciata\" o \"a penna riccia\", in cui tutto il piumaggio, compreso ciuffo e barba, \u00e8 provvisto di penne ricce. Particolarmente amata negli USA e in altri paesi, questa sottovariet\u00e0 era gi\u00e0 presente alla fine del XIX secolo.\nQualit\u00e0.\nSi tratta di un pollo ornamentale e da esposizione privo di qualsiasi finalit\u00e0 economica e/o produttiva, come la maggior parte delle razze ciuffate. Il carattere di questi uccelli \u00e8 affettuoso e fiducioso nei confronti dell'uomo, ma hanno bisogno di un posto in cui sentirsi al sicuro: la scarsa visibilit\u00e0 causata dal folto ciuffo infatti \u00e8 causa di paura e ansia; per evitare ci\u00f2, l'allevatore deve sapientemente effettuare una tolettatura del ciuffo, per rendere una visuale ottimale agli animali. \u00c8 una razza difficile da allevare e da selezionare, a causa di tutti i particolari di cui \u00e8 provvista. La sua bellezza e la sua docilit\u00e0 la rendono molto popolare presso gli estimatori di razze ornamentali. Le uova sono bianche di almeno 50 gr.\nUso in cucina.\nLa pelle \u00e8 sottile e la carne morata (non candida), simile piuttosto a quella del fagiano o della faraona. La preparazione pi\u00f9 classica ricorda la francese \"poularde en vessie\", cotta nella vescica del maiale e servita con salsa \"supr\u00eame\" e riso pilaf. Ma il ripieno della gallina \"a la canav\u00e9ra\", giocato su un delicato equilibrio fra salato, dolce (della mela Golden), agro (di arancia e limone) e speziato, ricollega la sua origine agli esotismi della vicina Venezia. La \"canav\u00e9ra\" \u00e8 una piccola canna di bamb\u00f9 che permette al liquido di cottura di evaporare parzialmente. Poi la gallina si chiude in un sacchetto (un tempo si usava la vescica del maiale) e il sacchetto si immerge in una pentola di acqua, lasciando fuoriuscire la \"canav\u00e9ra\" per almeno dieci centimetri. La Padovana deve sobbollire a fuoco lento per oltre due ore, formando un denso brodo di cottura, un concentratissimo \"consomm\u00e9\" da versare a cucchiaiate sulla carne. Si pu\u00f2 servire con una salsa di cren appena ingentilita con mela verde. "}
{"id": "965470", "revid": "36426", "url": "https://it.wikipedia.org/wiki?curid=965470", "title": "Eresie", "text": ""}
{"id": "965481", "revid": "339392", "url": "https://it.wikipedia.org/wiki?curid=965481", "title": "Fjodor Dostojevskj", "text": ""}
{"id": "965489", "revid": "339392", "url": "https://it.wikipedia.org/wiki?curid=965489", "title": "Teodoro Dostojevski", "text": ""}
{"id": "965507", "revid": "767487", "url": "https://it.wikipedia.org/wiki?curid=965507", "title": "Haunting - Presenze", "text": "Haunting - Presenze (\"The Haunting\") \u00e8 un film del 1999 diretto da Jan de Bont e ispirato dal romanzo \"L'incubo di Hill House\" (\"The Haunting of Hill House\") di Shirley Jackson. \u00c8 il remake di \"Gli invasati\" (1963) di Robert Wise con Julie Harris, Claire Bloom e Richard Johnson.\nTrama.\nIl professore David Marrow intende studiare i segreti di Hill House, una casa che si dice sia infestata da oscure presenze. Con la scusa di condurre una ricerca sull'insonnia e desideroso di studiarne le reazioni in relazione alla paura, attira e porta con s\u00e9 tre ragazzi, Eleanor, Theo e Luke. Ben presto intrappolati all'interno della misteriosa dimora, i protagonisti si ritrovano assediati dai fantasmi. La ricerca del professore si rivela pericolosa, perch\u00e9 le presenze sono minacciose e malvagie.\nProduzione.\n\"Haunting - Presenze\" avrebbe dovuto essere, nelle intenzioni iniziali, una collaborazione fra Steven Spielberg (come regista) e Stephen King (come sceneggiatore), ma i due avevano differenti vedute sulla produzione ed il progetto non and\u00f2 in porto. King si dedic\u00f2 alla realizzazione della sceneggiatura della miniserie televisiva \"Stephen King's Rose Red\", non del tutto dissimile a \"Haunting\".\nLa dimora di Harlaxton Manor, in Inghilterra, \u00e8 stata utilizzata per gli esterni della casa, mentre la maggior parte degli interni \u00e8 stata ricostruita dal production designer argentino Eugenio Zanetti negli hangar nei quali tempo prima si trovava l'Hughes H-4 Hercules a Long Beach in California."}
{"id": "965523", "revid": "3831", "url": "https://it.wikipedia.org/wiki?curid=965523", "title": "Pentime", "text": ""}
{"id": "965539", "revid": "76963", "url": "https://it.wikipedia.org/wiki?curid=965539", "title": "Sarah Carter", "text": "Biografia.\nInteressata sin da piccola alla danza e al teatro, il suo primo ruolo \u00e8 stato in una recita scolastica che metteva in scena \"il Mago di Oz\" in cui interpretava Dorothy. Una volta finita la scuola ha viaggiato per un anno per tutta l'Europa; tornata in Canada \u00e8 entrata nel Ryerson Theatre School a Toronto dove \u00e8 stata scoperta mentre recitava un monologo.\nPer un certo periodo Sarah Carter ha lasciato il mondo della recitazione trascorrendo del tempo in India e a Cuba, dove ha lavorato in un orfanotrofio.\nCarriera.\nUna delle sue prime apparizioni televisive \u00e8 nel 2001 nel telefilm di grande successo \"Dark Angel\", ma negli Stati Uniti si fa notare particolarmente nella serie televisiva \"Black Sash\" del 2003 dove interpreta la co-protagonista. In Italia \u00e8 conosciuta soprattutto per aver interpretato Madeleine Poe nella serie con James Woods \"Shark - Giustizia a tutti i costi\", Alicia Baker nel telefilm \"Smallville\" e per essere stata tra le protagoniste del film \"\".\nNel 2011 \u00e8 protagonista di \"Falling Skies\", serie di fantascienza prodotta da Steven Spielberg, e dal 2015 fa parte del cast regolare di \"Rogue\".\nDiscografia.\nAppassionata anche di musica rock sperimentale, fonda nel 2010 il duo \"SanguinDrake\" il cui primo album \"Pretty Tricks\" esce nel 2012.\nDoppiatrici italiane.\nNelle versioni in italiano dei suoi film, Sarah Carter \u00e8 stata doppiata da:"}
{"id": "965548", "revid": "767487", "url": "https://it.wikipedia.org/wiki?curid=965548", "title": "Anaconda (film)", "text": "Anaconda \u00e8 un film del 1997 diretto da Luis Llosa.\nIl film, con interpreti principali Jennifer Lopez, Jon Voight e Owen Wilson, ha avuto tre seguiti: \"\", \"Anaconda 3 - La nuova stirpe\" e \"Anaconda - Sentiero di sangue\".\nTrama.\nLa barca di un bracconiere \u00e8 rimasta incagliata nel Rio delle Amazzoni, in una zona sperduta della foresta tropicale. L'uomo cerca disperatamente di chiamare aiuto con la radiotrasmittente, ma una misteriosa presenza dalla forza mostruosa attacca il battello per poi inseguire il suo terrorizzato occupante fin sulla cima dell'albero maestro. L'uomo, pur di non cadere preda della creatura che lo sta per attaccare, si suicida sparandosi un colpo in testa.\nTempo dopo una troupe televisiva - composta dalla regista Terri Flores, il cameraman Danny Rich, la produttrice Denise Kalberg, il tecnico del suono e fidanzato di Denise Gary Dixon, il visionario documentarista Warren Westridge, il professore di antropologia Steven Cale e il capitano Mateo - risale il fiume per le riprese di un documentario sul popolo degli Shirishamas, del quale si sono da tempo perdute le tracce. Durante il tragitto, nel corso di una giornata particolarmente piovosa, il gruppo offre ospitalit\u00e0 sulla barca a Paul Sarone, un misterioso personaggio che si presenta come un cacciatore di serpenti con un passato da seminarista, il quale afferma di sapere dove si trova la trib\u00f9 che stanno cercando e, in segno di riconoscenza per il loro aiuto, si offre di condurli nel luogo in cui vivono.\nIl viaggio procede tranquillamente, ma all'improvviso le cose cominciano a precipitare: durante il tentativo di liberare l'elica del battello da un groviglio di alghe, Cale viene punto alla gola da una grossa vespa infilatasi dentro la sua attrezzatura subacquea. L'uomo viene salvato da Sarone, che lo aiuta a recuperare il respiro con un'operazione di fortuna, ma \u00e8 costretto a restare a letto per riprendersi. Poco dopo il gruppo, abbattuta con la dinamite una barriera che sbarrava loro la strada, \u00e8 attaccato da una moltitudine di serpenti, che piovono sulla barca in seguito all'esplosione. Giunti in prossimit\u00e0 di un battello incagliato (lo stesso appartenente al bracconiere ucciso all'inizio del film), Mateo vi si avvicina per un'ispezione e viene attaccato da un gigantesco anaconda, che gli spezza l'osso del collo e lo divora. Non vedendolo tornare, il gruppo comincia a mostrare segni di inquietudine e Sarone, mostrando loro la pelle di un anaconda, ipotizza che un esemplare di quella specie di serpenti potrebbe aver ucciso il capitano. Nonostante il panico inizi ad insinuarsi tra i membri della troupe, Terri decide di passare la notte nelle vicinanze del battello, con la speranza che Mateo faccia ritorno alla loro barca.\nIl mattino dopo il gruppo si rassegna alla morte di Mateo e riprende il viaggio. A quel punto Sarone mette in chiaro le sue reali intenzioni: catturare un anaconda vivo per venderlo e ricavare cos\u00ec un'enorme somma di denaro. Gary, convinto dalle sue parole e dall'idea che riprendere in diretta la cattura del mostro possa riscuotere notevole successo, decide di spalleggiarlo e, alle proteste di Danny, Paul risponde minacciando il gruppo con una pistola. Quella stessa notte Sarone, dopo aver ucciso una scimmia e averla usata come esca, prepara la sua trappola per catturare l'anaconda. Il gigantesco serpente attacca la barca e Gary, nel tentativo di salvare Denise dalla furia dell'animale, viene stritolato a morte e mangiato, lasciando la sua fidanzata devastata dal dolore. Quando Terri e il resto del gruppo, infuriati, cercano di ribellarsi a Sarone, l'uomo torna a minacciarli di morte ma, grazie ad uno stratagemma organizzato da Terri, Danny e Westridge, viene sopraffatto e immobilizzato. \u00c8 allora che si scopre che Sarone, Mateo e il bracconiere apparso a inizio film erano in combutta, e che Sarone aveva architettato il loro incontro e gli incidenti avvenuti durante il viaggio al solo scopo di catturare il mostruoso serpente, senza farsi scrupolo di sacrificare i suoi \"colleghi\" e tutti i componenti della troupe. Il mattino dopo il gruppo \u00e8 costretto a fermarsi per disincagliare il battello. Denise cerca di uccidere Sarone, ma l'uomo si libera, la strangola e ne getta il cadavere nel fiume. Di li a poco l'anaconda torna all'attacco, uccidendo brutalmente Westridge, mentre Terri e Danny affrontano con fatica Sarone, che si dimostra un avversario spietato. Grazie all'aiuto di Cale, ripresosi per pochi minuti, Sarone viene buttato nel fiume e scompare, mentre Terri uccide l'anaconda a colpi di fucile, salvando Danny appena in tempo dalle sue spire.\nIl battello giunge nei pressi di un deposito abbandonato. Qui Terri e Danny, cercando del carburante per la barca, vengono tramortiti dal redivivo Sarone, che li immobilizza e li inzuppa con del sangue di scimmia. Ci\u00f2 attira un altro enorme anaconda, che attacca i due ragazzi avvolgendoli nelle sue spire, per poi essere rinchiuso in una grande rete da Sarone. La bestia per\u00f2 si libera facilmente e assale Sarone, stritolandolo e ingoiandolo ancora vivo sotto gli occhi inorriditi di Terri e Danny. I due, liberatisi, vengono inseguiti dal mostro. Terri trova un nido di anaconda in una stanza, e qui viene messa con le spalle al muro dal serpente, che rigurgita Sarone ancora vivo davanti a lei. Il cacciatore ha tempo di strizzare beffardamente l'occhio alla ragazza prima di accasciarsi a terra e morire, e Terri cerca scampo all'interno di una ciminiera. Danny intrappola l'anaconda inchiodando la sua coda al pavimento con un piccone, poi accende un fuoco che causa l'esplosione dell'edificio. Terri si salva lanciandosi in acqua, assieme al serpente avvolto dalle fiamme. L'animale tenta di attaccare ancora i due ragazzi, ma Danny lo uccide spaccandogli la testa con un'accetta.\nIn seguito Terri e Danny si riuniscono con Cale, ormai quasi del tutto ristabilito. Mentre risalgono il fiume scorgono tra la vegetazione la trib\u00f9 per la cui ricerca si erano imbarcati. Si rendono cos\u00ec conto che Sarone aveva ragione nel dir loro dove si trovavano gli indigeni, e iniziano le riprese del loro documentario.\nDistribuzione.\nIl film \u00e8 disponibile in DVD distribuito da CG Entertainment dal 13 giugno 2019, che ne ha realizzata anche un'edizione speciale numerata e limitata a 500 copie in blu ray ."}
{"id": "965557", "revid": "131358", "url": "https://it.wikipedia.org/wiki?curid=965557", "title": "BK Frem", "text": ""}
{"id": "965558", "revid": "36426", "url": "https://it.wikipedia.org/wiki?curid=965558", "title": "Pinacoteca Comunale (Prato)", "text": ""}
{"id": "965570", "revid": "55935", "url": "https://it.wikipedia.org/wiki?curid=965570", "title": "Alessandro Taurelli Salimbeni", "text": ""}
{"id": "965582", "revid": "767487", "url": "https://it.wikipedia.org/wiki?curid=965582", "title": "Skinwalkers - La notte della luna rossa", "text": "Skinwalkers - La notte della luna rossa (\"Skinwalkers\") \u00e8 un film horror del 2006 diretto da James Isaac, prodotto da Dennis Berardi, Don Carmody, Robert Kulzercon e con Rhona Mitra.\nTrama.\nLa vita di un tredicenne, Timothy (Matthew Knight), viene stravolta a causa di una profezia, quella di diventare un lupo mannaro.\nLa maggior parte della sua famiglia, composta da licantropi, cercano di allevare il bambino, ma questo, essendo un mezzo sangue, potrebbe fermare il loro istinto omicida e spezzare cos\u00ec la profezia."}
{"id": "965592", "revid": "78273", "url": "https://it.wikipedia.org/wiki?curid=965592", "title": "Gallina col ciuffo", "text": ""}
{"id": "965617", "revid": "1573940", "url": "https://it.wikipedia.org/wiki?curid=965617", "title": "Rileyinae", "text": "Rileyinae , \u00e8 una piccola sottofamiglia di Insetti interna alla famiglia degli Euritomidi (Hymenoptera Chalcidoidea), comprendente circa 50 specie parassitoidi.\nMorfologia.\nI caratteri morfologici distintivi e comuni alla maggior parte dei Rileiini consistono nella presenza di 2-3 anelli nell'antenna, nel prepetto molto ridotto, nella presenza di uno sclerite indipendente fra l'attacco dell'ala anteriore e il pronoto, nel marcato accorciamento dei primi tergiti del gastro.\nBiologia.\nI Rileiini sono parassitoidi in genere associati a Ditteri Cecidomidi galligeni. Sono tuttavia presenti anche specie oofaghe associate a Ortotteri e Rincoti Eterotteri.\nSistematica.\nRiconosciuta da tutti gli Autori, la sottofamiglia dei Rileiini comprende circa 50 specie ripartite fra 12 generi:"}
{"id": "965637", "revid": "339392", "url": "https://it.wikipedia.org/wiki?curid=965637", "title": "Miracle play", "text": ""}
{"id": "965640", "revid": "339392", "url": "https://it.wikipedia.org/wiki?curid=965640", "title": "Miracolo (teatro)", "text": ""}
{"id": "965646", "revid": "125411365", "url": "https://it.wikipedia.org/wiki?curid=965646", "title": "Football Club Midtjylland", "text": "Il Football Club Midtjylland, meglio noto come Midtjylland o FCM, \u00e8 una societ\u00e0 calcistica danese con sede nella citt\u00e0 di Herning. Milita nella Superligaen, la massima serie del campionato danese di calcio, e gioca le partite casalinghe nell'MCH Arena, che pu\u00f2 contenere 11.809 spettatori.\nIl club \u00e8 nato il 1\u00ba luglio 1999 dalla fusione tra l' e l'Herning Fremad. Nella sua storia ha vinto tre edizioni del campionato danese e una Coppa di Danimarca.\nStoria.\nIl club venne fondato il 1\u00ba luglio 1999 dalla fusione dell'Ikast FS e dell'Herning Fremad, divenendo cos\u00ec il principale club della regione centro-occidentale dello Jutland. La fusione venne concordata dai due presidenti, per l'Ikast FS Johnny Rune, un falegname e proprietario di un'azienda privata nel settore del legname, e per l'Herning Fremad Steen Hessel, un rivenditore autorizzato Mercedes Benz, dopo un lungo periodo di trattative e presentata il 7 aprile 1999 in una conferenza stampa. Con l'obiettivo di avere una pi\u00f9 solida posizione nel calcio danese, i due presidenti vollero unire le forze dei due club, partecipanti alla 1. Division, seconda divisione nazionale, e aventi storie differenti: l'Ikast FS venne fondato nel 1935 e negli anni settanta e ottanta partecip\u00f2 alla massima serie nazionale per 17 volte, arriv\u00f2 per tre volte in finale di Coppa di Danimarca e partecip\u00f2 per due volte alla Coppa UEFA e per una alla Coppa delle Coppe; l'Herning Fremad venne fondato nel 1918, partecip\u00f2 per un paio di volte alla massima serie nazionale.\nNel 2000 il neocostituito FC Midtjylland vinse il campionato di 1. Division, vincendo 24 partite su 30 e distanziando di 14 punti la seconda classificata, venendo cos\u00ec promosso nella Superligaen. Sin dalla prima partecipazione alla Superligaen, il Midtjylland si attest\u00f2 nelle posizioni di vertice, conquistando nella prima stagione un quarto posto e la qualificazione ai preliminari della Coppa UEFA. Per due stagioni consecutive, 2006-2007 e 2007-2008, concluse al secondo posto il campionato danese e in quattro occasioni raggiunse la finale della Coppa di Danimarca, senza riuscire a vincerla. Il 4 aprile 2011 il Midtjylland ha siglato un accordo di collaborazione col Dempo SC, club indiano gi\u00e0 vincitore della I-League, massima serie del campionato indiano. Il club indiano invest\u00ec nel FC Midtjylland, acquisendo una quota del 34% della societ\u00e0.\nNella stagione 2014-2015 il club conquist\u00f2 il suo primo titolo nazionale, distanziando di quattro punti l'FC Copenaghen. Grazie a questo successo, il club partecip\u00f2 per la prima volta ai turni preliminari della UEFA Champions League: dopo aver superato nel secondo turno i gibilterrini del Lincoln Red Imps, venne eliminato nel terzo turno dai ciprioti dell'APOEL per la regola dei gol fuori casa. Ammesso al play-off della UEFA Europa League, elimin\u00f2 gli inglesi del Southampton (1-1 in trasferta e vittoria per 1-0 in casa), accedendo per la prima volta alla fase a gironi di una competizione UEFA. Nella fase a gironi venne sorteggiato nel gruppo D assieme al , al e al : concluse al secondo posto con sette punti conquistati, centrando cos\u00ec la qualificazione alla fase a eliminazione diretta. Nei sedicesimi di finale i danesi affrontarono gli inglesi del : nonostante la vittoria per 2-1 in casa, venne sconfitto nel ritorno a Manchester per 5-1, venendo cos\u00ec eliminato dal torneo.\nIl Midtjylland torn\u00f2 a vincere il campionato nella stagione 2017-2018, avendo concluso al primo posto il girone finale con quattro punti di vantaggio sul Br\u00f8ndby. Grazie a questo successo, il club prese parte al secondo turno preliminare della UEFA Champions League 2018-2019, venendo subito eliminato dai kazaki dell'Astana (2-1 in Kazakistan e 0-0 in Danimarca). In UEFA Europa League, dopo aver eliminato i gallesi del nel terzo turno preliminare, i danesi vennero sconfitti dagli svedesi del nei play-off, perdendo per 2-0 in casa dopo aver pareggiato per 2-2 la partita di andata in trasferta. Nella stagione 2020-2021 si qualifica per la prima volta nella propria storia alla fase a gironi della UEFA Champions League dopo aver eliminato rispettivamente il Ludogorec al secondo turno, lo Young Boys al terzo turno e lo Slavia Praga agli spareggi. In quell'edizione guadagna 2 punti da due pareggi, contro Atalanta e Liverpool e quattro sconfitte. Termina il girone all'ultimo posto. Alexander Scholz \u00e8 il migliore marcatore della squadra nella fase finale di UEFA Champions League, con 2 reti.\nSociet\u00e0.\nSettore giovanile.\nL'FC Midtjylland ha una reputazione di trovare e sviluppare talenti promettenti.\nNel luglio 2004, l'FC Midtjylland \u00e8 stato il primo club danese ad avere una propria scuola calcio chiamata Akademi. L'accademia attira giocatori provenienti da tutta la Danimarca. Il club ha anche una partnership con il club nigeriano Ebedei e il club indiano Dempo. Il club ha sviluppato una rete di oltre 100 club situati nella parte occidentale dello Jutland.\nNel 2008 Simon Kj\u00e6r, un talento del Akademi, \u00e8 stato venduto al Palermo. Nel 2010 Sune Kiilerich, un altro talento del Akademi, \u00e8 stato venduto alla Sampdoria, e Winston Reid \u00e8 stato venduto al West Ham United. Nel 2016 viene venduto al Celta Vigo un altro talento proveniente dall'Akademi, Pione Sisto.\nAllenatori e presidenti.\nTutti gli allenatori del club:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla nascita alla stagione 2020-2021 il club ha ottenuto le seguenti partecipazioni ai campionati nazionali:\nTornei internazionali.\nLa squadra danese si \u00e8 qualificata per la prima volta alla fase a gruppi della Champions League nell'edizione 2020-2021, finendo al quarto posto con due punti dietro a , e . In Europa League ha invece raggiunto i sedicesimi nell'edizione 2015-2016: dopo aver eliminato anche il nei playoff termina secondo nel girone alle spalle del , prima di venir qui sconfitto dal .\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Jakob Poulsen a quota 33, mentre il miglior marcatore sono Paul Onuachu e Pione Sisto con 8 gol.\nStatistiche di squadra.\nA livello internazionale la miglior vittoria \u00e8 per 6-1, ottenuta in due occasioni: contro il nel primo turno preliminare della UEFA Europa League 2017-2018 e contro il nel primo turno preliminare della Coppa UEFA 2008-2009, mentre la peggior sconfitta \u00e8 il 5-0 subito contro il nella fase a gruppi della UEFA Europa League 2015-2016.\nOrganico.\nRosa 2021-2022.\n\"Aggiornata al 20 gennaio 2022.\"\nRosa 2020-2021.\n\"Aggiornata all'1 febbraio 2021.\""}
{"id": "965662", "revid": "599013", "url": "https://it.wikipedia.org/wiki?curid=965662", "title": "Fif", "text": ""}
{"id": "965664", "revid": "122470053", "url": "https://it.wikipedia.org/wiki?curid=965664", "title": "Esbjerg forenede Boldklubber", "text": "LEsbjerg fB (nome completo \"Esbjerg forenede Boldklubber\"), abbreviato anche in EfB e chiamato comunemente Esbjerg, \u00e8 una societ\u00e0 calcistica danese con sede nella citt\u00e0 di Esbjerg. Gioca le partite casalinghe alla Blue Water Arena, impianto da 18.000 posti a sedere.\nStoria.\nL'Esbjerg forenede Boldklubber \u00e8 stato fondato nel 1924, frutto della fusione tra Esbjerg Boldklub af 1898 (E.B. 98) e Esbjerg Amat\u00f8rklub af 1911 (EAK). Gli anni d'oro dell'Esbjerg coincidono con i primi anni '60 quando, sotto la guida dell'allenatore austriaco Rudy Strittich, la squadra bianco-blu vinse 4 Campionati danesi (1961, 1962, 1963, 1965) ed una Coppa di Danimarca nel 1964.\nL'Esbjerg torna ai vertici del campionato danese sul finire degli anni '70: il trionfo in campionato \u00e8 datato 1979, punto di arrivo di un cammino iniziato negli anni precedenti e che aveva visto la squadra vincere la Coppa di Danimarca nel '76 per poi classificarsi terza al termine del campionato 1977 e seconda nel 1978.\nDopo un periodo di anonimato, la squadra Esbjerg forenede Boldklubber \u00e8 tornata a recitare un ruolo di primo piano nel campionato danese a partire dagli anni 2000. Giunge terzo posto nel Campionato 2003-2004 e partecipa alla Coppa Intertoto 2004, eliminando l'OGC Nizza e il V\u0117tra Vilnius, per poi perdere contro lo alle semifinali. \nDopo due finali di Coppa di Danimarca perse nel 2006 e 2008, la squadra \u00e8 tornata al successo in coppa al termine della stagione 2012-2013 quando il 9 maggio al Parken Stadium di Copenaghen ha battuto in finale il Randers Football Club con il risultato di 0-1.\nLa squadra quindi partecipa all'UEFA Europa League 2013-2014: passando i play-off contro il Saint-\u00c9tienne (risultato totale: 5-3, 4-3 in Danimarca per i danesi e 1-0 in Francia sempre per i danesi), accedendo cos\u00ec alla fase a gironi. Qui incontra il Red Bull Salzburg, l' e lo nel girone C: la squadra perde solo le sfide con il Red Bull Salzburg e vince tutte le sfide con le altre due squadre del girone, terminando a 12 punti in seconda posizione il girone C ed accedendo cos\u00ec ai sedicesimi di finale, dove incontra la Fiorentina.\nCon la squadra italiana perde in casa 3-1 e pareggia 1-1 a Firenze. A fine stagione la squadra danese si qualifica nuovamente per i preliminari di Europa League arrivando al 5\u00ba posto a 48 punti.\nLa squadra danese affronta la formazione kazaka del Kairat Almaty, con la quale pareggia 1-1 all'andata in Kazakistan (gol di Mohammed Fellah per i danesi), mentre in Danimarca i padroni di casa vincono 1-0 e si qualificano per il turno successivo contro il Ruch Chorz\u00f3w, compagine polacca, ma con questa squadra l'Esbjerg pareggia entrambe le partite: 0-0 in Polonia e 2-2 in Danimarca e per la regola dei gol in trasferta i danesi vengono eliminati.\nOrganico.\nRosa 2020-2021.\n\"Aggiornata al 30 ottobre 2020.\"\nRosa 2019-2020.\n\"Aggiornata all'18 febbraio 2020.\""}
{"id": "965666", "revid": "729019", "url": "https://it.wikipedia.org/wiki?curid=965666", "title": "Tranvia Intra-Omegna", "text": "La tranvia Intra-Omegna era una linea tranviaria del Piemonte che fra il 1910 e il 1946 colleg\u00f2 il centro di Intra con Pallanza e Omegna.\nStoria.\nGli antefatti.\nIl rapido sviluppo turistico della localit\u00e0 di Pallanza, iniziato alla fine del XIX secolo, cre\u00f2 l'esigenza dello sviluppo di adeguate infrastrutture per favorire l'arrivo della crescente clientela anche in considerazione del fatto che la stazione ferroviaria - sulla linea del Sempione - distava 7 chilometri dal centro cittadino. Dal maggio 1909 venne istituito un servizio tramite una vettura Fiat 24-40 HP; il servizio era limitato ai clienti dei grandi alberghi e alla stagione turistica, era tuttavia stata richiesta l'autorizzazione per renderlo pubblico ed estenderlo fino ad Intra e Ghiffa.\nL'idea di una tranvia inizi\u00f2 a farsi strada dal 1905, ad Omegna la decisione sembrava gi\u00e0 avviata ma a Pallanza venne rallentata dalla costituzione, avvenuta nel 1906, di un comitato per la creazione della linea ferroviaria Locarno-Valmara-Fondotoce. Nonostante il coinvolgimento finanziario di vari enti, tra cui la Banca Popolare di Intra, il progetto venne abbandonato.\nLa tranvia.\nIl progetto di costruzione di una tranvia a trazione elettrica, a scartamento normale per il collegamento della stazione ferroviaria di Fondotoce allo scalo lacustre di Pallanza con prolungamento fino ad Omegna venne commissionato dal cavalier Giuseppe Cobianchi, ingegnere e industriale locale, all'ingegner Giuseppe Banfi di Milano.\nAllo scopo venne costituita la Societ\u00e0 anonima \"Verbano per la trazione elettrica\" (SAVTE, chiamata anche \"la Verbano\") con durata iniziale di trent'anni dal marzo 1907 e capitale di L. 1.200.000. La societ\u00e0 fece domanda per la realizzazione e gestione della tranvia il 21 ottobre 1908; con regio decreto n\u00b0 572 del 20 dicembre 1908, pubblicato sulla Gazzetta Ufficiale del Regno d'Italia venne accordata la concessione per il primo tronco. La richiesta faceva seguito alle istanze precedenti del comune di Pallanza ed era conseguente ad una istruttoria nella quale erano emersi i pareri favorevoli degli enti proprietari del suolo stradale costituitisi in consorzio. La concessione affidava alla societ\u00e0 anche l'esercizio per il trasporto di viaggiatori e di merci, in base ad un progetto del 6 aprile e 18 maggio del 1907, gi\u00e0 vistato, di una linea che raggiungesse Intra. Il 9 ottobre 1910 venne inaugurato il tratto di 7,393\u00a0km tra Pallanza e Fondotoce che entr\u00f2 in esercizio il 22 ottobre.\nIl secondo tratto, tra Fondotoce e Omegna ebbe la concessione il 23 dicembre del 1912, ma senza sovvenzione governativa, e fu aperto all'esercizio il 30 giugno del 1913; la tranvia raggiunse cos\u00ec la lunghezza di circa 17,5\u00a0km. La concessione per il proseguimento \"da Pallanza (Rond\u00f2 dei cappuccini) all'imbarcadero di Intra\" venne rilasciata con il regio decreto 1\u00ba settembre 1925 n. 1775 nel quale venne anche prorogata al 31 dicembre 1965 la scadenza precedente; il 29 aprile del 1929 il tram colleg\u00f2 anche il centro dell'abitato di Intra, sul lago Maggiore, raggiungendo la sua massima estensione, di 20,776\u00a0km. La cittadina era un nodo vitale del trasporto dell'area, dato che in essa si realizzava il collegamento tra la ferrovia Intra-Premeno, l'imbarcadero nel quale approdavano i traghetti provenienti da Laveno, con le sue stazioni delle FNM e delle FS e, per mezzo della nuova linea, con le due importanti linee ferroviarie Milano\u2013Domodossola nella stazione di Verbania-Pallanza e Novara\u2013Domodossola nella stazione di Omegna. Il progettato prolungamento fino a Cannobio avrebbe realizzato anche il collegamento terrestre con la vicina frontiera svizzera ma non venne mai realizzato.\nLa tranvia svolgeva un servizio ben articolato durante la giornata con 22 coppie di corse tra i due capolinea e alcune limitate al tratto Gravellona-Omegna\nIntorno al 1939 la societ\u00e0 esercente intraprese lo studio per un risanamento radicale delle infrastrutture e del materiale rotabile la cui manutenzione era sempre pi\u00f9 necessaria, ma la scoppio delle ostilit\u00e0 vanific\u00f2 ogni cosa impedendo alle autorit\u00e0 competenti qualunque fornitura di materiali richiesti per la necessaria manutenzione. Le proteste per i disservizi, a guerra finita, produssero anche interpellanze parlamentari nelle quali venne evidenziato il piano di abbandono strutturale della tranvia intrapreso dalla societ\u00e0 e il progetto di passaggio al trasporto su strada.\nVenne anche avanzata la richiesta di trasformazione della tranvia in una filovia, ma senza esito. La linea venne definitivamente chiusa all'esercizio il 18 ottobre del 1946 e sostituita \"in via provvisoria\" dal trasporto automobilistico.\nIl tratto tra Omegna e Crusinallo rimase in esercizio come raccordo industriale ferroviario fino alla fine del 1982.\nCaratteristiche.\nLa linea adottava lo scartamento tranviario normale di 1445 mm ed aveva la lunghezza complessiva di 20,776 chilometri.\nEra a trazione elettrica a corrente alternata a 2000 volt alla frequenza di 15 hertz.\nPercorso.\nDal capolinea di Intra, che sorgeva in corrispondenza del locale imbarcadero e a pochi metri dal capolinea della ferrovia Intra-Premeno, seguiva il lungolago per poi imboccare il piano di Sant'Anna in sede propria; l'attraversamento del torrente San Bernardino avveniva tramite un maestoso ponte in cemento armato, appositamente edificato, chiamato ponte \"Cobianchi\". Dopo aver attraversato il centro abitato di Pallanza il percorso tornava sul lungolago, sull'attuale strada statale 34 che incrociava alla fermata di \"Pallanza-Riviera\".\nIl percorso, a valle della strada statale, proseguiva fino al sottopassaggio della ferrovia del Sempione servendo l'abitato di Fondotoce e la stazione ferroviaria di Pallanza e poi in sede propria fino al ponte sul Toce, da qui tornava in sede promiscua sull'attuale strada provinciale 229 del Lago d'Orta fino ad Omegna all'estremit\u00e0 settentrionale del lago d'Orta.\nLa tranvia rivestiva un'importante funzione per il traffico locale per il trasposto della numerosa forza lavoro delle aree industrializzate di Gravellona Toce, Crusinallo e Omegna.\nLe pendenze massime sul percorso erano del 25 per mille nel tratto tra Intra e Pallanza, del 30 per mille tra Pallanza e Fondotoce e del 34,41 per mille tra Fondotoce e Omegna, la velocit\u00e0 massima non superava i 40 km/h. I convogli erano composti da una sola elettromotrice tranne casi eccezionali in cui ne venivano impiegate due. Ogni treno poteva trasportare fino ad un massimo di 260 persone. \nMateriale rotabile.\nAll'apertura del primo tratto, nel 1910, tra Pallanza e Fondotoce la fornitura dei rotabili, 12 unit\u00e0, venne ricavata dalla modifica delle motrici gi\u00e0 utilizzate per la ferrovia sopraelevata di Milano dell'Esposizione del 1906. La sopraelevata era composta da 18 rotabili con 24 posti a sedere e capienza massima di 50 persone (80 per le vetture intermedie); prima di entrare in servizio le vetture vennero modificate, a Pallanza vennero infatti impiegate 12 elettromotrici bidirezionali e 6 rimorchiate. Tra le modifiche vi furono la sostituzione dei cancelletti con degli sportelli e la sostituzione dei sedili, le originarie poltroncine in velluto rosso rimasero solo nella prima classe.\nLe motrici elettriche e le rimorchiate erano a due assi, della lunghezza di 10\u00a0m ciascuna e della massa di 14\u00a0t. La cassa era a comparto unico con terrazzini chiusi di estremit\u00e0. I rotabili erano stati costruiti dalle Officine Meccaniche di Milano con equipaggiamento elettrico delle Officine Elettro-ferroviarie dell'ingegnere Giorgio Finzi. La motorizzazione era costituita da due motori a collettore da 30\u00a0hp ciascuno, con funzionamento in corrente alternata monofase e regolazione a trasformatore mediante controller a prese multiple.\nSulla linea, nel tratto tra Omegna e Fondotoce venne impiegata anche una locomotiva a vapore per il traffico merci diretto alla Metallurgica Vittoria Cobianchi di Omegna."}
{"id": "965669", "revid": "110157", "url": "https://it.wikipedia.org/wiki?curid=965669", "title": "Lerum (comune)", "text": "Lerum \u00e8 un comune svedese di 38.524 abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "965671", "revid": "110157", "url": "https://it.wikipedia.org/wiki?curid=965671", "title": "Lysekil (comune)", "text": "Lysekil \u00e8 un comune svedese di 14.570 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "965674", "revid": "74801", "url": "https://it.wikipedia.org/wiki?curid=965674", "title": "Lilla Edet (comune)", "text": "Lilla Edet \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "965677", "revid": "125604675", "url": "https://it.wikipedia.org/wiki?curid=965677", "title": "Torneo FGNI", "text": "I tornei della F.G.N.I. (Federazione Ginnastica Nazionale Italiana) sono stati i tornei di calcio degli albori della nascita del calcio italiano.\nQuesti campionati nazionali, sebbene considerati ufficiali in origine dalla FGNI, non sono riconosciuti come ufficiali dalla FIGC (Federazione Italiana Giuoco Calcio).\nStoria.\nTra la fine del XIX e l'inizio del XX secolo molte squadre di calcio giocavano per la F.G.N.I., oggi F.G.d'I. (Federazione Ginnastica d'Italia), invece che per la FIF (Federazione Italiana del Football), oggi FIGC (Federazione Italiana Giuoco Calcio), o lo facevano per entrambe. Queste squadre, infatti, erano sezioni sportive di societ\u00e0 di ginnastica blasonate e molto antiche. La F.G.N.I. organizzava i \"Concorsi Interprovinciali Ginnastici\" annualmente, a volte inserendoli nei \"Concorsi Nazionali F.G.N.I.\" che si svolgevano ogni tre anni. Una specie di gara nazionale articolata in diversi sport (compreso il football). Per tale motivo si parlava di \"calcio ginnastico\", sebbene formalmente si trattasse dell'identica disciplina praticata dalla FIF/FIGC. La F.G.N.I. prese, inoltre, la decisione di organizzare in pianta stabile un \"Campionato Italiano di Calcio\" durante il 13\u00ba Concilio Federale di Vicenza, il 3 novembre 1900, insieme ai tornei di tamburello e di palla a sfratto.\nIl regolamento, inizialmente caratterizzato da numerose peculiarit\u00e0 che lo distinguevano, almeno ufficiosamente, dal football tradizionale, venne man mano uniformato a quelle dei campionati federali di football. All'inizio del XX secolo le uniche differenze rimaste erano: i tempi da 30 minuti e un tempo extra da 10 minuti; la possibilit\u00e0 per i portieri di prendere la palla con le mani in tutta la propria met\u00e0 campo (a condizione di non fare pi\u00f9 di tre passi); la facolt\u00e0 di un giudice di decidere la squadra migliore in caso di pareggio sul campo. Nel 1903, infine, la FGI uniform\u00f2 il regolamento ginnico a quello applicato in Inghilterra dalla Football Association su ispirazione di Luigi Bosisio, dirigente della : l'innovazione non manc\u00f2 tuttavia di suscitare polemiche, in particolare da parte di Alfonso Manarini, fondatore della Palestra Ginnastica Ferrara.\nEdizioni.\n1896.\nA Treviso, dal 6 all'8 settembre 1896, si svolse una \"Gara Nazionale dei Giuochi Ginnastici\" che prevedeva, tra le altre discipline, anche il calcio, sebbene nella variante del cd. calcio ginnastico, secondo le regole dettate da Francesco Gabrielli: le porte erano larghe circa quattro metri e non erano delimitate da pali, ma da bandiere; le dimensioni del rettangolo di gioco erano ridotte rispetto al football tradizionale, gli arbitri erano due e intervenivano solo qualora non ci fosse accordo fra i due capitani delle squadre.\nSul gradino pi\u00f9 alto del podio sal\u00ec la \"Societ\u00e0 Udinese di Ginnastica e Scherma\", trascinata dal capitano Antonio Dal Dan. La piazza d'onore se l'aggiudic\u00f2 la \"Palestra Ginnastica Ferrara\". Alla manifestazione, mai riconosciuta dalla Federazione Italiana Giuoco Calcio perch\u00e9 antecedente alla sua nascita, hanno preso parte anche tre sodalizi di Treviso: la \"Societ\u00e0 Ginnastica Velocipedistica Trevigiana\", il \"Pio Istituto Turazza\" e il \"Vittorio Veneto\".\nI risultati di cui \u00e8 rimasta memoria furono: Societ\u00e0 Udinese di Ginnastica e Scherma - Turazza Treviso 3-1; Societ\u00e0 Udinese di Ginnastica e Scherma - Palestra Ginnastica Ferrara 2-0. Questa la formazione vincente: Giovanni Bissatini, Gino Chiussi, Giovanni Battista K\u00f6snapfel, Ugo Pellegrini, Emilio Milanopulo, Luigi Del Negro, Gino Plateo, Friulano Spivach, Antonio Dal Dan, Augusto Tam, Efisio Tolu.\n1898.\nCome riportato dal periodico milanese \"Corriere dello Sport\u00a0\u2013 La Bicicletta\", il 15 agosto 1898 si tenne a Torino la terza edizione del campionato, nell'ambito del IV Concorso Ginnastico Federale.\n1901.\nL'edizione del 1901 venne disputata a Bologna\n1902.\nL'edizione del 1902 venne disputata a Milano, dal 29 maggio al 1\u00ba giugno.\nDisputate il 29 ed il 30 maggio, i risultati non sono disponibili. Si qualificarono Milan e Andrea Doria.\n1904.\nL'edizione del 1904 del torneo di calcio venne disputata dal 15 maggio al 5 giugno. La fase finale venne disputata a Firenze, in occasione del \"Concorso ginnastico nazionale\" del 1904.\n1905.\nL'edizione si svolse a Milano il 25 giugno 1905. L'organizzazione venne affidata dalla FGNI al Milan in seguito alla rinuncia della Federazione di inserire il campionato all'interno del concorso annuale di Vercelli. Pertanto, il torneo non metteva in palio la \"Triennale Coppa Federale Ginnastica\", bens\u00ec la sola \"Coppa d'Onore \"Citt\u00e0 di Milano\"\".\n1911.\nIl torneo si svolse a Torino. I turni preliminari si disputarono nella zona della Piazza d'armi, mentre la finale si gioc\u00f2 allo Stadium.\nLa squadra di Ancona si ritir\u00f2 prima dell'inizio del torneo, mentre la Societ\u00e0 Ginnastica Amsicora di Cagliari fu per sorteggio ammessa direttamente in semifinale.\nAlbo d'oro.\nDi seguito \u00e8 riportato l'elenco dei vincitori dei campionati nazionali di calcio ginnastico. Nelle stagioni in cui non si disput\u00f2 il campionato nazionale si tennero dei tornei locali sostitutivi."}
{"id": "965682", "revid": "729019", "url": "https://it.wikipedia.org/wiki?curid=965682", "title": "Ferrovia Stresa-Mottarone", "text": "La ferrovia Stresa-Mottarone era una ferrovia a scartamento ridotto a cremagliera piemontese che collegava il centro di Stresa con il Mottarone.\nStoria.\nAntefatti.\nLa localit\u00e0 di Stresa, tra il XVIII e il XIX secolo era diventata una delle mete incluse nel \"Grand Tour\", il viaggio formativo della giovane nobilt\u00e0 nord-europea. La notoriet\u00e0 di Stresa port\u00f2 fama anche al monte sovrastante, il Mottarone, definito nella guida Baedeker del 1869 come \"comparabile alla vetta del Righi\", la pittoresca vetta che sovrasta il lago dei Quattro Cantoni in Svizzera. Con la fama del luogo si pose per\u00f2 il problema della sua raggiungibilit\u00e0, mancavano infatti collegamenti adeguati per raggiungere la vetta da Stresa, Baveno o Orta. Il tentativo, effettuato nel 1909 di percorrere la strada Orta-Armeno-Mottarone in auto, con l'idea di avviare un servizio pubblico, venne abbandonato per l'imperviet\u00e0 delle strade, la vetta rimaneva raggiungibile solo a piedi con una camminata di tre (da Omegna) o quattro ore (da Stresa o Baveno). Si fece quindi avanti l'idea - o la speranza - di realizzare una funicolare. Nel 1887 si iniziarono a raccogliere i capitali per la costruzione di una ferrovia funicolare che seguisse il percorso Stresa, Binda, Vedasco, Brisino, Magognino, Vezzo, Gignese, Alpino fino alla vetta del Mottarone. Il progetto venne per\u00f2 subito abbandonato.\nLa ferrovia.\nI primi progetti di collegamento ferroviario tra il Lago Maggiore e il Mottarone risalgono al 1888 a opera del geometra Tadini di Stresa che in un convegno tenutosi al Grand Hotel Des Iles Borrom\u00e8es present\u00f2 una dettagliata relazione tecnica sulla fattibilit\u00e0 di un collegamento ferroviario a scartamento ridotto a cremagliera con trazione a vapore simile ad analoghe realizzazioni in Svizzera (ferrovie del Rigi, del Rothorn e del Generoso).\nLa proposta suscit\u00f2 entusiasmo e venne costituita una societ\u00e0 \"Ferrovia ad Ingranaggio da Stresa all'albergo Mottarone\". L'approvazione del progetto definitivo \u00e8 del 1889, la concessione governativa venne accordata con regio decreto del 1890. Il progetto non venne per\u00f2 mai realizzato a causa della penuria di capitali. \nCon l'annuncio dell'arrivo della ferrovia a Stresa, in vista dell'apertura della galleria del Sempione, e all'introduzione della trazione elettrica nelle tranvie, il Tadini propose nel 1900 una tranvia interurbana Stresa-Alpino-Mottarone sfruttando parte delle strade esistenti. Il nuovo tratto Alpino-Mottarone sarebbe stato armato con cremagliera, dove locomotori spintori avrebbero portato in vetta i tram, il tutto con trazione a corrente alternata trifase.\nTale soluzione era analoga a quella adottata su impianti simili quali la ferrovia Pugliano-Vesuvio, la tranvia Trieste-Opicina e la tranvia del Renon: come sistema di trazione ci si ispir\u00f2 alla ferrovia della Valganna e alle tranvie di Lugano.\nVeniva ipotizzata una sua diramazione tra Gignese e la rinomata localit\u00e0 di Orta passando per Armeno, realizzando un collegamento turistico e panoramico tra i laghi d'Orta e Maggiore. Da questo progetto si arriv\u00f2 successivamente ad ipotizzare una ferrovia a trazione elettrica in sede propria, a parte il tratto urbano in Stresa, con tratti in cremagliera ed aderenza naturale, il progetto venne approvato dal Consiglio Superiore dei Lavori Pubblici il 15 giugno del 1906, nel 1908 venne costituita la \"Societ\u00e0 ferrovie del Mottarone\" presieduta da Giberto Borromeo, il 4 luglio 1909 si giunse all'approvazione governativa della concessione, grazie agli interessamenti del Sen. Mangili e della famiglia Borromeo, che mise a disposizione i terreni tra la localit\u00e0 Alpino e il Mottarone.\nLa costruzione cominci\u00f2 solo nella primavera del 1910, una volta terminato il piazzale dell'imbarcadero di Stresa dove avrebbe dovuto essere realizzata la stazione di partenza. La ferrovia venne realizzata con trazione elettrica a corrente continua, inaugurata il 12 luglio del 1911 e affidata in concessione alla Societ\u00e0 Ferrovia Stresa Mottarone (FSM). Alcuni anni dopo, nel 1917, la FSM e il Ministero dei Lavori Pubblici stipularono una convenzione con la quale la ferrovia sarebbe stata esercita provvisoriamente per dieci anni come tranvia extraurbana; nel 1929 un Regio decreto declass\u00f2 definitivamente la Stresa-Mottarone a tranvia extraurbana.\nI primi quattro anni di servizio fino allo scoppio della prima guerra mondiale superarono le pi\u00f9 rosee aspettative, ipotizzando la realizzazione della diramazione Gignese Armeno Orta (la stazione di Gignese fu orientata per tale scopo).\nPassata la prima guerra mondiale si contrasse il flusso di turisti stranieri benestanti che avevano dato lustro a Stresa nel periodo precedente, per cui il servizio si mantenne su livelli accettabili di traffico stagionale turistico e locale fino a dopo il secondo dopoguerra, ma a causa della diminuzione dei passeggeri, gli incrementi dei costi di esercizio e la concorrenza stradale si ridussero gli investimenti per il mantenimento dei livelli di sicurezza e per l'ammodernamento, arrivando nella primavera del 1959 a sospendere temporaneamente il servizio per lavori urgenti.\nContro la ferrovia giocarono la sistemazione della strada provinciale Armeno Mottarone, la strada privata della famiglia Borromeo dall'Alpino al Mottarone, a pedaggio, nonch\u00e9 l'amministrazione comunale di Stresa, che chiedeva l'allontanamento dei binari dalle vie centrali.\nDopo la ripresa del servizio la linea sopravvisse fino al 1963, addirittura negli ultimi tempi effettuava servizio solo dall'Alpino al Mottarone.\nVenne definitivamente chiusa all'esercizio luned\u00ec 13 maggio del 1963 con l'ultima corsa alle 12.55 e sostituita da autolinea, e in seguito sostituita dalla Funivia Stresa-Alpino-Mottarone a partire da 1\u00ba agosto 1970.\nCaratteristiche.\nLa linea adottava lo scartamento metrico di 1000\u00a0mm, aveva la lunghezza complessiva di 9,860 chilometri con stretti raggi di curvatura e pendenze fino al 200 per mille che richiedevano l'uso della cremagliera di tipo Strub. La trazione era elettrica a corrente continua a 750 volt.\nPercorso.\nLa linea collegava il rinomato centro lacustre di Stresa, posto a 203 metri s.l.m, sul Lago Maggiore, partendo dal capolinea posto proprio a fianco della stazione di Stresa, sulla linea Domodossola\u2013Milano con le localit\u00e0 poste a monte di Alpino, a 803\u00a0m., e della stazione turistica del Mottarone, a 1385 metri di altezza, in inverno innevata e dotata di campi di sci.\nUn secondo capolinea si trovava presso l'imbarcadero di Stresa ed era collegato sia alla stazione FS che direttamente verso il Mottarone con un raccordo a triangolo.\nMateriale rotabile.\nAl 1911 la dotazione della ferrovia, ormai completa, comprendeva:\nNel 1920 vennero costruiti 3 carrellini speciali porta sci che venivano agganciati in coda alle elettromotrici.\nLe elettromotrici e rimorchiate facevano parte di una serie di veicoli realizzate anche per la coeva ferrovia Monthey-Champ\u00e9ry; un esemplare di quest'ultima \u00e8 conservato presso la Ferrovia Museo Blonay-Chamby.\nLe casse di 2 elettromotrici sono conservate presso un campeggio all'Alpino, quella di una rimorchiata \u00e8 conservata presso un campeggio di Baveno."}
{"id": "965683", "revid": "1543377", "url": "https://it.wikipedia.org/wiki?curid=965683", "title": "Squier Bullet", "text": "La Squier Bullet \u00e8 una chitarra elettrica che emula la Fender Stratocaster e la Squier Stratocaster, ma con delle modifiche per ridurre il costo e incrementare le vendite di chitarre. \nCome la Squier Stratocaster, non \u00e8 considerata una copia della Fender Stratocaster perch\u00e9 \u00e8 prodotta da Squier, una filiale della Fender e quindi ancora mantenuta sotto la marca della Fender.\nLa Squier Bullet originale (anno 1956).\nLa Squier Bullet attuale non deve essere confusa con questo modello unico, prodotto durante gli anni 80 in Giappone. Mentre lo sguardo generale era vagamente rievocativo della Strat ed \u00e8 similmente caratterizzato da tre pickup single-coil, la Bullet degli anni '80 aveva un body pi\u00f9 piccolo senza sagomature (qualcosa come una Musicmaster/Duosonic ma con i due \"corni\" pi\u00f9 pronunciati), un manico stile Telecaster e con elettronica semplificata. Un'altra variante della Bullet \u00e8 caratterizzata da pickup humbucking e nessun pickguard per un look SuperStrat.\nSpecial Edition.\nUn'edizione speciale della Bullet di Squier \u00e8 rivestita con un azzurro metallico anzich\u00e9 blu baltico, il pickguard nero anzich\u00e9 bianco e un singolo pickup humbucker situato vicino al ponte anzich\u00e9 tre pickup machine-wound single-coil. Inoltre sostituisce la manopola del volume, due manopole di tono e l'interruttore a cinque posizioni con una singola manopola nera del volume.\nFuori produzione.\nCi sono state molte lamentele riguardo alla qualit\u00e0 della Squier Bullet negli anni 2005, 2006 e inizio 2007, soprattutto per ci\u00f2 che riguarda l'utilizzo del compensato per la costruzione del corpo. Cos\u00ec il modello \u00e8 uscito di produzione nella prima parte del 2007.\nRitorno in produzione.\nAlla fine di settembre 2007 la Squier reintrodusse la Bullet, questa volta con il nome di \"Squier Bullet Strat\". La nuova Bullet ha caratteristiche diverse dalla precedente: innanzitutto ponte con tremolo, corpo in tiglio (anzich\u00e9 in compensato come il precedente modello), tastiera in palissandro, manico in acero e 3 pick-up single coil."}
{"id": "965687", "revid": "1573940", "url": "https://it.wikipedia.org/wiki?curid=965687", "title": "Chiesa di San Vittore (Ascoli Piceno)", "text": "La chiesa di San Vittore sorge nella zona centrale della citt\u00e0 di Ascoli Piceno, proprio nelle immediate vicinanze di Forte Malatesta. Il suo fianco destro era costeggiato dal percorso cittadino della strada consolare Salaria che raggiungeva il Ponte di Cecco.\nCostruita seguendo i canoni dell'architettura delle chiese romaniche della citt\u00e0 fu adottata come modello di riferimento per la realizzazione di altri edifici religiosi coevi, eretti fino al XIII secolo, e definita anche \"\u201ccostantiniana basilica\u201d\".\nStoria.\nLe prime notizie di questa costruzione si trovano in un documento dell'anno 966, quando il Vescovo Adamo aggiunge anche questa chiesa nel capitolo metropolitano di Ascoli, insieme alle chiese di San Venanzio, Santa Maria Intervineas e San Pietro di Adamo. Quest'ultima chiesa non esiste pi\u00f9, ma fu eretta per volere del vescovo omonimo nel X secolo.\n\u00c8 stata qualificata come \u201cPieve di San Vittore\u201d sin dai tempi dell'Alto Medioevo. Questa dicitura precisa compare in un diploma di Ottone III ora giacente presso l'Archivio Capitolare ascolano.\nIl titolo di \u201cpieve\u201d indica che fu luogo di amministrazione del Sacramento del Battesimo per la circoscrizione urbana cui era attribuita la parrocchia, divenendo cos\u00ec un punto di riferimento territoriale.\nL'attuale aspetto architettonico fu conferito dal restauro iniziato a met\u00e0 del XIII secolo, periodo in cui ferveva nella citt\u00e0 un forte impulso di ricostruzione, resosi necessario dopo che le truppe di Federico II, nel 1242, avevano causato grossi danni al patrimonio urbano.\nQuesto processo di rinnovamento fu definito da Papa Clemente IV, nel 1266, \"Esculum Novum\" cio\u00e8 la \"Nuova Ascoli\". Ulteriori interventi conservativi tra il 1924 e il 1932 hanno ridonato lo splendore del 1695 alla parte interna della chiesa.\nArchitettura.\nLa chiesa di San Vittore, dall'estetica semplice ed essenziale, completamente realizzata in conci squadrati di travertino, si distingue per il suo campanile, piuttosto basso e posizionato sulla sinistra.\nNel 1502 un fulmine, in una giornata di cielo sereno, colp\u00ec inspiegabilmente la chiesa procurando alla sua struttura diverse fenditure e mozzando il campanile. Alla base della torre campanaria si apre una piccola cappella. In questo luogo, con molta probabilit\u00e0, era ospitato il Fonte Battesimale.\nUn rosone a raggi di colonnette, rifatto nel 1924, decora l'austera facciata che ospita anche l'elegante portale ad arco falcato e la porta, interamente in legno, divisa in riquadri.\nLa parete del fianco destro della chiesa mostra una debole traccia di antichi affreschi detti alla greca maniera. Presumibile periodo di realizzazione tra gli anni 1250 \u2013 1270, nelle immagini racchiuse all'interno di un susseguirsi di archi, si distingue il Cristo in compagnia di altri Santi tra cui, ancora leggibile, San Giovanni Evangelista.\nL'interno.\nLa struttura interna si suddivide in tre ampie navate longitudinali prive di volte, quella di traverso e la tribuna di fondo, il soffitto \u00e8 a capriate. La zona del transetto si sopraeleva di tre gradini e si sviluppa in un'abside pentagonale centrale non molto profonda.\nArricchiscono l'austera essenzialit\u00e0 dell'aula pregevoli affreschi, alcuni dei quali, rimossi, attualmente sono conservati presso la cappella del Palazzo Vescovile ed il Museo Diocesano.\nLa particolarit\u00e0 di questi dipinti \u00e8 quella di essere stati realizzati su commissione di fedeli benestanti, i quali si affidavano alla benevolenza e alle grazie dei Santi, che facevano rappresentare, per salvare la loro anima e quella dei loro cari.\nLe pitture sono state organizzate in fasce che si compongono con registri sovrapposti in modo ordinato e preciso. Sebbene si sia ottenuto un suggestivo, vivace, policromo effetto pittorico ci sono icone che si ripetono in modo casuale, tra le pi\u00f9 rappresentate la Madonna in trono con Bambino. Questo perch\u00e9 era il commissionante a scegliere il tema dell'affresco desiderato.\nDi difficile attribuzione tutta la produzione dei dipinti, si distingue, con buona approssimazione, la figura di San Vittore Papa forse di Giacomo da Campli.\nLa Cripta di Sant'Eustachio.\nAl di sotto della sagrestia, ingentilita da monofore di gusto gotico, si trova la Cripta di Sant'Eustachio. Questo spazio, poligonale irregolare, non ha accesso dall'interno della chiesa, bens\u00ec da una porta esterna. La cripta, utilizzata come ossario, \u00e8 rimasta chiusa per lunghi secoli e fu riaperta solo nel 1929. Al suo interno un ciclo di interessanti affreschi, del XV secolo, ricorda la leggenda del santo cui \u00e8 dedicata."}
{"id": "965689", "revid": "363629", "url": "https://it.wikipedia.org/wiki?curid=965689", "title": "Federazione Italiana di Ginnastica", "text": ""}
{"id": "965691", "revid": "287204", "url": "https://it.wikipedia.org/wiki?curid=965691", "title": "Saprist", "text": ""}
{"id": "965698", "revid": "287204", "url": "https://it.wikipedia.org/wiki?curid=965698", "title": "Jos\u00e9 de Iturrigaray", "text": "Biografia.\nFu colonnello durante la campagna del Roussillon nella guerra tra Spagna e Francia, all'inizio della Rivoluzione francese. Intervenne anche nell'invasione del Portogallo e nella battaglia di Gibilterra.\nL'incarico di Vicer\u00e9 gli venne dato principalmente, per l'appoggio di Manuel Godoy, che aveva una grande influenza sul re Carlo IV di Spagna.\n\u00c8 ricordato soprattutto per aver approfittato dei suoi incarichi per arricchirsi. Quando gli venne dato il titolo di vicer\u00e9, arriv\u00f2 dalla Spagna con un grande carico di merce di contrabbando, che in seguito vendette a Veracruz.\nA causa del suo comportamento non godeva di una buona reputazione tra gli spagnoli e i creoli della Nuova Spagna.\nAl momento dell'invasione di Napoleone Bonaparte in Spagna, tutti i funzionari spagnoli si dimisero tranne lui, che convoc\u00f2 una giunta con l'intenzione di farsi incoronare re della Nuova Spagna.\nLa giunta decise quindi di arrestarlo.\nFu arrestato il 15 settembre 1808 e pochi giorni dopo venne inviato in Spagna per essere giudicato. Fu assolto nel 1810, ma mor\u00ec a causa dell'arresto subito."}
{"id": "965703", "revid": "149587", "url": "https://it.wikipedia.org/wiki?curid=965703", "title": "Krai di Perm'", "text": ""}
{"id": "965709", "revid": "599013", "url": "https://it.wikipedia.org/wiki?curid=965709", "title": "Fausto Ghigliotti", "text": "Biografia.\nGhigliotti \u00e8 stato uno dei primi giocatori del e vincitore del primo campionato italiano di calcio.\nEra genovese di nascita e figlio di uno spedizioniere. Questa attivit\u00e0 paterna lo port\u00f2 ad entrare in contatto con gli inglesi che soggiornavano a Genova e, quindi, a prendere parte ai loro giochi.\nCarriera calcistica.\nEntr\u00f2 nella squadra del spinto dal fratello Emanuele, pi\u00f9 vecchio di lui di 11 anni, dove inizi\u00f2 a giocare soprattutto come terzino sinistro, anche se era un buon portiere.\nCon i \"rossoblu\" vinse quattro scudetti in cinque stagioni, nel 1898, 1900 e 1902 giocando come terzino, mentre nel 1899 scese in campo nella veste di portiere.\nNella stagione del 1903, pur non giocando in campionato, gioca con i rossoblu nella sfida amichevole contro il \"Football V\u00e9lo Club de Nice\", disputata il primo marzo 1903 al Campo Sportivo di Ponte Carrega di Genova. L'incontro, terminato 6-0 a favore dei genoani, risulta la prima sfida internazionale tra club giocata in Italia.\nNel 1904, in vacanza a Sora, fece conoscere alla cittadina del frusinate il nuovo sport proveniente dalla Gran Bretagna. Il successo della sua iniziativa fu tale che pochi anni dopo, nel 1907, venne fondato il ."}
{"id": "965712", "revid": "1543377", "url": "https://it.wikipedia.org/wiki?curid=965712", "title": "Qirsh", "text": "Qirsh, Gersh e Kuru\u015f sono i nomi delle valute in uso nell'Impero Ottomano, questi nomi sono ancora oggi in uso per le valute dei paesi che facevano parte dell'impero. I termini sono usati in arabo, etiope e turco. Il nome deriva dall'italiano \"grosso\", precisamente da \"denaro grosso\", una moneta d'argento da 20 dinari.\nIn origine il Qirsh era una moneta d'argento in uso nel diciassettesimo secolo, simile al tallero europeo. Era diviso in 40 \"para\". Nel 1844, dopo l'introduzione della lira turca d'oro, questa fu divisa in 100 qirsh.\nDopo la caduta dell'Impero ottomano molti stati mantennero il Qirsh come nome di moneta, fra cui l'Egitto, l'Arabia saudita, la Siria, il Libano e la Turchia stessa; altri stati, come la Giordania ed il Sudan, lo adottarono."}
{"id": "965715", "revid": "124768978", "url": "https://it.wikipedia.org/wiki?curid=965715", "title": "Ernesto De Galleani", "text": "Pass\u00f2 alla storia soprattutto come sportivo, essendo uno dei primi giocatori del e vincitore del primo campionato italiano di calcio.\nBiografia.\nEra di padre italiano, Cesare, e di madre inglese, Mary Armitage, proveniente dal Derbyshire. Il padre era di famiglia nobile, difatti Ernesto si pot\u00e9 fregiare del titolo di conte, e possedeva una fabbrica di maglieria, che peraltro fall\u00ec alla fine del 1913.\nErnesto De Galleani era di religione anglicana, ma spos\u00f2 Lela Dawson, originaria di Teignmouth, piccola cittadina vicino a Southampton, e Divent\u00f2 padre di tre figli, Maurizio, Vera e Beatrice, di religione cattolica. Era unico maschio con tre sorelle, una delle quali Sylvia si guadagn\u00f2 l'onorificenza di Membro dell'Impero Britannico per il suo impegno di crocerossina sul fronte della Somme nella I guerra mondiale.\nAmava molto lo sport ed oltre ad essere un pioniere del \"football\", De Galleani era anche un ottimo giocatore di doppio a tennis.\nDivent\u00f2, dopo il suo ritiro dall'attivit\u00e0 agonistica, direttore di banca della Manhattan City Bank di New York nella sua sede di Genova, citt\u00e0 nella quale mor\u00ec a soli 51 anni di broncopolmonite.\nCarriera calcistica.\nClub.\nPartecip\u00f2 tra le file del al primo campionato italiano di calcio, che con il club \"rossoblu\" vinse. Era il pi\u00f9 giovane della squadra, e giocava come terzino destro.\nPartecip\u00f2 anche i due successivi campionati, nel 1899 e 1900, ma poi si trasfer\u00ec a studiare e a laurearsi in economia all'Universit\u00e0 di St. Andrews in Scozia.\nNel 1902 risulta ancora nella rosa del Genoa.\nCon il torn\u00f2 a giocare nel 1906, marcando due presenze che furono le ultime della sua breve carriera agonistica.\nRappresentativa Italiana.\nIl 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici."}
{"id": "965722", "revid": "486946", "url": "https://it.wikipedia.org/wiki?curid=965722", "title": "Lista degli album al numero uno in Italia", "text": ""}
{"id": "965725", "revid": "73537", "url": "https://it.wikipedia.org/wiki?curid=965725", "title": "Leopoldstad", "text": ""}
{"id": "965738", "revid": "36426", "url": "https://it.wikipedia.org/wiki?curid=965738", "title": "Pinnacoli", "text": ""}
{"id": "965739", "revid": "1564499", "url": "https://it.wikipedia.org/wiki?curid=965739", "title": "Lago di Decorata", "text": ""}
{"id": "965740", "revid": "1543377", "url": "https://it.wikipedia.org/wiki?curid=965740", "title": "Ichigo Kurosaki", "text": " \u00e8 un personaggio immaginario protagonista del manga \"Bleach\", scritto e disegnato da Tite Kubo, e delle sue opere derivate tra cui la serie anime, quattro film animati, gli OAV, il musical e diversi videogiochi e light novel.\nNella serie Ichigo ottiene poteri da Shinigami nel corso di un incidente incorso a Rukia Kuchiki, la Shinigami incaricata di vegliare sulla sua citt\u00e0, Karakura. In seguito al trasferimento di poteri, Ichigo accetta di sostituire Rukia nelle sue mansioni, proteggendo gli umani dagli spiriti maligni chiamati Hollow e inviando i Plus nella Soul Society.\nL'autore ha affermato che Ichigo venne concepito per sostituire Rukia come protagonista della serie dal momento che aveva l'impressione che quest'ultima non fosse adatta a ricoprire il ruolo. Il personaggio \u00e8 stato apprezzato dal pubblico e dalla critica e compare spesso nei sondaggi di popolarit\u00e0 della rivista \"Weekly Sh\u014dnen Jump\" come uno dei pi\u00f9 amati della serie; nel 2007 la rivista giapponese \"Newtype\" lo ha collocato tra i cento personaggi degli anime pi\u00f9 popolari e anche i recensori della serie hanno lodato la sua personalit\u00e0, sebbene alcuni vi abbiano visto dei tratti da antieroe troppo stereotipati. Nell'adattamento anime \u00e8 doppiato da Masakazu Morita e da Federico Viola nel doppiaggio italiano.\nCreazione e sviluppo.\nPrima della creazione di Ichigo, l'autore Tite Kubo aveva pensato a Rukia Kuchiki come unica protagonista della serie, ma poi cambi\u00f2 idea e cre\u00f2 anche Ichigo. I primi schizzi del personaggio vedevano Ichigo con degli occhiali, i capelli scuri e gli occhi gentili. Questo aspetto venne subito scartato dall'autore perch\u00e9 molto simile a Rukia; perci\u00f2 diede al personaggio dei colori in contrasto con Rukia, come i capelli arancioni, gli tolse gli occhiali e aggiunse al suo volto un'espressione molto pi\u00f9 dura. A detta dell'autore Ichigo, insieme a Orihime Inoue, \u00e8 il personaggio pi\u00f9 difficile da disegnare.\nIl suo nome \u00e8 composto da due kanji, che separati in e significano 1 e 5, o 15. Scritto in altri caratteri, la parola significa anche \"fragola\", e di norma \u00e8 utilizzato solo per i nomi femminili. Ichigo sostiene con orgoglio che il suo nome va scritto invece con come in \"uno\", e come \"guardiano\": suo padre, infatti, gli disse una volta che il suo nome significava \"colui che protegge\".\nKubo ha dichiarato che la pi\u00f9 grande forza di Ichigo \u00e8 la sua natura gentile e premurosa e il fatto che si preoccupa sempre dei bisogni altrui. Tuttavia ha anche notato che ci\u00f2 risulta la sua pi\u00f9 grande debolezza, dal momento che pensare ai suoi amici lo mette spesso in pericolo. Alla domanda se fosse interessato ad approfondire il triangolo amoroso tra Ichigo, Orihime e Rukia, Kubo scelse di non rispondere dal momento che non era interessato alle storie d'amore. L'autore imputa la popolarit\u00e0 del personaggio presso il pubblico al fatto che \"ha un aspetto fico\". Ha inoltre rivelato che pi\u00f9 i lettori approfondiranno la sua storia, pi\u00f9 scopriranno che \u00e8 una persona dall'animo gentile.\nKubo ritiene che Ichigo sia il personaggio pi\u00f9 sviluppato della serie, colui che porta avanti la trama e che introduce i lettori agli eventi del manga. Con la fine della saga degli Arrancar, Kubo volle riavviare la serie: fece perdere a Ichigo i suoi poteri da Shinigami e gli fece ricercare un modo per riappropriarsene. Nella versione animata il personaggio \u00e8 doppiato da Masakazu Morita, mentre da bambino ha la voce di Yuki Matsuoka. Sebbene riconosca Ichigo come uno dei suoi ruoli pi\u00f9 riusciti, Morita ammise che doppiarlo le cre\u00f2 a volte delle difficolt\u00e0. Nelle edizioni italiane di ' e ' \u00e8 doppiato da Ruggero Andreozzi, mentre nella serie animata sar\u00e0 doppiato da Federico Viola.\nStoria.\nIchigo vive con suo padre Isshin e con le sue due sorelle minori Karin e Yuzu ed ha la peculiarit\u00e0 di vedere e interagire con gli spettri. Un giorno incontra casualmente la Shinigami Rukia Kuchiki mentre questa \u00e8 nel bel mezzo di un combattimento contro un Hollow, uno spirito malvagio: Rukia, impossibilitata a combattere, vuole cedere parte dei suoi poteri a Ichigo ma senza volere il ragazzo li assorbe completamente. Ichigo assume quindi il ruolo di Shinigami Delegato e affronta alcune battaglie fino ad attirare l'attenzione della Soul Society, il mondo degli shinigami, che invia due emissari di alto rango - il capitano Byakuya Kuchiki, fratello maggiore di Rukia, e il suo luogotenente Renji Abarai - a riprendere Rukia, accusata di aver condiviso i suoi poteri con un umano: Ichigo cerca di salvarla, ma viene pesantemente sconfitto e perde i suoi poteri.\nIn seguito si allena sotto la guida di Kisuke Urahara, ex capitano shinigami bandito per sempre sulla terra, e riesce a risvegliare i suoi poteri e a rilasciare la vera forma della sua Zanpakut\u014d, la spada che ogni shinigami possiede, denominata . Per salvare Rukia Ichigo si reca quindi nella Soul Society dove affronta alcuni membri del Gotei 13, le brigate a difesa del mondo degli spiriti, tra cui Ikkaku Madarame, Renji e il capitano Kenpachi Zaraki; in previsione degli inevitabili scontri con il resto del Gotei 13 Ichigo apprende la forma Bankai di Zangetsu, . Arrivato in tempo per fermare l'esecuzione di Rukia, Ichigo combatte di nuovo contro Byakuya e lo scontro stavolta termina in parit\u00e0; subito dopo il capitano della Quinta Divisione S\u014dsuke Aizen, il quale si scopre essere la vera mente dietro al rapimento di Rukia e ai disordini nella Soul Society, rivela il suo tradimento ed estrae dal corpo della Shinigami l'H\u014dgyoku, una potente invenzione di Urahara, prima di fuggire nell'Hueco Mundo assieme agli altri due capitani traditori suoi sottoposti Gin Ichimaru e Kaname Tosen.\nIchigo ritorna quindi a casa insieme ai suoi compagni ma quando Aizen, attraverso l'H\u014dgyoku, crea un esercito di Arrancar e li invia contro lui e i suoi amici nel mondo umano, decide di allenarsi con un gruppo di Shinigami rinnegati denominati Vizard, i quali gli insegnano a controllare il suo Hollow interiore. Durante una sortita degli Arrancar a Karakura Ulquiorra Schiffer, uno dei sottoposti pi\u00f9 forti di Aizen, rapisce l'amica di Ichigo Orihime Inoue in quanto l'ex capitano vuole mettere le mani sui suoi poteri curativi: al rifiuto della Soul Society di aiutarlo, Ichigo e i suoi amici decidono di recarsi nell'Hueco Mundo per salvare l'amica. Dopo aver sconfitto Grimmjow Jaegerjaques Ichigo affronta Nnoitra Jilga, venendo salvato da Kenpachi; in seguito affronta Ulquiorra, che sconfigge solo dopo essersi trasformato nel suo Hollow interiore, riuscendo a liberare Orihime. Ichigo si reca quindi nella falsa Karakura creata da Urahara su ordine del Gotei 13 per affrontare Aizen e qui, dopo aver assistito alla sconfitta degli altri capitani per mano sua, si allena con suo padre Isshin per apprendere la tecnica dell' riuscendo, con il sacrificio dei suoi poteri, a indebolire Aizen al punto di permettere ad Urahara di sigillarlo.\nDiciassette mesi pi\u00f9 tardi Ichigo incontra K\u016bgo Ginj\u014d, un Fullbringer appartenente all'organizzazione Xcution, che si offre di ripristinare i suoi poteri da Shinigami in cambio del suo aiuto a tornare un semplice umano. Con l'aiuto di Xcution Ichigo sblocca i suoi poteri da Fullbringer ma scopre che K\u016bgo e compagni lo hanno raggirato per appropriarsi delle sue abilit\u00e0 a loro vantaggio; in suo soccorso giunge per\u00f2 il Gotei 13, che ripristina i suoi poteri e lo aiuta a sconfiggere i membri di Xcution.\nAppreso che l'Hueco Mundo \u00e8 stato invaso dal gruppo di Quincy denominato Wandenreich, Ichigo si reca sul posto con i suoi amici e sconfigge l'ufficiale Quilge Opie. Successivamente il Wandenreich attacca la Soul Society, spingendo Ichigo a recarsi sul posto; qui si confronta con il re dei Quincy Yhwach, scopre che sua madre era una di loro e subisce la distruzione della sua zanpakuto. Mentre nella Soul Society la situazione si fa critica, la Guardia Reale invita Ichigo e i suoi amici a venire con loro al palazzo del Re Spirito, dove il giovane incontra l'inventore delle zanpakuto \u014cetsu Nimaiya; sottoponendosi ai suoi allenamenti, Ichigo riesce a conciliare i suoi poteri ottenendo una nuova versione di Zangetsu formata da due spade. Durante la seconda invasione del Wandenreich Ichigo tenta di fermare Yhwach dall'uccidere il Re Spirito - perno della Soul Society - ma giunge troppo tardi; tuttavia, grazie al sacrificio del capitano Jushiro Ukitake, il Re Spirito sopravvive. Con l'aiuto dei suoi Sternrittern e di Uryu Ishida, Yhwach respinge Ichigo e i suoi compagni e assorbe il Mimihagi (l'essere sovrannaturale cui Ukitake ha offerto la propria vita per salvare il Re Spirito); durante il secondo attacco al palazzo Ichigo viene nuovamente sconfitto da Yhwach, che spezza Zangetsu, ma grazie all'aiuto dei Fullbringer e di Orihime Ichigo riesce a riparare la sua spada e affronta nuovamente il re dei Quincy, riuscendo a sconfiggerlo con l'aiuto di Aizen e Ishida.\nDieci anni dopo la sconfitta di Yhwach, Ichigo ha sposato Orihime e da lei ha avuto un figlio chiamato Kazui.\nDescrizione.\nAspetto fisico e personalit\u00e0.\nIchigo viene presentato come un adolescente come tanti con le sopracciglia sempre aggrottate e con i capelli di un arancione naturale. Man mano che le sue abilit\u00e0 da Shinigami aumentano, tuttavia, diventa pi\u00f9 muscoloso, come nota sua sorella Karin, pi\u00f9 alto, come notano i suoi amici, e i suoi capelli si fanno pi\u00f9 lunghi; dopo aver perso i suoi poteri, comunque, Ichigo ritorna al suo aspetto originale.\nMolto attento allo studio (in una graduatoria di met\u00e0 trimestre, all'inizio della serie, si piazza al diciottesimo posto su 322 studenti), si applica regolarmente non frequentando tuttavia club extrascolastici: Ichigo sostiene che il suo impegno deriva semplicemente dal fatto che a casa non ha niente di meglio da fare se non studiare, anche se in realt\u00e0 lavora duro per la sua famiglia. Ha la passione per la cioccolata e il cibo piccante e si dimostra molto a disagio nel vedere le nudit\u00e0 femminili, cosa che si nota quando vede per la prima volta Yoruichi nella sua forma umana.\nQuando era piccolo era molto debole e gracile ma sempre contento quando era in compagnia di sua madre Masaki, la quale lo esort\u00f2 a frequentare un \"dojo\": qui veniva continuamente sconfitto da Tatsuki Arisawa, per poi essere consolato da sua madre. Quando aveva nove anni sua madre perse la vita in uno scontro con un Hollow per proteggerlo: questo evento gli provocher\u00e0 un vero e proprio trauma psicologico, tanto che prova un profondo senso di colpa per non essere riuscito a proteggerla, e cos\u00ec decise di impegnarsi seriamente negli allenamenti per poter proteggere i restanti membri della sua famiglia diventando ben presto molto forte. Spesso, quando fa ritorno a casa da scuola, viene messo alla prova da suo padre.\nPoteri e abilit\u00e0.\nLa Zanpakut\u014d di Ichigo si chiama .\nLo Shikai, sempre attivo essendo un'arma a rilascio continuo, si presenta come uno spadone di colore scuro, alto come Ichigo, senza l'elsa e con una fascia che ricopre l'impugnatura; il suo potere principale sta nell'accumulare sulla punta l'energia spirituale per poi rilasciarla tramite un fendente di reiatsu chiamato . Il Bankai, attivato protraendo in avanti il braccio destro e afferrandolo con la mano sinistra, \u00e8 chiamato : a differenza della maggior parte dei Bankai, che di solito presentano forme pi\u00f9 imponenti degli Shikai, questo riduce la spada a un \"daito\" con la lama nera la cui guardia ha la forma del \"manji\"; al posto del tessuto che c'\u00e8 nella sua forma Shikai si forma una corta catena con un anello spezzato alla fine del pendente dalla base del manico. Oltre alla spada, anche il vestito di Ichigo viene sostituito con un cappotto nero lungo fino alle caviglie a manica lunga con la fodera rossa e chiuso al petto, il cui orlo inferiore \u00e8 irregolare, che indica il livello di reiatsu di Ichigo. Le ridotte dimensioni del Bankai conferiscono allo Shinigami una velocit\u00e0 e una forza elevatissime.\nDopo l'allenamento con il padre Isshin nel Dangai Ichigo apprende l', la forma finale di Zangetsu il cui utilizzo comporta la perdita di tutti i poteri da Shinigami. L'aspetto di Ichigo cambia notevolmente: il braccio destro \u00e8 nudo e circondato dalla catena di Tensa Zangetsu mentre la mano destra \u00e8 ricoperta da una specie di guanto metallico nero che costituisce anche l'impugnatura della spada, la cui guardia \u00e8 pi\u00f9 ampia e sottile e ancora pi\u00f9 simile ad un \"manji\". Quando poi attiva la tecnica i capelli si fanno lunghi e neri, parte del corpo viene avvolta nei bendaggi e dal Getsuga stesso, mentre sul corpo compaiono dei motivi grigiastri: in questo stadio Ichigo pu\u00f2 utilizzare il , che consiste in una lama di reiatsu nero dall'immane potenza distruttiva.\nIn seguito alla rottura del suo Bankai Zangetsu viene riforgiata da \u014cetsu Nimaiya, che rivela ad Ichigo che la sua vera Zanpakut\u014d \u00e8 il suo Hollow interiore fuso con i suoi poteri da Shinigami mentre colui che fingeva di essere Zangetsu \u2014 l'uomo alto sui 30-40 anni, con la barba incolta, i lunghi capelli neri, gli occhiali da sole e un lungo cappotto nero fluente con le estremit\u00e0 irregolari \u2014 altri non era che l'Yhwach di mille anni fa, cio\u00e8 la personificazione dei suoi poteri Quincy. Durante il processo Ichigo interverr\u00e0 personalmente riuscendo a conciliare i poteri Quincy con quelli Hollow/Shinigami, ottenendo in questo modo una Zangetsu formata da due spade: una ha la stessa dimensione della spada precedente e rappresenta il suo Hollow interiore fuso con i suoi poteri da Shinigami mentre l'altra \u00e8 pi\u00f9 piccola e rappresenta la manifestazione dei suoi poteri Quincy. Ichigo avvolge la spada pi\u00f9 grande dietro la schiena e porta quella pi\u00f9 piccola al fianco destro.\nA causa del primo stadio dell'allenamento con Urahara, all'interno di Ichigo si \u00e8 manifestato un Hollow chiamato Ogihci, la reincarnazione dell'Hollow White, fuso con i suoi poteri da Shinigami dopo che questi aveva infettato la madre cercando di hollowficarla. Esso \u00e8 uguale a Ichigo ma i capelli e la pelle sono completamente bianchi, mentre i suoi occhi sono costituiti da pupille nere, iridi gialle e la sclera nera. Indossa un abito bianco con una cintura nera e la sua Zangetsu \u00e8 una mannaia di colore argento avvolta da un panno nero. Ogihci ha una personalit\u00e0 sadica e violenta, tuttavia cerca di istruire, insieme a Zangetsu, Ichigo sull'utilizzo dei suoi poteri, ma solo per poter prendere possesso del suo corpo una volta che sia divenuto forte. Il controllo che Ichigo ha su Ogihci attraversa diverse fasi: inizialmente, come nello scontro con Byakuya nella Soul Society e all'inizio degli allenamenti coi Vizard, Ogihci prende il sopravvento ogni qualvolta Ichigo si abbandona alla disperazione in uno scontro o quando \u00e8 vicino alla morte. Durante l'allenamento con i Vizard Ichigo, prima di ottenere il controllo dell'Hollow, si trasforma pienamente in Hollow per poi riuscire a domarlo. La crisi pi\u00f9 grave \u00e8 tuttavia quella verificatasi durante lo scontro con Ulquiorra: dopo che questi, infatti, gli trapassa il petto, Ichigo, nonostante mantenga il desiderio di proteggere Orihime, si trasforma nuovamente in un Hollow completo, ma ben pi\u00f9 potente rispetto all'episodio con i Vizard, assumendo un aspetto molto simile a White; lo stesso Ulquiorra si domanda se sia arrivato allo stadio di Vasto Lorde. Dopo l'allenamento con i Vizard, inoltre, mettendo una mano davanti al volto e concentrando materia spirituale su di essa, Ichigo \u00e8 in grado di evocare una maschera Hollow (la stessa di White) che gli procura un notevole aumento dei poteri fisici per un tempo limitato, ma che diventer\u00e0 progressivamente maggiore nel corso della storia: ci\u00f2 viene reso evidente dalle strisce rosse presenti nella maschera, le quali cambiano con l'avanzare della narrazione.\nDopo aver perso i poteri da Shinigami, Ichigo scopre di possedere il Fullbring. Nella prima fase, Ichigo utilizza il suo distintivo Shinigami per far fuoriuscire della reiatsu che prende la forma dell'elsa di Zangetsu, con cui \u00e8 in grado di scagliare dei cerchi energetici. Nella seconda fase, la reiatsu che fuoriesce dal distintivo ricopre l'intero corpo di Ichigo come un kimono da Shinigami. La manica del vestito di reiatsu si allunga e assume la forma di una lama nera. Nella terza e ultima fase, i vestiti di Ichigo cambiano in una tuta aderente bianca e nera; il distintivo di Shinigami, inoltre, si trasforma nella guardia di una spada. In questa forma \u00e8 in grado di scagliare il Getsuga Tensh\u014d. Nella nuova forma da Shinigami, avendo scoperto di possedere il Fullbring, il kimono ne presenta alcuni elementi, come un colletto nero e dei polsini bianchi e neri. La forma Shikai \u00e8 cambiata: la lama \u00e8 pi\u00f9 grande e meno squadrata, con il manico che termina con una catena spezzata. Sul petto e vicino ai polsi di Ichigo compaiono inoltre dei motivi a croce neri, mentre sui dorsi delle mani ci sono alcuni motivi cuneiformi neri. Il \"Getsuga Tensho\", inoltre, \u00e8 molto pi\u00f9 potente di quello precedente, in grado di tagliare in due un edificio di grandi dimensioni. Anche la forma Bankai \u00e8 diversa: la lama \u00e8 pi\u00f9 lunga, con delle piccole lame verso l'interno. Lo \"shikakusho\" cambia in modo radicale: il bavero esterno \u00e8 unito all'altro con cuciture a croce, l'interno diventa bianco e si separa dall'esterno. La veste ricopre anche le mani, sulle quali vi sono richiami al Fullbring che proseguono fino agli avambracci. Inoltre, la catena di Tensa Zangetsu si allunga notevolmente. Ichigo pu\u00f2 inoltre ricorrere ad alcune abilit\u00e0 tipiche dei Quincy come il Blut per rinforzare le sue tecniche di attacco e di difesa.\nNello scontro con Yhwach, Ichigo si dimostra capace di poter combinare i poteri che vivono in lui (Hollow, Quincy e Shinigami): assume cos\u00ec un aspetto ibrido composto in parte dal suo aspetto normale e in parte dalla forma Hollow che assunse durante lo scontro con Ulquiorra, mantenendo per\u00f2 un totale controllo sulla sua personalit\u00e0; i suoi poteri Quincy si manifestano invece nella sua Zanpakuto, che assume una forma doppia (uno spadone pi\u00f9 grande e uno pi\u00f9 piccolo). In questa modalit\u00e0 riesce persino a combinare il Getsuga Tensho con un Gran Rey Cero. Questo nuovo potere si riflette anche nel Bankai: Ichigo, innanzitutto, non lo rilascia pi\u00f9 puntando l'arma contro il nemico ma alzando le due lame verso l'alto e la nuova Tensa Zangetsu \u00e8 uno spadone bianco, di forma squadrata, con al centro una striscia nera e con una lunga catena.\nAccoglienza.\nIchigo si \u00e8 sempre piazzato in alto nei sondaggi di popolarit\u00e0 condotti da \"Weekly Sh\u014dnen Jump\" tra i fan della serie. Ha sempre occupato il primo posto, tranne agli inizi del 2008 quando ha ricoperto la terza posizione superato da T\u014dshir\u014d Hitsugaya e Rukia Kuchiki. Anche la sua spada Zangetsu \u00e8 stata votata al terzo posto nel sondaggio riguardante le zanpakuto. In un sondaggio della rivista giapponese \"Newtype\", Ichigo venne incluso nella lista dei personaggi maschili di anime pi\u00f9 amati. La Society for the Promotion of Japanese Animation (SPJA) elesse Ichigo il miglior personaggio maschile di anime del 2008. Si colloc\u00f2 ventesimo nella lista dei 25 migliori personaggi di anime di tutti i tempi stilata dal sito IGN. Ichigo comparve inoltre due volte nel prestigioso Anime Grand Prix di \"Animage\". Al primo premio Seiun nel marzo 2007, Masakazu Morita vinse nella categoria miglior attore debuttante per la sua interpretazione di Ichigo.\nNumerose riviste specializzate hanno espresso apprezzamenti e critiche nei confronti del personaggio di Ichigo. Melissa Harper di Anime News Network ha commentato che l'atteggiamento ribelle che tiene inizialmente Ichigo lo rende un antieroe stereotipato, pur ammettendo che si rivela presto essere un personaggio complesso con un triste passato. Dello stesso avviso Carlos Alexandre, il quale ha evidenziato come il personaggio di Ichigo del \"duro con un cuore d'oro\" sia stato gi\u00e0 largamente utilizzato in altre storie. Charles Solomon del \"Los Angeles Times\" ritiene che Ichigo abbia poco in comune con i protagonisti di altre serie, a causa del suo \"caratteraccio\" e al modo in cui combatte, ma che i lettori della serie lo amano comunque. Corrina Lawson di Wired ha apprezzato soprattutto il forte senso di responsabilit\u00e0 del personaggio e l'ha ritenuto uno dei motivi della popolarit\u00e0 della serie.\nApparizioni in altri media.\nIchigo appare in tutti i film tratti dalla serie: nel primo, ', conosce e affronta una misteriosa Shinigami di nome Senna, nel secondo, ', affronta Sojiro Kusaka, l'antagonista del film, insieme a T\u014dshir\u014d Hitsugaya, mentre nel terzo, ', indaga sulla scomparsa di Rukia. Nel quarto film, invece, ' si reca all'Inferno alla ricerca della sorella Yuzu. Ichigo \u00e8 giocabile in tutti i videogiochi tratti dalla serie, ed anche in alcuni giochi crossover con altre propriet\u00e0 di Weekly Sh\u014dnen Jump, come ad esempio \"J-Stars Victory Vs\" e \"Jump Force\". In alcuni giochi la sua forma normale e quella bankai sono disponibili come personaggi separati.\nIn \"Rock Musical Bleach\", un musical basato sulla serie, \u00e8 interpretato da Tatsuya Isaka."}
{"id": "965741", "revid": "1543377", "url": "https://it.wikipedia.org/wiki?curid=965741", "title": "Nero Multimedia Suite", "text": "Nero Multimedia Suite \u00e8 una suite di programmi prodotti da Nero AG, tra cui il famoso software di masterizzazione Nero Burning ROM.\nNero Multimedia Suite integra il famoso programma di masterizzazione ed include tutti i programmi successivamente sviluppati attorno a questo software.\nPrincipali caratteristiche.\nNella suite sono raggruppate oltre venti applicazioni. Sono incluse applicazioni di packet writing con supporto Blu-ray Disc, elaborazione di audio multicanale, creazione di menu personalizzati e registrazione avanzata su DVD-Video. Durante l'installazione l'utente pu\u00f2 scegliere quali applicazioni installare sul proprio sistema. L'interfaccia grafica completamente rinnovata rispetto alle precedenti versioni \u00e8 frutto di numerosi miglioramenti ed innovazioni sia per ci\u00f2 che riguarda direttamente l'estetica sia relativamente alle classiche funzioni del prodotto. \u00c8 inoltre disponibile un completo supporto di masterizzazione ed elaborazione video per Blu-ray Disc e HD DVD.\nVersioni.\nA partire dalla versione 10, Nero \u00e8 disponibile nelle versioni Classic o Platinum.\nLa versione Platinum include le seguenti funzioni aggiuntive:\nVersioni precedenti della Suite:\nLe versioni Essentials, OEM e Burning ROM hanno molte limitazioni rispetto alle versioni acquistate: \nIl prodotto pu\u00f2 essere venduto anche in versione OEM gratuita fornita in omaggio con l'acquisto di un masterizzatore.\nDopo la versione 12, la suite \u00e8 stata numerata in base agli anni. Quello che sarebbe stato \"Nero 13\" infatti \u00e8 stato rinominato in Nero 2014, e negli anni successivi sono state rilasciate Nero 2015, Nero 2016, Nero 2017 e Nero 2018.\nProgrammi inclusi.\nI seguenti applicativi sono inclusi in Nero 2015:\nMasterizzazione e copia dischi\nVideo editing e creazione di DVD video\nConversione dati\nBackup e recupero dati\nProgrammi inclusi in precedenti versioni della suite Nero\nApplicazioni ancora scaricabili gratuitamente (incluse fino alla versione 11 della suite):\nApplicazioni di fotoritocco dismesse:\nApplicazioni per i file multimediali dismesse:\nTool dismessi"}
{"id": "965742", "revid": "1429175", "url": "https://it.wikipedia.org/wiki?curid=965742", "title": "Polo petrolchimico di Gela", "text": "Il polo petrolchimico di Gela (chiamata anche Raffineria di Gela o RaGe) \u00e8 un complesso industriale di raffinazione, trasformazione e stoccaggio degli idrocarburi, nato nel 1963 per iniziativa di Enrico Mattei e realizzato dall'Anic. Nel 2014 si \u00e8 conclusa la dismissione di parte degli impianti produttivi tradizionali, in loro luogo l'Eni ha attuato una riconversione industriale in bioraffineria e altre attivit\u00e0 da fonti rinnovabili anche su terreni bonificati o messi in sicurezza permanente da Eni Rewind.\nLa storia.\nL'ingegner Enrico Mattei progettava di creare un grande polo industriale a Gela allo scopo di sfruttare il petrolio greggio scoperto nell'area gelese, nel vicino ragusano, quello proveniente da altri siti dell'area del Mediterraneo nonch\u00e9 le riserve di gas naturale scoperte nel territorio di Gagliano Castelferrato (Enna). Nel 1960 vennero iniziati i lavori e i primi impianti entrarono in funzione nel 1963, anche se l'inaugurazione avvenne il 10 marzo 1965.\nConsiderato al momento della costruzione uno degli impianti pi\u00f9 grandi d'Europa, costituiva un complesso produttivo integrato con un elevatissimo indice di conversione: la capacit\u00e0 di raffinazione del greggio era inizialmente di 3 milioni di tonnellate annue. Con la successiva implementazione degli impianti questa venne portata a 5 milioni di tonnellate.\nI momenti di maggiore fervore produttivo e occupazionale furono quello della costruzione e quello tra la fine degli anni sessanta e la prima met\u00e0 del decennio successivo. A partire dalla met\u00e0 degli anni settanta, periodo in cui il settore petrolifero sub\u00ec una grave crisi a livello mondiale, si effettu\u00f2 la dismissione di numerosi settori ed impianti, fino alla fermata definitiva degli impianti nel 2014.\nDopo aver marciato a regime ridotto per circa un decennio, tra 2012 e 2013 l'azienda ha disposto la fermata di due delle tre linee produttive della raffineria. Nel 2013 \u00e8 stata resa definitiva la dismissione degli impianti di tipo chimico, dunque l'attivit\u00e0 di raffinazione era l'ultima rimasta attiva nel sito industriale.\nNel 2014 Eni ha comunicato l'avvio di un progetto di riconversione alla produzione di biocarburanti sul modello di quello portato avanti presso la propria raffineria di Venezia a Porto Marghera. Il progetto si lega ad un accordo sottoscritto con la Regione Siciliana e con varie parti sociali, tra cui le organizzazioni sindacali nazionali e territoriali dei chimici e le Rsu, che prevede lo sfruttamento dei giacimenti petroliferi e gassosi presenti nel canale di Sicilia e, in parte, nel sottosuolo dell'isola, e che si presenta come un investimento strategico per la Sicilia, per il sistema energetico nazionale e per la difesa dei livelli occupazionali.\nNell'aprile 2016 \u00e8 stato avviato il processo di conversione da raffineria tradizionale a bioraffineria, completato dopo tre anni.\nLa bioraffineria \u00e8 stata inaugurata nel 2019 ma sono previsti ulteriori interventi, come la realizzazione di un impianto BTU per il pre-trattamento delle biomasse, per aumentare ulteriormente la produzione di biocarburanti da oli vegetali usati e di frittura, grassi animali, alghe e sottoprodotti di scarto e che potrebbe potenzialmente raggiungere il 100% di produzione da materie prime seconde.\nLe produzioni dell'impianto.\nTra le produzioni del sito fino alla dismissione degli impianti di tipo chimico avvenuta nel 2013 erano presenti: fertilizzanti, materie plastiche, benzine, gasoli, oli lubrificanti, carbone, soda caustica, acido cloridrico, acido solforico e molti altri prodotti chimici. All'interno del sito hanno operato anche un grande centro di imbottigliamento e distribuzione di gas, una centrale termoelettrica e grandi impianti per la dissalazione e la depurazione delle acque.\nIl polo di Gela \u00e8 una delle strutture pi\u00f9 innovative d\u2019Europa a livello di economia circolare. Oltre alla bioraffineria, dal 2018 il polo gelese ospita l\u2019impianto pilota Waste to fuel che trasforma i rifiuti organici prodotti nel territorio in acqua e bio olio, con possibilit\u00e0 di estrarre anche una parte di bio metano. L\u2019impianto Waste To Fuel presente nel polo di Gela \u00e8 in fase di sperimentazione per la realizzazione di nuovi impianti industriali che possano favorire la gestione dei rifiuti anche su larga scala nelle aree metropolitane.\nA partire dal 2019 la nuova bioraffineria effettua la produzione di biocarburanti da oli vegetali usati e derivati. La bioraffineria ha una capacit\u00e0 di lavorazione autorizzata fino a 750.000 tonnellate annue.\nImpatto locale.\nLa realizzazione di questo enorme impianto industriale ha avuto un grande impatto di tipo ambientale, economico e socio-culturale per la realt\u00e0 locale. Sino ai primi anni sessanta Gela era una realt\u00e0 prettamente agricola e, parzialmente, dedita alle attivit\u00e0 pastorizie e pescherecce, mentre al 2019 il polo contava oltre 1000 dipendenti per lo pi\u00f9 locali, di cui 426 nella bioraffineria.\nA partire soprattutto dalla prima met\u00e0 degli anni novanta si \u00e8 registrata una sempre maggiore attenzione nei confronti della limitazione dell'impatto ambientale, ma gi\u00e0 negli anni 70 fu costruito un grande impianto di depurazione dei reflui industriali e civili in grado di abbattere l'inquinamento del litorale. Fu, inoltre, costruita una grande ciminiera di 140 metri d'altezza in grado di disperdere i fumi della centrale su un'area pi\u00f9 vasta e non direttamente sull'area circostante la fabbrica. In seguito \u00e8 stato costruito un impianto in grado di limitare la pericolosit\u00e0 dei fumi emessi dalla stessa centrale e predisposte le attrezzature per evitare che le navi cisterna spurgassero i propri serbatoi scaricando le sostanze di rifiuto oleose in mare. In seguito al sequestro dell'impianto avvenuto nel 2002 \u00e8 stato promosso il rifacimento dei fondi dei serbatoi, la costruzione di una barriera artificiale nella falda in corrispondenza del litorale e un impianto di depurazione delle acque di falda. Nel 2016 \u00e8 stata anche completata la messa in sicurezza della discarica di \"fosfogessi\" ubicata a nord-est degli impianti.\nAl fine di ridurre ulteriormente l'impatto ambientale della raffineria, inoltre, in linea con il processo di decarbonizzazione aziendale, all'interno della zona industriale \u00e8 stato realizzato nel 2018 un impianto fotovoltaico di per coprire parte dei consumi energetici del polo. "}
{"id": "965747", "revid": "1610933", "url": "https://it.wikipedia.org/wiki?curid=965747", "title": "Aninga comune", "text": ""}
{"id": "965748", "revid": "1610933", "url": "https://it.wikipedia.org/wiki?curid=965748", "title": "Aninga americana", "text": ""}
{"id": "965750", "revid": "919135", "url": "https://it.wikipedia.org/wiki?curid=965750", "title": "Regola della catena", "text": "In analisi matematica, la regola della catena \u00e8 una regola di derivazione che permette di calcolare la derivata della funzione composta di due funzioni derivabili.\nDefinizione.\nLa derivata della funzione composta \u00e8 il prodotto tra la derivata della funzione esterna, avente come argomento la funzione interna, per la derivata della funzione interna:\nLe notazioni formula_2 e formula_3 indicano il medesimo significato di derivata.\nLa formula \u00e8 valida anche per funzioni di pi\u00f9 variabili reali e per funzioni vettoriali. Il teorema di derivazione delle funzioni composte afferma che se:\n\u00e8 un vettore di formula_5 le cui componenti sono funzioni derivabili\ne se formula_7 \u00e8 una funzione differenziabile in formula_8, allora la funzione composta\n\u00e8 differenziabile nella variabile formula_10 e si ha:\ndove formula_12 \u00e8 il gradiente di formula_7 e formula_14 \u00e8 il prodotto scalare euclideo.\nAd esempio, se formula_7 \u00e8 una funzione di due variabili composta dopo la funzione vettoriale formula_16, cio\u00e8 formula_17, allora:\nInoltre, se formula_19 e formula_20 sono due funzioni vettoriali differenziabili componibili, allora:\ndove formula_22 \u00e8 la moltiplicazione di matrici e formula_23 \u00e8 la matrice jacobiana di formula_19.\nDimostrazione.\nSia, per non appesantire la notazione, formula_25, da cui formula_26. Definiamo ora\n\u00c8 dunque\nInoltre, per l'ipotesi di derivabilit\u00e0 di formula_7, \u00e8\nEsaminiamo ora il rapporto incrementale di formula_31:\nSpezzando la frazione, abbiamo\nE quindi passando al limite\nDimostrazione alternativa.\nSiano formula_35 e formula_36 derivabili in ogni punto, dove formula_37. \nDalla definizione di derivata si ha\nL'idea di fondo \u00e8 dividere il numeratore del rapporto incrementale per formula_39 in modo da ottenere il rapporto incrementale di formula_7 calcolato nel punto formula_41, e quindi poter esprimere la derivata della funzione composta in funzione della derivata di formula_7 calcolata in formula_41. Moltiplichiamo e dividiamo (che equivale a moltiplicare per formula_44, preservando l'uguaglianza), il secondo membro per formula_39:\nPer le propriet\u00e0 associativa e commutativa del prodotto otteniamo:\nPoich\u00e9 per ipotesi formula_7 e formula_49 sono derivabili, esistono i limiti dei rapporti incrementali, rispettivamente formula_50 e formula_51, in qualsiasi punto del dominio; ma per questo, dopo aver applicato nel primo limite del rapporto incrementale la sostituzione formula_52, il limite del prodotto di quei rapporti incrementali \u00e8 uguale al prodotto dei loro limiti presi separati:\nDimostrazione con \"o\" piccolo.\nSi considerino due funzioni formula_54 e la funzione composta formula_55 allora \u00e8 possibile scrivere i rapporti incrementali delle funzioni in questo modo:\nA questo punto si passa alla riscrittura di formula_59 tenendo conto che formula_60 quindi si ha:\nSi ricordi che formula_62 quindi si ha:\nSi effettua la sostituzione formula_64 e formula_65 e si scrive:\nSi pone formula_67 e inoltre formula_68 cos\u00ec il teorema \u00e8 dimostrato.\nOsservazioni.\npoich\u00e9 formula_70, che \u00e8 utile per fissare mnemonicamente il risultato (come se il formula_71 si \"semplificasse\" nelle due frazioni), anche se ovviamente non costituisce una dimostrazione.\ne cos\u00ec via.\nEsempio.\nSia formula_73, formula_74, formula_75. Allora:\ne\nDerivate successive.\nL'estensione della formula al calcolo delle derivate successive si deve a Fa\u00e0 di Bruno. In particolare, se formula_78 possiedono tutte le derivate necessarie, allora risulta:"}
{"id": "965756", "revid": "1573940", "url": "https://it.wikipedia.org/wiki?curid=965756", "title": "Eurytominae", "text": "Eurytominae , \u00e8 la pi\u00f9 vasta sottofamiglia della famiglia degli Euritomidi (Hymenoptera: Chalcidoidea). Al suo interno si annoverano specie parassitoidi o fitofaghe.\nMorfologia.\nGli Euritomini hanno antenne con flagello composto da 9 articoli (un anello, funicolo di 5 segmenti, clava di 3 segmenti). Nei maschi il funicolo pu\u00f2 anche ridursi a 4 segmenti. Le antenne sono inserite sempre pi\u00f9 in alto rispetto al margine ventrale degli occhi. Il quarto tergite del gastro \u00e8 pi\u00f9 lungo di tutti gli altri (ad eccezione di \"Bruchophagus\", nel quale il 3\u00b0 tergite pu\u00f2 essere anche pi\u00f9 lungo del 4\u00b0.\nLe ali anteriori hanno in genere la vena submarginale 5-6 volte pi\u00f9 lunga di quella marginale, mentre vena postmarginale e stigmale hanno la stessa lunghezza della marginale o sono pi\u00f9 brevi.\nBiologia.\nIl comportamento degli Euritomini \u00e8 decisamente eterogeneo, comprendendo anche forme fitofaghe obbligate o facoltative.\nI fitofagi obbligati appartengono ai generi: \"Bephratelloides\", \"Bruchophagus\", \"Cathilaria\", \"Evoxystoma\", \"Eurytomocharis\", \"Systole\" e \"Tetramesa\". Secondo la specie sono galligene oppure si sviluppano all'interno dei semi.\nLa maggior parte degli Euritomidi \u00e8 tuttavia rappresentata da specie parassitoidi ectoparassite di larve di Coleotteri, Ditteri Tefritidi e Cecidomidi, Imenotteri Cinipedi e Lepidotteri. Rare sono le forme endoparassite, appartenenti al genere \"Sycophila\", associate a Imenotteri galligeni (Cinipedi).\nFra i parassitoidi possono comparire anche forme facoltative che si sviluppano come fitofaghe secondarie e commensali di Imenotteri Cinipedi e Agaonidi oppure infeudate a piante del genere \"Ficus\". Talvolta la fitofagia facoltativa \u00e8 associata mutazione del comportamento nel corso dello sviluppo postembrionale, con passaggio dal parassitoidismo alla fitofagia o viceversa.\nI parassitoidi sono quasi sempre solitari, tuttavia sono presenti in \"Eurytoma\" anche forme gregarie su bruchi di Lepidotteri. In una di queste specie \u00e8 stato descritto anche un caso di multiparassitismo obbligato e cleptoparassitismo: la femmina, infatti, depone le uova solo attraverso il foro di ovideposizione, praticato in precedenza da una femmina di Crisidide sul bozzolo del lepidottero.\nEsistono infine specie iperparassite associate a Icneumonidi e Braconidi su ospiti primari rappresentati per lo pi\u00f9 da fitofagi minatori.\nSistematica.\nLa sottofamiglia degli Euritomini comprende oltre 1300 specie ripartite fra circa 70 generi:"}
{"id": "965757", "revid": "671029", "url": "https://it.wikipedia.org/wiki?curid=965757", "title": "Rana (araldica)", "text": "In araldica la rana, capace di vivere sia in terra che in acqua, simboleggia \"l'uomo prudente che sa adattarsi a tutto\".\nPosizione araldica ordinaria.\nNon si blasona la posizione della rana quando \u00e8 vista dall'alto ed e rivolta verso il capo."}
{"id": "965758", "revid": "287204", "url": "https://it.wikipedia.org/wiki?curid=965758", "title": "Alessandro Fei (pittore)", "text": "Fece affreschi e pitture, fu conosciuto come il Barbiere. Egli appartenne alla scuola di Ridolfo del Ghirlandaio.\nBiografia.\nAlcune sue opere sono gli affreschi su un tabernacolo nella chiesa di Santa Croce, \"Angeli\" e, sempre in questa Chiesa il quadro \"Flagellazione di Ges\u00f9\". La navata sinistra della chiesa dei Santi Apostoli ospita una tavola con l\"Arcangelo Michele che abbatte Lucifero\" della fine del Cinquecento. Nella chiesa di Serumido c'\u00e8 una \"Madonna con Bambino\", opera di questo pittore; nella cappella Guardini della chiesa di San Niccol\u00f2 Oltrarno si trova \"Annunciazione di Maria\"; nel chiostro grande della Chiesa di Santa Maria Novella affreschi, raffiguranti \"San Domenico resuscita Napoleone Orsini, nipote del cardinale Orsini\"; nello studiolo di Francesco I di Palazzo Vecchio c'\u00e8 \"La bottega dell'orefice\" del 1570; nella chiesa di San Giovannino degli Scolopi ci sono altri suoi affreschi; nel tabernacolo di via Giusti a Firenze \u00e8 dipinta l\"Apparizione del Cristo risorto a Suor Domenica del Paradiso ,\" in quello che era il muro dell'orto del Monastero delle Monache della Crocetta di cui Suor Domenica era la Superiora.\nAltre opere sono: \"Ritratto di Lorenzo duca di Urbino\", \"Cristo risorto attorniato da Santi e Padri della Chiesa\" del 1588.\nA Montereggi, localit\u00e0 sulle colline fiesolane, si trova la Pieve di Sant'Ilario, sul cui altare maggiore si trova una \"Madonna con Bambino tra i Santi Giovanni Battista e Anna\"; a Sesto, nella Villa Guicciardini Corsi Salviati c'\u00e8 un soffitto a grottesche con due vedute della villa a lui attribuite (1570 circa); a Vicchio, nella Pieve di San Giovanni Battista, all'altare sinistro si pu\u00f2 vedere una \"Madonna del Rosario\"."}
{"id": "965767", "revid": "1745361", "url": "https://it.wikipedia.org/wiki?curid=965767", "title": "CrossFire (marchio)", "text": "CrossFire \u00e8 un marchio di propriet\u00e0 Advanced Micro Devices (successivamente allo smantellamento del brand ATI Technologies) per la sua soluzione multi-GPU, ovvero una tecnologia che consente di utilizzare due o pi\u00f9 schede video su un computer per migliorare le prestazioni nell'accelerazione grafica 3D. La tecnologia CrossFire \u00e8 stata introdotta sul mercato il 27 settembre 2005, in risposta all'analoga tecnologia di nVidia Corporation, Scalable Link Interface (SLI).\nComponenti richiesti.\nLa tecnologia \"CrossFire\" richiede una scheda madre che presenti due slot PCI-Express e un chipset compatibile e due schede grafiche compatibili con connessione PCI-Express.\nIl \"CrossFire\" \u00e8 supportato a partire dalle famiglie di schede Radeon X800 e X850.\nPrima generazione.\nLe famiglie X800, X850, X1800, X1900 dispongono di schede \"CrossFire edition\" che possono svolgere la funzione di scheda \"master\", alla quale deve essere affiancata una scheda video della stessa famiglia.\nSeconda generazione (Software CrossFire).\nLe schede X1300 e X1600 non dispongono di una versione \"CrossFire edition\", ma il \"CrossFire\" pu\u00f2 essere abilitato da software.\nUno dei principali problemi del \"CrossFire\" \u00e8 proprio la necessit\u00e0 di una scheda \"Master\", che ha costi superiori alla norma e non \u00e8 facilmente reperibile. Per rimediare a tale inconveniente, ATI ha messo in commercio un chipset (Xpress 3200), che elimina la necessit\u00e0 della scheda \"master\" per le famiglie precedenti la X1900.\nCrossFireX.\nCon l'uscita delle schede X1950 Pro, ATI ha rivisto la connessione del \"CrossFire\", che non richiede una scheda specifica e introduce una connessione tra le schede simile a quella utilizzata da nVidia nello SLI.\nDal momento della distribuzione della piattaforma desktop Spider da AMD il 19 novembre 2007, il CrossFire \u00e8 stato aggiornato con il supporto per un massimo di quattro schede video con il chipset 790FX, il nome CrossFire \u00e8 stato poi cambiato in \"ATI CrossFire X\".\nL'installazione, in base al test interno da AMD, porter\u00e0 almeno 3.2x aumento delle performance in diversi giochi e applicazioni che richiedono enormi capacit\u00e0 grafiche del sistema, l'installazione si rivolge al mercato enthusiast.\nUn successivo sviluppo include una duplice soluzione GPU che \u00e8 stata messa in commercio nei primi mesi del 2008, la \"ATI Radeon HD 3870 X2\", con un solo connettore CrossFire per il Crossfire X a 4 gpu.\nAMD Crossfire e BOINC.\nAlla stregua dell'elaborazione parallela CUDA di Nvidia, anche Crossfire viene mantenuto da alcuni progetti della piattaforma BOINC (Berkeley Open Infrastructure for Network Computing), i quali ne sfruttano le potenzialit\u00e0 e i benefici.\nI progetti BOINC portati avanti da AMD Crossfire sono:[1]"}
{"id": "965770", "revid": "226458", "url": "https://it.wikipedia.org/wiki?curid=965770", "title": "Trans Europ Express Marchandises", "text": "Trans Europ Express Marchandises (TEEM) o anche TEE-Merci era una rete di servizi ferroviari merci veloci impostati inizialmente a 100\u00a0km/h (innalzati poi a 120\u00a0km/h) con procedure semplificate alle frontiere al fine di minimizzare i tempi di percorrenza.\nQuesti treni merci a lunga percorrenza, costituiti principalmente da carri refrigerati Interfrigo, erano deputati principalmente al trasporto di derrate deperibili (frutta, verdura) dall'Europa meridionale verso i mercati nord europei.\nCreati sulla scia dei Trans Europ Express, al raggruppamento TEEM appartenevano le principali compagine Ferroviarie centro-Europee; il coordinamento e l'elaborazione dell'orario erano affidati alle Ferrovie Cecoslovacche (\u010cSD)."}
{"id": "965792", "revid": "287204", "url": "https://it.wikipedia.org/wiki?curid=965792", "title": "Cratere Mariotte", "text": "Mariotte \u00e8 un cratere lunare intitolato al fisico francese Edme Mariotte. Si trova sulla faccia nascosta della Luna. La formazione si trova a circa un diametro di cratere a sudovest del pi\u00f9 piccolo cratere Das. Questo cratere \u00e8 pi\u00f9 lungo verso sudest di circa 5\u00a0km, ed ha la forma grossomodo di un uovo. Il bordo esterno \u00e8 abbastanza netto e leggermente eroso. Il fondale \u00e8 irregolare, soprattutto verso il confine sudest. A sudest di Mariotte si trova il grande cratere Chebyshev.\nCrateri correlati.\nAlcuni crateri minori situati in prossimit\u00e0 di Mariotte sono convenzionalmente identificati, sulle mappe lunari, attraverso una lettera associata al nome.\nIl seguente cratere \u00e8 stato ribattezzato dall'IAU:"}
{"id": "965802", "revid": "93831916", "url": "https://it.wikipedia.org/wiki?curid=965802", "title": "Treno periodico", "text": "Viene definito treno periodico (classificazione presente nell'orario ferroviario) un treno di qualsivoglia categoria che circola solo in determinati giorni o periodi dell'anno.\nI treni periodici, a differenza dei treni ordinari che circolano tutti i giorni, riportano indicata in orario un'apposita nota che riporta la data, o le giornate di effettuazione; nel caso di treno periodico stagionale viene indicata la data di inizio e quella di fine attivit\u00e0.\nI treni in servizio periodico pi\u00f9 comuni sono effettuati:\nI treni periodici se effettuati al di fuori dal loro periodo di attivit\u00e0 vengono considerati a tutti gli effetti treni straordinari . \nI treni periodici sono soggetti ad una specifica normativa di gestione che impone che, nelle linee a binario semplice in cui gli impianti sono controllati dal personale, in caso di incrocio tra un treno periodico ed un altro treno ordinario, quest'ultimo sia avvertito ogni giorno della necessit\u00e0 di effettuare l'operazione di incrocio e attenda nella stazione d'incrocio la conferma dell'avvenuta esecuzione. \nIn Italia, alla relazione ferroviaria dei treni periodici con servizio particolare, \u00e8 attribuito il numero di servizio seguente:\nUn treno periodico famoso era la \"Freccia Aurelia\" che effettuava il collegamento estivo tra Milano e San Remo, servita negli anni cinquanta da un veicolo panoramico ottenuto modificando la ALn 772.3240.\nAltri esempi di treno periodico sono il \"Treno dell'arcobaleno\" per il collegamento estivo tra Bergamo e Ventimiglia, e la \"Freccia Orobica\", che nel periodo estivo collega Bergamo e Pesaro."}
{"id": "965832", "revid": "287204", "url": "https://it.wikipedia.org/wiki?curid=965832", "title": "Cratere Marius", "text": "Marius \u00e8 un cratere lunare intitolato all'astronomo tedesco Simon Marius. Si trova nell'Oceanus Procellarum. La superficie a ovest e a nord del cratere mostra un gran numero di montagne sparse in un'area di oltre cento chilometri di diametro. Il cratere pi\u00f9 vicino \u00e8 Reiner, a sudovest. Il cratere Keplero si trova ad est-sudest, e la raggiera che inizia su di esso arriva fino al bordo di Marius.\nIl fondale di Marius \u00e8 stato riempito dalla lava basaltica, e la superficie \u00e8 dunque piuttosto piatta. Non c'\u00e8 alcun picco centrale, ma un piccolo cratere minore, 'Marius G', nella parte nordest del fondo. Il bordo del cratere \u00e8 basso e di forma circolare.\nL'area di questo cratere fu proposta per una missione del Programma Apollo, ma venne in seguito cancellata. A circa 50\u00a0km a sudest c'\u00e8 il luogo di allunaggio della sonda Luna 7.\nCrateri correlati.\nAlcuni crateri minori situati in prossimit\u00e0 di Marius sono convenzionalmente identificati, sulle mappe lunari, attraverso una lettera associata al nome."}
{"id": "965847", "revid": "339392", "url": "https://it.wikipedia.org/wiki?curid=965847", "title": "Contrafforti", "text": ""}
{"id": "965849", "revid": "287204", "url": "https://it.wikipedia.org/wiki?curid=965849", "title": "Vallorsera", "text": "La Vallorsera o Valle Orsera (\"Varlusera\" in piemontese, \"Varluserj\" in lingua francoprovenzale) \u00e8 una vallata laterale della \"Valle di Viu\"; si trova in comune di Lemie e deve il suo nome alla presenza in passato dell'orso. In tale vallata \u00e8 stato cacciato l'ultimo plantigrado delle Valli di Lanzo. Attraversata dal Rio Nanta affluente della Stura di Vi\u00f9, offre rifugio alla fauna locale fra cui spiccano il capriolo e la lepre.\nStoria.\nUn tempo popolata da pastori e contadini che ormai hanno abbandonato i vari paesini (\"Borgial\"', \"Borgialet\", \"Borgata S. Antonio\"), \u00e8 meta di margari che nel periodo estivo trasferiscono le mandrie negli alpeggi. Interessante la chiesetta costruita nell'anno Santo 1825 nell'ultima frazione borgata Sant'Antonio (o \"Sant'Antoni Vartedlaj\") sita a circa 1200\u00a0m di altitudine. La vallata era frequentata per un \"gradito esercizio di caccia\" dei membri di Casa Savoia. Durante la Resistenza per la sua posizione appartata venne utilizzata come rifugio da alcuni gruppi di partigiani\nTrasporti.\nLa strada (in parte asfaltata e in parte sterrata) che percorre la vallata congiunge partendo da \"Villa di Lemie\" la Valle di Vi\u00f9 con la \"Valle di Susa\" e conduce al \"Colle del Colombardo\" (1898\u00a0m), dove si pu\u00f2 visitare il santuario alpino della \"Madonna degli Angeli\", collocato a quota 1.880 m, sul luogo in cui nel XVII secolo sorgeva gi\u00e0 un pilone votivo."}
{"id": "965853", "revid": "919135", "url": "https://it.wikipedia.org/wiki?curid=965853", "title": "Regola della funzione inversa", "text": "In analisi matematica, la regola della funzione inversa \u00e8 una regola di derivazione che permette di calcolare la derivata della funzione inversa di una funzione derivabile, quando essa esiste, anche senza conoscerne l'equazione.\nDefinizione.\nSe definita, la derivata della funzione inversa \u00e8 il reciproco della derivata della funzione calcolata nella controimmagine del punto. Pi\u00f9 precisamente, se formula_1 \u00e8 una funzione invertibile, se formula_2, se formula_3 \u00e8 continua nel punto formula_4 e se esiste formula_5, allora formula_3 \u00e8 derivabile in formula_7 e vale:\ndove formula_9 e formula_10 sono notazioni che indicano la derivata e formula_11 indica la parte interna di formula_12\nPer l'esistenza della funzione inversa \u00e8 sufficiente che la funzione sia strettamente monotona nel suo dominio. Per la continuit\u00e0 della funzione inversa \u00e8 sufficiente supporre che la funzione sia strettamente monotona su un intervallo. \nLa richiesta formula_5 \u00e8 necessaria per garantire che l'espressione sia ben definita. Basti pensare, ad esempio, alla funzione formula_14 La funzione \u00e8 monotona strettamente crescente, ma la sua inversa non \u00e8 derivabile in formula_15\nAnche la richiesta che formula_3 sia continua nel punto formula_4 \u00e8 necessaria. \u00c8 infatti possibile (ma la costruzione non \u00e8 semplicissima) costruire un esempio di una funzione formula_18 invertibile e con derivata in formula_19 uguale a formula_20, la cui inversa nel punto formula_21 non \u00e8 continua (e quindi neppure derivabile).\nDimostrazione.\nPoniamo formula_22 e rispettivamente formula_7 per semplicit\u00e0. Allora:\nEsempio.\nSia formula_27, con formula_28. Dunque formula_29 e formula_30."}
{"id": "965856", "revid": "36426", "url": "https://it.wikipedia.org/wiki?curid=965856", "title": "Laterizi", "text": ""}
{"id": "965862", "revid": "827882", "url": "https://it.wikipedia.org/wiki?curid=965862", "title": "Cantal (formaggio)", "text": "Cantal \u00e8 un formaggio francese a pasta pressata non cotta, originario del Massiccio Centrale e fabbricato a partire da latte crudo o pastorizzato di vacca, in forme di cilindro alto (in francese \"fourme\").\nIl Cantal beneficia dal 1956 di una Denominazione di Origine Controllata (\"Appellation d'origine contr\u00f4l\u00e9e\", AOC). Pu\u00f2 essere fabbricato entro i confini del dipartimento del Cantal e in alcuni comuni dei dipartimenti vicini.\nDescrizione.\nI formaggi si presentano sotto forma di cilindri del peso di 35\u201345\u00a0kg e del diametro di 36\u201340\u00a0cm.\nLa quantit\u00e0 di materia secca deve essere minimo di 75 g per 100g di formaggio affinato.\nLa quantit\u00e0 di materia grassa deve essere minimo di 45 g per 100 grammi di materia secca.\nLa pasta (chiamata anche \"mie\", in italiano \"mollica\") \u00e8 di colore avorio. La crosta \u00e8 inizialmente grigio-bianca, poi diventa pi\u00f9 scura e fiorita con macchie di colore rosso o arancio.\nL'autentificazione AOC \u00e8 indicata da un marchio in alluminio (grigio) incastrato nella crosta.\nStoria.\nLa sua origine risale a pi\u00f9 di 2000 anni: Plinio il Vecchio parlava gi\u00e0 del formaggio della regione. La sua nascita \u00e8 legata a determinati fattori ambientali. L'Alvernia \u00e8 infatti una regione fertile dove, tuttavia, gli spostamenti risultano difficili in inverno. Per poter utilizzare la produzione di latte delle mucche e per disporre di cibo in inverno, era necessario produrre un formaggio a lunga conservazione. Inoltre, il Cantal entrava largamente negli scambi con le altre regioni del sud della Francia.\nSi deve a \u00c9mile Duclaux, uno studente di Pasteur, un contributo importante allo sviluppo della produzione del Cantal. Infatti, \u00c9mile Duclaux, che possedeva una fattoria in Alvrnia (a Marmanhac), descrisse nel 1893 il processo di fabbricazione del Cantal nel trattato \"Principes de laiterie\"."}
{"id": "965863", "revid": "767487", "url": "https://it.wikipedia.org/wiki?curid=965863", "title": "Stereoequipe", "text": "Stereoequipe \u00e8 il terzo album del complesso musicale italiano Equipe 84.\nE anche il primo disco italiano ad essere pubblicato solamente in versione stereofonica (in precedenza alcuni dischi, come \"Volume I\" di Fabrizio De Andr\u00e9, erano usciti nella duplice versione, mono e stereo), e la casa discografica, la Ricordi, per evidenziare ci\u00f2 antepose una S alla sigla del catalogo da quest'album in poi.\nIl disco.\nPer questo disco il gruppo radun\u00f2 tutti i 45 giri incisi tra il marzo del 1967 e l'estate del 1968, aggiungendo alcuni inediti: tutti brani caratterizzati dall'essere registrati su un modernissimo (all'epoca) registratore a otto piste, dato riportato anche all'interno dell'album, il quale si apriva come un libro, le varie tracce furono comunque unite da alcuni intermezzi orchestrali registrati dall'Orchestra Sinfonica della Scala di Milano.\nNel 1967 la Ricordi aveva acquistato per i propri studi di registrazione (che in quegli anni si trovavano in via dei Cinquecento a Milano) un registratore a otto piste: fu il primo in uno studio di registrazione italiano, e la prima canzone registrata completamente con queste nuove apparecchiature fu \"29 settembre\" dell'Equipe 84, scritta da Mogol e Lucio Battisti.\nFu proprio con l'incisione di questo 45 giri che Maurizio Vandelli inizi\u00f2 ad assumere un ruolo preponderante all'interno del gruppo, occupandosi sempre pi\u00f9 della produzione e degli arrangiamenti dei dischi; cosa che inizi\u00f2 lentamente a generare il risentimento di Franco Ceccarelli.\nI tecnici del suono del disco sono Maurizio Vandelli e Valter Patrignani, mentre i tecnici del mixaggio sono Maurizio Vandelli, Pier Farri, Paolo Ruggeri e Alessandro Colombini (non indicati sulla copertina del disco, ma citati nel volume di Luciano Ceri \"Pensieri e parole\", edizioni Tarab, Firenze, 1996).\nQuesto disco nel 2013, \u00e8 stato ristampato in CD, dalla On Sale Music.\nLe canzoni.\n\"29 settembre\" scritta nel settembre del 1966, era stata proposta in un primo momento da Mogol e Battisti a Gianni Pettenati, che la rifiut\u00f2 perch\u00e9 non era del tutto convinto.\nFu quindi proposta al gruppo, in un momento in cui Battisti era ancora un perfetto sconosciuto, che aveva inciso un solo 45 giri e scritto alcune canzoni per vari interpreti, tra cui due per i Dik Dik (\"Se rimani con me\" e \"Dolce di giorno\"), una per I Profeti (\"Le ombre della sera\") ed una per Riki Maiocchi (\"Uno in pi\u00f9\"), e l'Equipe seppe cogliere in questo brano sia l'originalit\u00e0 della melodia che le caratteristiche musicali che avrebbero potuto svilupparsi nell'arrangiamento.\nLa canzone era ancora senza titolo, ma quando si decise di introdurre la voce dello speaker che legge le notizie del giornale radio (idea che \u00e8 stata rivendicata un po' da tutti, da Colombini a Mogol allo stesso Vandelli) il titolo fu la data \"29 settembre\".\nPer il retro del disco fu scelta e registrata una canzone scritta da Francesco Guccini, che per\u00f2 non la firm\u00f2, non essendo ancora iscritto alla Siae (e lasci\u00f2 la firma a Vandelli): un brano folk cantato da tutti i componenti dell'Equipe.\nIl disco usc\u00ec nel marzo del 1967, arrivando a maggio al primo posto dell'hit parade (vi rimase per cinque settimane), e quindi anche per il 45 giri successivo, pubblicato a novembre dello stesso anno, il gruppo si affid\u00f2 a Mogol e Battisti: le due canzoni scelte furono \"Nel cuore nell'anima\" e \"Ladro\", e per il lato a fu scelta la prima, sicuramente pi\u00f9 immediata e che godeva di un bell'arrangiamento orchestrale opera di Mariano Detto.\nAnche questa \u00e8 una delle canzoni pi\u00f9 celebri di Mogol e Battisti: come \"29 settembre\", fu poi incisa dal suo autore nel suo primo disco, in una versione con un'introduzione in pi\u00f9 e con l'accompagnamento strumentale dei Dik Dik, che a loro volta ne incisero un'ulteriore versione usando la stessa base (ma sostituendo la voce di Lallo a quella di Battisti) e pubblicandola nel loro secondo LP.\nLa registrazione dell'Equipe si caratterizza anche per la totale assenza di chitarre; il retro invece, \"Ladro\", si caratterizza per un arrangiamento molto psichedelico (con il sitar suonato da Vandelli e le tablas, percussioni indiane, da Cantarella) e per la partecipazione vocale dello stesso Battisti nel primo intermezzo (canta la frase \"Io l'amavo, io l'amavo...\"), mentre nel secondo la voce femminile \u00e8 (secondo la testimonianza fornita da Franco Ceccarelli) quella di Babelle Douglas, all'epoca compagna di Victor Sogliani e, in seguito, cantante nel gruppo Flora Fauna &amp; Cemento.\nLa copertina del disco \u00e8 opera di Mario Schifano.\nIl 45 giri pubblicato nei primi mesi del 1968 fu invece \"Nel ristorante di Alice\", un bel brano scritto da Ricky Gianco e Gian Pieretti: entrambi in quel periodo erano sotto contratto per la Ricordi, e Pieretti conosceva l'Equipe da molti anni (era stato lui a metterli a contatto con Sciascia, il padrone della Vedette, per cui Pieretti incideva a inizio carriera).\nPer il lato B venne scelta una cover di \"No Face, No Name, No Number\" dei Traffic, tradotta da Mogol e Vandelli in \"Un anno\" (usata come sigla della trasmissione radiofonica \"Gran variet\u00e0\"); anche questo 45 giri, come i precedenti, riscosse molto successo.\nInfine, per l'estate del 1968, il disco pubblicato fu \"Un angelo blu\", cover di \"I Can't Let Maggie Go\" degli Honeybus con il testo italiano scritto da Mogol, mentre quello del lato B fu scritto da Vandelli: si tratta di \"Nella terra dei sogni\", cover di un successo degli Easybeats, scritto, tra gli altri, da George Young, musicista australiano forse pi\u00f9 noto per essere il fratello maggiore di Angus Young e Malcolm Young degli AC/DC.\nTutte queste canzoni furono racchiuse nell'album, completato da quattro inediti: \"Tutto \u00e8 solo colore\", \"Hey ragazzo\", \"Per un attimo di tempo\" e \"Intermission riff\": i brani furono suddivisi in maniera tale che gli inediti e l'ultimo 45 giri fossero sul lato B, mentre il lato A fu riservato alle rimanenti sei canzoni, pi\u00f9 vecchie.\n\"Tutto \u00e8 solo colore\" \u00e8 l'ennesima cover, questa volta di \"Every Little Bit Hurts\" degli Small Faces, \"Hey ragazzo\" invece \u00e8 una canzone scritta da Mogol e Battisti, sicuramente non tra le loro migliori.\n\"Per un attimo di tempo\" \u00e8 una canzone scritta da Francesco Guccini, come ha scritto Ceccarelli nel suo \"Io ho in mente te\" (edizioni Zelig, Milano 1996): \u00e8 per\u00f2 firmata Vandelli, e ci\u00f2 fa pensare che sia una canzone scritta sicuramente pi\u00f9 di un anno prima, visto che Guccini era iscritto alla Siae dalla met\u00e0 dell'anno precedente, ed aveva iniziato a firmare le sue canzoni.\nIn \"Intermission riff\", geniale rivisitazione di un tema jazzistico di Stan Kenton (scelta come sigla del programma giornalistico della Rai \"TV sette\") Vandelli us\u00f2 nuovamente il sitar e Cantarella le tablas."}
{"id": "965870", "revid": "124768980", "url": "https://it.wikipedia.org/wiki?curid=965870", "title": "Edoardo Pasteur", "text": "Era conosciuto come Pasteur I per distinguerlo dal fratello Enrico, anch'egli calciatore e arbitro.\nBiografia.\nFu uno dei primi giocatori, dirigenti e presidenti del , pioniere come James Spensley. Di famiglia svizzera, presente a Genova dalla fine del XVII secolo, imparentata con il batteriologo Louis Pasteur, comp\u00ec i suoi studi a Berna e a Losanna per poi tornare nella citt\u00e0 ligure.\nNel fu uno dei primi soci e giocatore, quindi dirigente e presidente. Continu\u00f2 poi con la professione di arbitro e di dirigente federale fino ad aprire un negozio di articoli sportivi a Genova.\nPer tanti ha difeso la societ\u00e0 dalle accuse di professionismo e si \u00e8 impegnato per ricucire la societ\u00e0 dopo la prima guerra mondiale.\nInoltre si impegn\u00f2 nella costruzione dello Stadio Luigi Ferraris, i lavori per il nuovo stadio del Genoa cominciarono nel 1909 e terminarono nel 1911.\nCalciatore.\nClub.\nConquist\u00f2 sul campo 6 titoli nazionali giocando nel ruolo di mezzo destro. Condivide con James Spensley, il primato di giocatore pi\u00f9 titolato nella storia del Genoa.\nPort\u00f2 anche il fratello Enrico Pasteur a entrare nel club.\nCon i rossobl\u00f9 vinse i campionati del 1898, 1899, 1900, 1902, 1903 e 1904, tutti da titolare inamovibile.\nRappresentativa Italiana.\nIl 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici.\nCanottaggio.\nPasteur I gareggi\u00f2 anche nel canottaggio.\nArbitro.\nPasteur fu anche uno dei primi arbitri del campionato italiano di calcio.\nDirigente sportivo.\nPasteur assunse pi\u00f9 volte il titolo di presidente dei rossobl\u00f9. Il primo mandato, il pi\u00f9 lungo, lo tenne dal 1904 al 1909, succedendo a George Fawcus.\nNel 1913 George Davidson, presidente \"rossobl\u00f9\", contravvenendo alle regole della Federazione ingaggi\u00f2 Aristodemo Santamaria ed Enrico Sardi dall'. I giocatori presentatisi presso una banca per incassare l'assegno furono riconosciuti dal cassiere, tifoso doriano e denunciati, insieme al alla Federazione. Il club genovese venne processato, con il forte rischio di radiazione, ma abilmente difeso da Pasteur riusc\u00ec a salvare la societ\u00e0 e a mitigare la pena per i giocatori coinvolti.\nL'ultimo mandato lo tenne come commissario dall'aprile al giugno 1946, venendo in soccorso della societ\u00e0 nel ruolo di figura di riferimento in un periodo travagliato come il secondo dopoguerra.\nDurante questa breve presidenza, Pasteur comp\u00ec alcune scelte molto importanti come l'ingaggio dell'allenatore William Garbutt, al suo quarto ritorno sulla panchina del grifone, e l'acquisto di uno dei pi\u00f9 grandi calciatori della storia del Genoa: l'argentino Juan Carlos Verdeal.\nLa FIGC gli confer\u00ec il riconoscimento \"pioniere del calcio italiano\" nel 1948.\nAllenatore.\nDal 1912 al 1920 ha fatto parte in cinque occasioni delle commissioni tecniche che guidavano e sceglievano i giocatori per la nazionale di calcio dell'Italia.\nGiornalista sportivo.\nOltre che come pioniere del calcio giocato, Pasteur \u00e8 da ricordare come precursore del giornalismo sportivo. Egli fu corrispondente di molti giornali sportivi italiani, tra cui la Gazzetta dello Sport, per la quale comment\u00f2 nell'aprile 1903 anche il primo match disputato da un club italiano in terra straniera: Football V\u00e9lo Club de Nice-.\nA questa partita, terminata 3 a 0 per i liguri, Pasteur partecip\u00f2 anche sul campo, essendo all'epoca tra i titolari inamovibili dei \"rossobl\u00f9\"."}
{"id": "965872", "revid": "174852", "url": "https://it.wikipedia.org/wiki?curid=965872", "title": "Trasmissione iatrogenica", "text": ""}
{"id": "965875", "revid": "125816988", "url": "https://it.wikipedia.org/wiki?curid=965875", "title": "Herbie - Il super Maggiolino", "text": "Herbie - Il super Maggiolino (\"Herbie: Fully Loaded\") \u00e8 un film del 2005 diretto da Angela Robinson.\n\u00c8 una commedia fantastica, sesto episodio della serie cinematografica Disney di successo con protagonista Herbie il Maggiolino che ha avuto inizio con \"Un maggiolino tutto matto\" (1969).\nSi tratta dell'ultima apparizione del personaggio di Herbie sul grande schermo.\nTrama.\nHerbie \u00e8 un Maggiolino del 1963 che negli anni passati ha collezionato innumerevoli vittorie. Dopo una serie di sconfitte, per\u00f2, viene dimenticato da tutti e finisce in un'impresa di autodemolizioni; nel frattempo, Maggie Peyton, nipote, figlia e sorella di tre piloti della Nextel Cup, si \u00e8 laureata e a breve si trasferir\u00e0 a New York con la sua amica Charisma. Come regalo di laurea, il padre decide di portarla a comprare una macchina usata, proprio nello sfasciacarrozze dove \u00e8 stato portato Herbie. Maggie nota due fantastiche auto: la prima \u00e8 la replica di una stock car d'epoca, la seconda \u00e8 una Nissan, che per\u00f2 viene distrutta da Herbie. Maggie decide di comprare il Maggiolino, il quale, una volta riparato, prende vita e la porta dal suo amico Kevin, proprietario delle \"Officine Meccaniche Kevin\"; il ragazzo decide di rimettere a nuovo Herbie. Il Maggiolino, tuttavia, prende il controllo della situazione e obbliga Maggie a sfidare il tre volte campione della Nextel Cup, Trip Murphy. Dopo una breve gara, lo batte sonoramente, umiliandolo. Il campione, desideroso di rivalsa, organizza allora, con il suo aiutante Crash e suo fratello Larry, una \"Due giorni automobilistica\" in cui 200 auto si sfideranno in 199 gare; Herbie le vince tutte, mentre Maggie, per non farsi scoprire dal padre, che non vuole farla correre per paura di perderla, decide di correre sotto lo pseudonimo di \"Maxx\". La sera prima dell'ultima gara, per\u00f2, Maggie prova la Chevrolet Monte Carlo da Nascar di Trip Murphy, e i due decidono che il vincitore avrebbe avuto la macchina dell'altro, ma Herbie ha sentito tutto.\nIl giorno dopo il maggiolino, offeso, perde di proposito, per punire la ragazza. A fine gara, inoltre, l'identit\u00e0 di Maxx-Maggie viene scoperta, con grande delusione del padre di lei. Come da accordo, Trip entra in possesso di Herbie. Crash porta il maggiolino in un'arena da demolition derby; intervengono per\u00f2 Maggie e l'amica Charisma che, dopo aver distrutto le altre auto e sconfitto un enorme monster truck, salvano il Maggiolino. Herbie \u00e8 per\u00f2 in condizioni pietose.\nNel frattempo, Ray Jr. si \u00e8 qualificato per la gara di Nextel Cup, ma al termine della manche, a causa di un'errata manovra, va a sbattere violentemente contro una barriera, danneggiandosi seriamente l'occhio sinistro. Impossibilitato nel partecipare alla gara, propone di far correre Maggie al suo posto, ma il padre non vuole sentire ragioni. La sera stessa Ray Jr. disobbedisce al padre, recandosi all'officina di Kevin assieme alla sua squadra per rimettere in sesto Herbie e farlo correre con Maggie. Prima della gara Trip scopre che Herbie \u00e8 ancora vivo e decide di distruggerlo in pista. Dopo un'estenuante gara, durante la quale Ray Sr. scopre in televisione che la figlia sta correndo e si reca di persona ai box per incoraggiarla, Trip cerca di stritolare Herbie contro il muro, ma il Maggiolino frena evitandolo e Trip, finendo contro la barriera, si ribalta e provoca un incidente. Con un'abile manovra, Herbie riesce a schivarlo e vince, mentre Trip viene portato via dall'ambulanza.\nNel finale, si vedono Herbie e il New Beetle di Sally (sponsor della scuderia Peyton) che escono assieme per una serata \"romantica\".\nDistribuzione.\nIl film \u00e8 uscito nelle sale statunitensi il 22 giugno 2005 mentre Italia 26 agosto dello stesso anno.\nColonna sonora.\nLa colonna sonora del film include anche una canzone dal primo album dell'attrice protagonista Lindsay Lohan, \"Speak\", multiplatino negli Stati Uniti e nel mondo. La canzone, intitolata \"First\", \u00e8 stata inserita nei titoli di coda.\nNel film \u00e8 anche presente la colonna sonora originale del primo film.\nAltri media.\nNel 2005 venne rilasciato il videogioco \"Herbie fully loaded\" per Gameboy Advance."}
{"id": "965878", "revid": "767487", "url": "https://it.wikipedia.org/wiki?curid=965878", "title": "So Long, Astoria", "text": "So Long, Astoria \u00e8 il quarto album in studio dei The Ataris, pubblicato il 4 marzo 2003 dalla Columbia Records."}
{"id": "965884", "revid": "36426", "url": "https://it.wikipedia.org/wiki?curid=965884", "title": "Chiesa di San Donato in Scopeto", "text": "La chiesa di San Donato in Scopeto faceva parte di un monastero situato a Firenze fra l'odierna via Ugo Foscolo e la collina di Bellosguardo poco fuori da Porta Romana.\nStoria e descrizione.\nL'antico monastero (ve ne sono notizie sin dal 1251, anno della riedificazione, mentre nel 1260 si sa che ne fu discacciato il rettore, Pietro Lanfranco, reo di aver ucciso Alberico di Ruggero Orciolini) era chiesa parrocchiale. Pass\u00f2 ai cistercensi della badia a Settimo nel 1370, mentre nel 1420 papa Martino V la concesse ai canonici agostiniani regolari di San Salvatore di Bologna, meglio noti come Canonici regolari di Santa Maria in Reno. Con gli agostiniani il complesso visse il suo momento di massimo splendore, assicurato da cospicue entrate di denaro (dalla Repubblica fiorentina e da privati, grazie anche al favore del pontefice Eugenio IV) e dal priorato su altre parrocchie nelle vicinanze.\nPer questo monastero operarono Neri di Bicci, Sandro Botticelli, ma \u00e8 soprattutto celebre la vicenda della pala dell\"'Adorazione dei magi\", commissionata a Leonardo da Vinci (1481) e rimasta incompiuta per la partenza del maestro per Milano (oggi si trova agli Uffizi). Per quella stessa opera venne allora incaricato Filippino Lippi (pala oggi sempre agli Uffizi).\nNel novembre 1529, in occasione dell'assedio di Firenze, il monastero e la chiesa furono preventivamente rasi al suolo dagi stessi fiorentini, come quasi tutte le strutture al di fuori delle mura di Firenze. I dipinti furono trasportati altrove e i marmi del portico vennero riutilizzati per il loggiato dinanzi alla chiesa di San Jacopo Soprarno (1575)."}
{"id": "965886", "revid": "767487", "url": "https://it.wikipedia.org/wiki?curid=965886", "title": "Scott McCaughey", "text": "Biografia.\nTrasferitosi a Seattle nel 1983, nell'estate di quell'anno fonda assieme al chitarrista Chuck Carrol gli Young Fresh Fellows, nei quali \u00e8 cantante, bassista ed autore di testi. Gli Young Fresh Fellows divengono noti nella scena pop-rock della citt\u00e0 ma la band non riesce comunque a raggiungere notoriet\u00e0 di livello nazionale.\nAll'inizio degli anni '90 mentre le altre band della scena grunge raggiungevano i primi posti della classifica di Billboard, lavora ancora in un negozio di dischi.\nNel 1993 la carriera di McCaughey cambia grazie all'incontro con il chitarrista dei R.E.M., Peter Buck. Nello stesso anno infatti, fonda il collettivo power-pop The Minus 5, in cui \u00e8 cantante, chitarrista, compositore ed autore di testi, e di cui Buck \u00e8 uno dei collaboratori sin dalle origini.\nDal 1994 inizia una collaborazione con gli stessi R.E.M., inizialmente come turnista per poi assumere un ruolo di maggior rilievo anche in studio.\nTra gli altri progetti, sono da citare la collaborazione iniziata nel 1996 con il gruppo Jazz Tuatara e la partecipazione nel 2006 assieme allo stesso Buck ed al batterista Bill Rieflin, sotto il nome di Venus 3, all'album \"Ol\u00e9! Tarantula\" del cantautore britannico Robyn Hitchcock.\nDal 2006 si \u00e8 trasferito a Portland (Oregon). Nel 2007 con Peter Buck, Steve Wynn e Linda Pitmon fonda il progetto The Baseball Project."}
{"id": "965887", "revid": "1776051", "url": "https://it.wikipedia.org/wiki?curid=965887", "title": "The Collection (Quiet Riot)", "text": "The Collection \u00e8 un album raccolta della band statunitense Quiet Riot pubblicato il 16 maggio 2000 per l'Etichetta discografica Connoisseur Collection."}
{"id": "965888", "revid": "36426", "url": "https://it.wikipedia.org/wiki?curid=965888", "title": "Chiesa di San Donato a Scopeto", "text": ""}
{"id": "965889", "revid": "124752471", "url": "https://it.wikipedia.org/wiki?curid=965889", "title": "John Quertier Le Pelley", "text": "Biografia.\nNato a Guernsey nelle Isole del Canale, si era trasferito a Londra per giungere a Genova nel 1889.\nFino al 1910 fu dirigente della British Bonded, azienda operante nel porto di Genova, e poi socio della John White, armatori navali.\nCalciatore.\nAssociatosi al Genoa, partecip\u00f2 ad entrambi i match del primo campionato italiano di calcio nel 1898, che il Grifone si aggiudic\u00f2.\nQuando vinse il titolo ormai aveva 30 anni, e infatti si spos\u00f2 poco dopo e lasci\u00f2 il calcio."}
{"id": "965890", "revid": "1573940", "url": "https://it.wikipedia.org/wiki?curid=965890", "title": "Eurytoma", "text": "Eurytoma , \u00e8 il genere pi\u00f9 rappresentativo della famiglia degli Euritomidi (Hymenoptera: Chalcidoidea). Comprende specie parassitoidi o secondariamente fitofaghe.\nDescrizione.\nGli \"Eurytoma\" hanno in generale un corpo di colore nerastro. Il capo molto largo e antenne composte da 5 articoli nel funicolo e nella clava. I tergiti del torace hanno sculture punteggiate o alveolate, i notauli sono completi. Le ali anteriori hanno la vena submarginale molto pi\u00f9 lunga delle altre, mentre vena marginale, postmarginale e stigmale sono brevi e pressoch\u00e9 della stessa lunghezza. Il quarto tergite del gastro \u00e8 pi\u00f9 sviluppato degli altri.\nBiologia.\nLa maggior parte degli \"Eurytoma\" sono parassitoidi solitari ed ectofagi associati a Coleotteri, Lepidotteri, Ditteri, Imenotteri e Rincoti. Diverse specie si comportano anche come iperparassiti associati a Imenotteri Ichneumonoidea.\nAlcuni \"Eurytoma\", associati a Imenotteri galligeni, si comportano come fitofagi facoltativi, con regime alimentare che muta nel corso dello sviluppo ontogenetico: la larva \u00e8 prima fitofaga e commensale del Cinipide, poi diventa parassitoide, oppure diventa fitofaga dopo aver compiuto lo sviluppo iniziale a spese del cinipide.\nAltre specie manifestano comportamenti meno usuali fra gli Euritomini, come il superparassitismo, il cleptoparassitismo, l'endoparassitismo.\nTassonomia.\nIl genere \u00e8 il pi\u00f9 ricco fra gli Euritomidi, con circa 700 specie , pari a circa la met\u00e0 delle specie dell'intera famiglia."}
{"id": "965892", "revid": "1005847", "url": "https://it.wikipedia.org/wiki?curid=965892", "title": "Lista di elfi della Terra di Mezzo", "text": ""}
{"id": "965898", "revid": "2730", "url": "https://it.wikipedia.org/wiki?curid=965898", "title": "Renault Supercinque", "text": "La Supercinque \u00e8 un'autovettura prodotta tra il 1984 ed il 1996 dalla casa automobilistica francese Renault.\nStoria.\nOrigini e debutto.\nNella primavera del 1978, i vertici della Renault, ritenendo che il proprio piccolo best seller, la Renault 5, stesse cominciando a mostrare i segni dell'et\u00e0 nelle sue linee, diedero il via al \"Progetto 140\", che avrebbe dovuto dar luogo all'erede della stessa R5. Furono realizzati diversi prototipi con soluzioni estetiche piuttosto originali, ma decisamente poco convincenti in generale. Dopo l'ennesima proposta bocciata e gi\u00e0 alcuni anni trascorsi dall'inizio del progetto, venne interpellato il noto designer Marcello Gandini, famoso gi\u00e0 all'inizio degli anni settanta per aver firmato la linea mozzafiato di una vettura come la Lamborghini Countach. Gandini rispose che per una vettura di gran successo come la R5 occorreva non discostarsi di molto dalla sua linea originale, per non rischiare troppo. La \"R\u00e9gie\" accolse il consiglio e nel settembre 1984 la nuova vettura era pronta per la presentazione, avvenuta il mese successivo al Salone di Parigi e successivamente all'Eliseo davanti al presidente della Repubblica Fran\u00e7ois Mitterrand.\nMeccanica.\nSebbene apparentemente simile alla R5 che sostituiva, la \"Supercinque\" propose numerose novit\u00e0 tecniche: l'avantreno era stavolta di tipo MacPherson a molle elicoidali, una soluzione che and\u00f2 a sostituire il precedente schema a barre di torsione longitudinali. Un'altra importantissima novit\u00e0 stava nell'adozione dei nuovi motori mutuati dai modelli R9 ed R11 che comportavano la disposizione trasversale del propulsore, anzich\u00e9 longitudinale. Dal punto di vista delle cilindrate, per\u00f2, questi nuovi motori ricalcavano quelli precedenti. Va infine ricordato che la \"Supercinque\" aveva due misure di passo differenti a seconda che si fosse trattato di una versione a 3 o a 5 porte. Una terza misura di passo era prevista per le versioni furgoncino. Anche il retrotreno conserv\u00f2 la vecchia soluzione a barre di torsione trasversali.\nLa gamma d'esordio, per il mercato Italiano, era composta dai seguenti modelli:\nEvoluzione.\nLe linee, come suggerito da Gandini, riprendevano piuttosto fedelmente quelle della sua antenata, sebbene la carrozzeria sia stata ridisegnata ex-novo. Ma il risultato commerciale inizialmente lasci\u00f2 perplessi i vertici Renault: l'ingresso sul mercato della nuova Peugeot 205, dalle linee pi\u00f9 originali, fu un serio colpo per la Renault. Tuttavia, una volta immessa sul mercato la versione con carrozzeria a 5 porte, poco pi\u00f9 tardi, le vendite ricominciarono a salire e alla fine del 1985 si stabilizzarono su valori molto pi\u00f9 incoraggianti. Per l'assemblaggio delle varie componenti fu allestita una nuova linea di montaggio, composta da macchinari nuovi e all'avanguardia, in grado di realizzare le vetture ad un ritmo molto sostenuto. Durante il suo arco di produzione, la gamma della Supercinque sub\u00ec diverse variazioni e vide l'introduzione di nuovi modelli e versioni. Eccone una breve cronologia:\nLa GT Turbo.\nFu presentata nel 1985 per sostituire la Alpine Turbo. In Italia venne commercializzata a 14.450.000 lire, in concorrenza diretta con la Fiat Uno Turbo che costava 14.542.000 lire. La GT Turbo sarebbe entrata nel cuore di milioni di appassionati. Il motore era derivato da quello che equipaggiava la Alpine Turbo ma con potenza massima portata a 115 CV, e con prestazioni ancora pi\u00f9 brillanti. L'assetto della \"GT Turbo\" fu irrigidito e ribassato, mentre l'impianto frenante fu dotato di dischi autoventilanti all'avantreno e dischi pieni al retrotreno. Dal 1987, con il restyling dell'intera gamma, la GT Turbo usufru\u00ec di alcuni aggiornamenti meccanici, oltre che estetici, i quali portarono la potenza massima a 120 CV a 5750 giri/min, con coppia massima di 16.8 kgm a 3750 giri/min. La velocit\u00e0 massima era di 205\u00a0km/h con accelerazione da 0 a 100\u00a0km/h in soli 8 secondi. Per l'occasione, anche l'impianto frenante fu rivisto ed i dischi anteriori e posteriori passarono da 228 a 238\u00a0mm di diametro. La produzione cess\u00f2 nel 1990: per ben oltre 20 anni non vi sarebbero state pi\u00f9 delle piccole sportive Renault sovralimentate: gi\u00e0 la sua erede, la Clio 1.8 16V, era aspirata. Un ritorno della sovralimentazione per una piccola sportiva Renault di segmento B \u00e8 previsto solo nel 2013, quando verr\u00e0 lanciata la versione RS della Clio IV, spinta da un 1.6 turbo da 200 CV.\nRiepilogo caratteristiche.\nDi seguito vengono riportate le caratteristiche relative alle varie versioni della gamma \"Supercinque\". I dati si riferiscono alle versioni a 3 porte, laddove gli allestimenti sono previsti in entrambe le configurazioni. Le versioni a 5 porte hanno passo pi\u00f9 lungo e massa superiore di 15\u00a0kg circa.\nSerie limitate.\nLa Supercinque vide la comparsa di alcune serie limitate durante l'arco della sua produzione. Esse furono:\nVeicoli derivati.\nSbarro Super Five.\nNel 1985, presso il salone automobilistico di Ginevra, il designer svizzero Franco Sbarro espose una versione ridisegnata della Supercinque. Venne costruita in due esemplari.\nAttivit\u00e0 sportiva.\nAnche la Supercinque, come la sua antenata, ebbe un'attivit\u00e0 sportiva piuttosto nutrita, specialmente grazie alle qualit\u00e0 della versione di punta, la GT Turbo. Grazie soprattutto al talento di Alain Oreille, la GT Turbo partecip\u00f2 nel Gruppo N al Mondiale Rally e ottenne ottimi risultati nella sua categoria, con le vittorie a Monte Carlo e Sanremo in gruppo N e vincitrice assoluta in Costa d'Avorio (a tutt'oggi unica vettura di produzione ad essersi aggiudicata una gara di campionato del mondo). Anche l'anno seguente fu piuttosto fruttuoso, sebbene molto meno dell'anno precedente. Ma anche le Supercinque pi\u00f9 tranquille conobbero alcune soddisfazioni di assoluto rilievo, come nel periodo tra l'ottobre e il dicembre 1984, quando tre Supercinque percorsero i 17\u00a0000\u00a0km previsti per la traversata dell'Africa occidentale."}
{"id": "965903", "revid": "36426", "url": "https://it.wikipedia.org/wiki?curid=965903", "title": "Ponte della Fortezza", "text": "Il Ponte della Fortezza, gi\u00e0 \"ponte della Spina\", \u00e8 un ponte sull'Arno del comune di Pisa.\nStoria.\nIl terzo storico ponte di Pisa sembra sia stato costruito dal 1262 al 1286. Il ponte, ubicato nello stesso luogo dove oggi sorge il Ponte della Fortezza, in un primo tempo aveva acquisito il nome di \"Ponte della Spina\" e solo successivamente, nel 1512, assunse l'attuale nome con la costruzione da parte di Giuliano da Sangallo della Fortezza Nuova.\nLa forma del ponte, quattro archi di pietra, \u00e8 tramandata dal Emanuele Repetti (\"Comunit\u00e0 di Pisa\"), tale fattura \u00e8 confermata dalla pi\u00f9 vecchia planimetria di Pisa, conservata alla Galleria degli Uffizi di Firenze, datata attorno al 1500-1510 e attribuita a Giuliano da Sangallo. In corrispondenza delle tre pigne vi erano delle ampie piazzole destinate alla sistemazione di cannoni che potevano essere rivolti verso la campagna, contro eventuali assalitori, oppure verso la citt\u00e0, in caso di insurrezioni.\nDurante la dominazione fiorentina, con l'obiettivo di accrescere le difese militari, fu costruito, nei pressi del ponte, il complesso della Fortezza Nuova o Cittadella Nuova e conseguentemente fu impedito il transito del ponte alla cittadinanza fino al 1789.\nDopo la smilitarizzazione e alcuni restauri il ponte \u00e8 raffigurato, nel 1777, dallo Scorzi ma con cinque luci. Gravemente danneggiato durante la piena del 1869, viene prontamente restaurato. Durante la Seconda guerra mondiale il ponte \u00e8 minato dai tedeschi in ritirata: sar\u00e0 l'ultimo ad essere ricostruito, fra il febbraio 1957 e il giugno 1959.\nLa ricostruzione odierna.\nLa realizzazione, datata 1957, \u00e8 stata eseguita su commissione del Ministero dei lavori pubblici ed ha visto la direzione dei lavori del Genio civile di Pisa. Il progetto \u00e8 dell'Arc. L.F. Donato e dell'Ing. R. Gizdulich, la realizzazione \u00e8 della Ditta Ottavio Bianchini.\nDescrizione.\nIl Ponte della Fortezza \u00e8 lungo 90 metri, ha un'altezza massima di 14,20 metri, ha tre campate con una luce massima di 38 metri ed \u00e8 largo 14,20 metri. La struttura \u00e8 in cemento armato. Le spalle e le pile sono rivestite in pietra da taglio."}
{"id": "965909", "revid": "1457965", "url": "https://it.wikipedia.org/wiki?curid=965909", "title": "Franco D'Attoma", "text": "Biografia.\nNacque in Puglia da una famiglia benestante che esportava prodotti agricoli negli Stati Uniti. Frequent\u00f2 un liceo pugliese e part\u00ec per l'Umbria conseguendo una laurea in Agraria all'Universit\u00e0 degli studi di Perugia.\nInnamorato della citt\u00e0 capoluogo di regione si spos\u00f2 con la signora Leyla Servadio, ed assieme al fratello di lei Leonardo, entr\u00f2 nella direzione della storica industria d'abbigliamento Ellesse, rinomata universalmente che arriv\u00f2 ad annoverare 1350 dipendenti, fino alla vendita nel 1993 ad una societ\u00e0 inglese.\nLasciato il ruolo effettivo di management nell'azienda tessile, che di fatto inizier\u00e0 il suo declino, D'Attoma si avvicin\u00f2 alla gestione sportiva del , invitatovi da alcuni consiglieri comunali, in ansia per le modeste condizioni in cui versava la squadra calcistica (che si barcamenava tra altri e bassi in Serie B). Il futuro presidente coinvolse anche Spartaco Ghini, brillante industriale metallurgico, ed insieme nel 1974 misero le basi ad un ciclo che lasci\u00f2 il segno nel mondo calcistico italiano. Dopo la prima promozione assoluta del club in Serie A, nel maggio 1975, il comune dovette costruire un nuovo stadio. L'attuale Stadio Renato Curi, edificato nella zona di Pian di Massiano, fu costruito dalle ditte di Ghini in soli tre mesi. L'impianto era considerato regolare per la sua capienza (circa 25.000 spettatori) ma provvisorio; tale stadio rimane la sede dei famosi \"anni d'oro\" e del \"Perugia dei miracoli\", in cui una squadra composta da non solo giocatori ma soprattutto da un attento management era in grado di mettere in difficolt\u00e0 squadre pi\u00f9 blasonate e con potenziali maggiori.\nSar\u00e0 ricordato a Perugia come \"Il presidentissimo\" principalmente per due rivoluzioni della gestione tecnico-economica del club, entrambe risalenti all'estate 1979: la prima fu l'introduzione delle sponsorizzazioni sulle maglie, allora vietata dalla FIGC; la seconda l'acquisto in prestito di atleti. Singolare il modo con cui D'Attoma aggir\u00f2 le regole federali in fatto di sponsor; dato che soltanto il marchio tecnico era ammesso nelle casacche, il presidente fond\u00f2, in quattro e quattrotto, un maglificio con il nome di un pastificio, che di fatto era il vero sponsor, beffando il governo del calcio e aprendo la nuova era economica. Si arriv\u00f2 perfino a scrivere il nome del pastificio (o maglificio) sull'erba dello stadio (anche le pubblicit\u00e0 sulle reti con due tonalit\u00e0 di bianco, che oggigiorno vediamo in tutte le partite, furono un'invenzione di D'Attoma), cosa che comport\u00f2 multe salatissime, ma ormai l'onda non era pi\u00f9 arginabile e la federazione l'anno successivo si adegu\u00f2, dando il via all'era moderna del pallone.\nAnche l'acquisto di Paolo Rossi fece ammirare le non comuni doti di D'Attoma. Il appena retrocesso non poteva portarsi dietro un simile campione, ed allora, superando tutti i grandi club metropolitani come , ed , il Perugia lo acquis\u00ec in prestito per una stagione, alla cifra record di 500 milioni.\nLe memorie pi\u00f9 felici con il Perugia sono legate alla stagione 1978-79, quando i \"Grifoni\" conclusero il campionato alle spalle del campione d'Italia, senza per\u00f2 aver mai perduto una partita, prima squadra italiana a riuscirci e ancor pi\u00f9 importante perch\u00e9 ottenuto con una cosiddetta \"provinciale\".\nTorn\u00f2 anche in epoche successive a dirigere la squadra, in momenti non proprio felici, e si distinse sempre per i suoi toni pacati e per la sua signorilit\u00e0. I figli e i generi che possiedono importanti concessionarie di auto di lusso nella provincia, partecipano ancora oggi come sponsor secondari della societ\u00e0 dei \"Grifoni\".\nMor\u00ec nel 1991 a causa di un male incurabile, dopo aver sempre aiutato le varie associazioni a sostegno della ricerca sul cancro.\nNel mese di settembre 2007, il Comune di Perugia ha intitolato a Franco D'Attoma il viale dello Stadio Curi che porta l'ingresso alla Curva Nord, quella dei tifosi di casa."}
{"id": "965916", "revid": "1776051", "url": "https://it.wikipedia.org/wiki?curid=965916", "title": "Winners Take All", "text": "Winners Take All \u00e8 un album raccolta del gruppo musicale statunitense Quiet Riot pubblicato nel 1990 per l'etichetta discografica Sony Music."}
{"id": "965922", "revid": "76963", "url": "https://it.wikipedia.org/wiki?curid=965922", "title": "Silvio Piero Bertollo", "text": "Biografia.\nIl padre era un commerciante italiano, la madre era francese.\nFu mandato a studiare in Inghilterra dove divent\u00f2 rappresentante per l'Italia di un proprietario di miniere di carbone.\nTornato a Genova, divenne socio del . La sua partecipazione all'attivit\u00e0 sportiva non fu costante, infatti abbandon\u00f2 presto i panni di giocatore.\nDurante la prima guerra mondiale fu un capitano di artiglieria e, conoscendo tre lingue, pass\u00f2 poi al controspionaggio.\nLasci\u00f2 Genova nel 1929, in seguito al crollo di Wall Street per aprire una fabbrica in Somalia italiana. Da qui si trasfer\u00ec definitivamente in Argentina, nel 1954.\nCarriera calcistica.\n\u00c8 stato uno dei primi giocatori del , in rosa sin dal 1896, e vincitore del primo campionato italiano di calcio, avendo partecipato ad entrambi i match che si disputarono a Torino l'8 maggio 1898.\nNel 1902 risulta ancora in rosa."}
{"id": "965925", "revid": "1776051", "url": "https://it.wikipedia.org/wiki?curid=965925", "title": "New and Improved (Quiet Riot)", "text": "New and Improved \u00e8 un album raccolta della band statunitense Quiet Riot pubblicato il 18 aprile 2005 per l'Etichetta discografica Mausoleum Records."}
{"id": "965927", "revid": "834", "url": "https://it.wikipedia.org/wiki?curid=965927", "title": "Alessandro Fei detto il Barbiere", "text": ""}
{"id": "965930", "revid": "76963", "url": "https://it.wikipedia.org/wiki?curid=965930", "title": "Giovanni Bocciardo", "text": "Biografia.\nEra figlio di un industriale genovese proprietario di una conceria.\nAveva studiato a Ginevra dove fu anche compagno di scuola di Alessandro Karageorgevic (\u041a\u0430\u0440\u0430\u0452\u043e\u0440\u0452\u0435\u0432\u0438\u045b), futuro re Alessandro I di Jugoslavia e di suo fratello il principe Giorgio.\nCarriera calcistica.\nAppassionatosi al calcio durante il suo soggiorno in Svizzera, al suo ritorno in patria, entr\u00f2 a far parte della squadra cittadina del .\nGiocava come mezzala sinistra, e con i \"rossoblu\" vinse due scudetti, nel 1898 e nel 1900.\nNel 1902, gioc\u00f2 in Medaglia del Re con la maglia del Genoa il 15 febbraio nella sconfitta per 4-1 contro il .\nDopo il 1902 abbandon\u00f2 l'attivit\u00e0 sportiva per rilevare l'azienda paterna."}
{"id": "965963", "revid": "124566986", "url": "https://it.wikipedia.org/wiki?curid=965963", "title": "Anello di fidanzamento", "text": "L'anello di fidanzamento, \u00e8 un anello che viene regalato dal fidanzato alla propria fidanzata nel momento in cui propone matrimonio. Questa tradizione \u00e8 presente per lo pi\u00f9 nella cultura occidentale, mentre in altre anche l'uomo indossa un anello o questo \u00e8 utilizzato anche come fede nuziale. L'anello \u00e8 solitamente d'oro con gemme preziose, ad esempio diamanti, ad ornarlo e solitamente viene indossato sull'anulare sinistro, come la fede nuziale.\nTra le varie tipologie che si riscontrano pi\u00f9 frequentemente ci sono:\nStoria.\nNell'antichit\u00e0.\nAnche se talvolta si crede che siano stati gli antichi egizi ad avere inventato l'anello di fidanzamento e che gli antichi greci ne abbiano adottato la tradizione, la storia dell'anello di fidanzamento pu\u00f2 essere tracciata con sicurezza solo a partire dell'antica Roma.\nPlinio ci racconta che fino alla fine del primo secolo dell'era volgare, gli anelli di fidanzamento erano di semplice ferro e solo successivamente si inizi\u00f2 a utilizzare metalli pi\u00f9 preziosi e a praticare incisioni. Gli studiosi si sono per\u00f2 divisi sull'interpretazione di questa informazione, poich\u00e9 sin dalle et\u00e0 pi\u00f9 antiche gli antichi romani hanno portato anelli molto sfarzosi e appariscenti. \u00c8 possibile quindi che Plinio volesse esprimere una preferenza verso la semplicit\u00e0 dei costumi.\nA partire dal II secolo a.C., venivano consegnati due anelli alla sposa, uno d'oro da indossare in pubblico e uno di ferro da portare in casa durante i lavori domestici. Ad oggi questi anelli vengono spesso portati a seconda della tradizione del paese, sull'anulare della mano sinistra o destra: infatti un tempo si credeva che questo dito contenesse una vena collegata con il cuore (vena amoris). Questa superstizione venne resa popolare da \"A treatise of Spousals, or Matrimonial Contracts\" (1686) di Henry Swinburne, ma la credenza ha avuto origine con il libro romano \"Noctes Atticae\" di Aulo Gellio, che a sua volta faceva riferimento a \"Sull'Egitto\" di Apione.\nLa credenza popolare secondo il quale l'anello di fidanzamento era parte del prezzo della sposa \u00e8 stata messa in discussione da studiosi contemporanei.\nMedioevo.\nA met\u00e0 del VII secolo d.C. il codice Visigoto prevedeva \"\"che quando la cerimonia di fidanzamento si \u00e8 conclusa, \u2026, e l'anello deve essere donato o accettato come impegno, anche se non \u00e8 necessario impegnarsi per iscritto, la promessa non potr\u00e0 essere rotta sotto alcuna circostanza\".\"\nNell'860, papa Niccol\u00f2 I scrisse una lettera a Boris I di Bulgaria per rispondere alle sue domande a proposito delle differenze tra le pratiche della Chiesa Cattolica e di quella Ortodossa. Il papa descrive di come nella Chiesa Cattolica le ragazze ricevessero un anello di fidanzamento dal proprio fidanzato.\nNel 1477 venne commissionato il primo anello da fidanzamento di diamante conosciuto, dall'arciduca d'Austria Massimiliano I per Maria di Borgogna.\nRiforma protestante.\nDurante la Riforma Protestante, la fede divenne l'anello associato al matrimonio, rimpiazzando quello da fidanzamento. Nei Paesi cattolici questo cambiamento prese piede poco pi\u00f9 tardi.\nSecondo una credenza moderna, smentita da vari studiosi, nella da poco colonizzata Nuova Inghilterra, dove i Puritani evitavano di indossare ornamenti e gioielli, sia l'anello di fidanzamento che la fede erano rimpiazzate da un ditale e che alcune donne rimuovevano la parte chiusa del ditale per trasformarlo in un anello.\nIlluminismo.\nDurante l'Illuminismo divennero popolari sia gli Anelli segreti (formati da due o tre pezzi da riunire per formare poi l'anello nuziale) che gli Anelli di poesia (sulla superficie erano incisi dei versi), anche se successivamente vennero pi\u00f9 utilizzati per esprimere i propri sentimenti che per indicare un fidanzamento formale.\nEpoca Vittoriana.\nI primi diamanti vennero ritrovati in Sud Africa nel 1866, anche se sembra che non siano stati identificati fino al 1867. A partire dal 1872, la produzione mondiale di diamanti super\u00f2 il milione di carati l'anno; per questo motivo anche persone di pi\u00f9 umili origini rispetto agli aristocratici poterono permettersi queste pietre preziose, nonostante per molto tempo gli anelli di fidanzamento di diamanti rimasero esclusivo appannaggio della nobilt\u00e0.\nXX secolo.\nNel 1919, ebbe inizio negli Stati Uniti un crollo di popolarit\u00e0 degli anelli di fidanzamento che sarebbe durato per ben vent'anni, passando per la prima guerra mondiale e la grande depressione.\nNel 1938, quindi la De Beers, grande compagnia di estrazione e esportazione di diamanti, decise di avviare una campagna pubblicitaria nazionale al fine di rilanciare gli anelli di fidanzamento, affidandosi alla N. W. Ayer &amp; Son. Ayer convinse attrici di Hollywood ad indossare anelli di diamante in pubblico e incoraggi\u00f2 i fashion designer a discutere di questa nuova moda. Nella campagna si arriv\u00f2 anche a suggerire la quantit\u00e0 di soldi da spendere per questo anello, ossia un mese di stipendio (ma negli anni '80 si arriv\u00f2 a ben due). Tra il 1938 e il 1941 le vendite salirono del 55%, nel 1945 la sposa media indossava un anello di fidanzamento abbinato alla fede e nel 1947 Frances Gerety, una copywriter, introdusse lo slogan \"Un diamante \u00e8 per sempre\": secondo una stima, gi\u00e0 nel 1965, l'80% delle donne americane portava anelli di fidanzamento. In sostanza, la De Beers riusc\u00ec a persuadere i compratori che un anello di fidanzamento sia indispensabile e che i diamanti sono le uniche pietre degne di coronarlo. La campagna pubblicitaria ebbe anche il merito di introdurre per la prima volta il concetto di anello di fidanzamento in Giappone, che prima della seconda guerra mondiale era assolutamente sconosciuto.\nNegli Stati Uniti, fino agli anni '30, un uomo che rompeva un fidanzamento poteva essere accusato di rottura di promessa e si potevano richiedere danni per la perdita economica dovuta a tutte le spese per il matrimonio annullato. L'indennizzo era molto pi\u00f9 alto se la donna aveva avuto rapporti sessuali con il fidanzato. A partire dal 1935, queste leggi iniziarono a venire abrogate o limitate; l'anello di fidanzamento dunque divenne una forma di sicurezza finanziaria per la donna.\nAcquisto.\nNel XX secolo, il tipico sposo occidentale sceglie e acquista in segreto l'anello di fidanzamento, che poi presenta alla propria fidanzata durante la proposta di matrimonio. Nei Paesi dove entrambi i partner indossano anelli di fidanzamento, i due possono sceglierli insieme e abbinati.\nCome tutti i gioielli, il prezzo per un anello di fidanzamento varia considerevolmente in base ai materiali usati, il prezzo della pietra preziosa poi, dipende dal tipo e dalla qualit\u00e0 della gemma. I diamanti hanno caratteristiche standardizzate che ne influenzano il valore (le \"4c\"), ma per altre gemme preziose come zaffiri, rubini, smeraldi, si usano metodi di valutazione differenti; essendo pi\u00f9 popolari i diamanti generalmente vengono scelte pietre preziose diverse per onorare una tradizione di famiglia, per usare un cimelio di famiglia, per cercare di essere socialmente responsabili (e non essere associati ad esempio ai casi dei diamanti insanguinati o all'inquinamento causato dall'estrazione e lavorazione dell'oro), per adeguarsi a gusti personali o per contenere il costo dell'anello. Anche pietre sintetiche o sostituti dei diamanti come zirconia cubica e moissanite sono scelte popolari socialmente responsabili e riducono i costi mantenendo le apparenze.\nL'usanza secondo la quale un uomo deve spendere una parte significativa delle proprie entrate annuali per un anello di fidanzamento and\u00f2 ad originarsi durante la campagna pubblicitaria della De Beers: negli anni '30 insinuarono che un uomo avrebbe dovuto spendere non meno dello stipendio di un mese per l'anello di fidanzamento; pi\u00f9 tardi arrivarono a suggerire una spesa di due mesi di stipendio.\nNel 2012, la media del costo di un anello di fidanzamento negli Stati Uniti \u00e8 di 4.000 dollari americani, mentre nel Regno Unito va da 1.200 sterline a 2.000.\nUltimamente si usa anche comprare online gli anelli di fidanzamento.\nPropriet\u00e0 legale.\nStati Uniti.\nLa tradizione prevede che se il fidanzamento viene rotto dall'uomo, la donna non \u00e8 obbligata a restituire l'anello, ma pu\u00f2 tenerlo come compenso per la sua \"reputazione danneggiata\". Legalmente invece, possono verificarsi delle eccezioni. In varie giurisdizioni degli Stati Uniti sono state presentate nuove leggi secondo le quali il fidanzato ha sempre il diritto di richiedere la restituzione dell'anello, che diventa a tutti gli effetti propriet\u00e0 della sposa solo dopo il matrimonio. Talvolta l'anello viene considerato un regalo che la ragazza dovr\u00e0 tenere sempre, in qualunque modo vada a finire la relazione. Recentemente alcune corti hanno determinato che la data in cui viene regalato l'anello \u00e8 molto importante, perch\u00e9 se donato durante festivit\u00e0 come San Valentino o Natale, l'anello verr\u00e0 considerato come un regalo dovuto alla tradizione della festa.\nInghilterra e Scozia.\nIn Inghilterra e Scozia, l'anello \u00e8 considerato un regalo vero e proprio. A seguito del caso \"Jacob v Davis\", questa condizione pu\u00f2 venire smentita nel caso in cui l'anello sia donato a condizione che venga restituito nel caso in cui il matrimonio non abbia luogo.\nStili.\nGli anelli di fidanzamento, come ogni altro tipo di gioiello, possono avere differenti stili.\nI metalli preferiti dai fidanzati sono oro e platino, ma vengono anche usati metalli comuni come titanio, argento e acciaio inossidabile. Questo permette agli sposi di esprimere i propri gusti individuali in modo semplice.\nNegli Stati Uniti, dove gli anelli sono indossati dalle spose, la pietra preziosa pi\u00f9 comunemente usata sin dal XX secolo \u00e8 il diamante, specialmente se incastonato su un \"solitario\" (una sola pietra): questo tipo di anelli venne reso popolare da Tiffany &amp; Co, quando nel 1886 l'azienda inizi\u00f2 a produrre un anello con incastonatura a sei braccia. Un'altra tipologia molto apprezzata \u00e8 quella con gemme laterali, ad esempio un grande diamante al centro e diamanti pi\u00f9 piccoli ai due lati: questo tipo di anello \u00e8 chiamato \"trilogy\". Comunemente si pensa che i tre diamanti rappresentino il passato, il presente e il futuro della coppia, ma altri vi danno significati religiosi. Oggigiorno il taglio pi\u00f9 comune del diamante \u00e8 quello brillante, che rende la pietra pi\u00f9 brillante.\nEsistono poi anche i set da matrimonio o da sposa, che includono sia un anello di fidanzamento che una fede abbinati. Anche se la fede non deve essere indossata fino alle nozze, i due anelli generalmente vengono venduti insieme. Dopo il matrimonio, la sposa pu\u00f2 decidere se fondere insieme i due gioielli. Esistono anche set da tre anelli, che comprendono un anello da fidanzamento ed entrambe le fedi.\nNei paesi nordici, gli anelli di fidanzamento vengono indossati da entrambi i fidanzati. Tradizionalmente sono dei semplici fili d'oro, anche se modelli pi\u00f9 appariscenti e ornati stanno prendendo piede.\nIn Germania l'anello viene indossato sulla mano sinistra durante il fidanzamento e poi su quella destra una volta sposati.\nIn Polonia, Brasile e Turchia, l'anello di fidanzamento e la fede tradizionalmente devono essere indossati sulla mano destra, ma in epoca moderna questa pratica varia considerevolmente.\nPer uomini.\nIn alcuni Paesi \u00e8 comune che entrambi i fidanzati indossino un anello di fidanzamento. Gli anelli spesso sono costituiti da una striscia di metallo prezioso. Talvolta questo anello serve anche come fede per l'uomo. In Brasile, per esempio, lo sposo e la sposa di solito indossano una fede molto semplice sulla mano destra durante il fidanzamento. Dopo il matrimonio, l'anello viene spostato sulla mano sinistra. In Argentina, i due indossano un semplice anello d'argento sulla mano destra durante il fidanzamento e dopo il matrimonio questo anello viene sostituito dalla fede o spostato sulla mano sinistra.\nInoltre le proposte da parte di donne sono diventate pi\u00f9 comuni negli ultimi anni, al punto che alcune compagnie di gioielli hanno iniziato a produrre anelli da fidanzamento per uomini: ricordano normali anelli maschili, spesso con un diamante al centro.\nSecondo la tradizione, le donne dell'arcipelago britannico possono proporsi al proprio compagno solo durante un anno bisestile."}
{"id": "966025", "revid": "287204", "url": "https://it.wikipedia.org/wiki?curid=966025", "title": "Fedina", "text": ""}
{"id": "966074", "revid": "36426", "url": "https://it.wikipedia.org/wiki?curid=966074", "title": "Giovanni Del Biondo", "text": ""}
{"id": "966124", "revid": "599013", "url": "https://it.wikipedia.org/wiki?curid=966124", "title": "Henri Dapples", "text": "\u00c8 stato uno dei primi giocatori del e primo vincitore del campionato italiano di football.\nBiografia.\nEra di nazionalit\u00e0 svizzera, nonostante fosse nato a Genova e figlio di un banchiere di Losanna. La sua famiglia si era stabilita a Genova nel XVIII secolo. Studi\u00f2 agronomia a Zurigo per tornare a Genova.\nOltre alle origini alto borghesi, aveva anche illustri presenze familiari nel calcio in quanto gli zii materni Jean De Fernex, Charles De Fernex e Eug\u00e8ne De Fernex furono tra i pionieri del calcio a Torino.\nSi trasfer\u00ec a Grezzano in una villa in campagna donatagli dallo zio Edmond Dapples, noto chirurgo in pensione. Qui spos\u00f2 nel 1917 la cugina Henriette.\nEssendosi ammalato, si cur\u00f2 in una clinica svizzera dove mor\u00ec per un carcinoma.\nIntorno agli anni '10 del XX secolo a Dapples venne affidata dal Genoa come deposito di un prestito la \"Challenge Cup\", meglio nota come \"Coppa Duca degli Abruzzi\" o \"Coppa d'Onore\", ovvero la coppa che si aggiudic\u00f2 il Genoa a seguito della vittoria dei primi tre campionati italiani di calcio. La coppa and\u00f2 perduta dopo la morte di questi e venne ritrovata ed acquisita solo nel 2018 dal museo della storia del Genoa.\nCarriera calcistica.\nCon il Genoa partecip\u00f2 a sei campionati di calcio italiani, tra cui il primo, vincendone cinque.\nOltre che nel 1898, vinse il torneo nel 1899, 1900, 1902 e 1903.\nDopo il 1903 si ritir\u00f2, a 32 anni, mettendo in palio il 29 ottobre la famosa Palla Dapples che per sei anni appassion\u00f2 le societ\u00e0 calcistiche.\nDal 2007 esiste in Svizzera un club a lui dedicato."}
{"id": "966153", "revid": "1543377", "url": "https://it.wikipedia.org/wiki?curid=966153", "title": "Newton (Massachusetts)", "text": "Newton \u00e8 una citt\u00e0 degli Stati Uniti d'America facente parte della contea di Middlesex nello stato del Massachusetts.\nNata nel 1630 come parte di Cambridge, era nota come Cambridge Village nel 1688; fu ribattezzata Newtown nel 1691 e prese il suo nome attuale nel 1766. Divenne citt\u00e0 nel 1873.\nNel sobborgo di Auburndale ha sede il Lasell College. \u00c8 nota come \"The Garden City\" (\"Citt\u00e0 giardino\").\nSicurezza.\nSecondo la Morgan Quitno Press, Newton \u00e8 la cittadina pi\u00f9 sicura in assoluto negli USA.\nLocalit\u00e0.\nIl territorio comunale comprende le seguenti localit\u00e0:"}
{"id": "966169", "revid": "1837155", "url": "https://it.wikipedia.org/wiki?curid=966169", "title": "Passo della Torrita", "text": "Il passo della Torrita \u00e8 un valico dell'Appennino centrale, alto 1.010\u00a0m s.l.m., situato lungo la via Salaria, di cui \u00e8 il punto pi\u00f9 elevato, in localit\u00e0 Torrita di Amatrice, in provincia di Rieti. Costituisce lo spartiacque fra la valle del Tronto sul versante adriatico e quella del Velino sul versante tirrenico e la sua importanza deriva dal fatto che, secondo alcuni criteri, segna convenzionalmente il limite fra l'Appennino umbro-marchigiano e l'Appennino abruzzese; secondo altri criteri invece il limite tra i due settori appenninici sarebbe posto pi\u00f9 a sud nel passo di Montereale.\nStoria.\nIn corrispondenza del passo di Torrita, nel punto pi\u00f9 alto della Salaria, delle campagne di scavo curate dalla Soprintendenza Archeologica del Lazio, a partire dagli anni 50 fino al 1985, hanno portato alla luce importanti resti archeologici di epoca romana che accrediterebbero la gi\u00e0 diffusa tesi in base alla quale il \u201cVicus Phalacrinae\u201d (detto Falacrine), luogo di nascita e di soggiorni estivi dell'imperatore Vespasiano, coinciderebbe con il sito archeologico di Torrita.\nLa posizione strategica del luogo, che consente il controllo del valico sulla via Salaria, ed \u00e8 posto al confine con il territorio abitato dai Piceni, rafforzano secondo alcuni studiosi la tesi che Phalacrinae e Torrita coincidano. Tuttavia va precisato che Phalacrinae viene anche frequentemente collocata nella valle di Cittareale, circa 10\u00a0km prima dell'arrivo al passo di Torrita provenendo da Roma.\nNel 1955 dopo alcuni rinvenimenti occasionali furono iniziati ad opera della Soprintendenza alle Antichit\u00e0 i lavori di scavo. Gli scavi hanno portato al rinvenimento di ruderi di una villa romana consistenti in un peristilio, che conserva parte dello stilobate e le basi di quattro colonne tuscaniche, e vari ambienti sotto i quali era presente un impianto di riscaldamento \"a pavimento\". Infatti il portico colonnato che misura metri 28 x 26, presenta delle piccole colonnine in mattoni che avevano lo scopo di permettere il passaggio di aria calda sotto la pavimentazione.\nNella villa sono stati rinvenuti anche molti altri reperti consistenti in parti di vetro (lacrimatoi, contenitori per balsamo, vetrate per finestre), fibule, piccole asce, monete, basamenti di colonne, capitelli e numerosi reperti di terracotta e attrezzi vari (scalpelli, pinzette, compassi) che indicano la presenza di artigiano metallurgico.\nSuccessivamente, nel 1974, venne ritrovato un busto, alto circa 60\u00a0cm di epoca repubblicana rappresentante probabilmente Cesare, che \u00e8 ora custodito nei locali della Soprintendenza Archeologica del Lazio. Nello stesso periodo altri scavi portarono alla luce una statua di marmo di circa 90\u00a0cm di altezza raffigurante una figura femminile nuda. La statua fu rubata la notte stessa della scoperta da ignoti che la trafugarono dai locali della scuola elementare di Torrita dov'era stata provvisoriamente sistemata.\nNel 1986 tutti i reperti recuperati vennero situati a Roma, in via Pompeo Magno, per volere della Soprintendenza archeologica per il Lazio."}
{"id": "966189", "revid": "124430964", "url": "https://it.wikipedia.org/wiki?curid=966189", "title": "Porta Ognissanti", "text": "La Porta Ognissanti (\"Omnium Sanctorum\" in latino, detta anche Portello Nuovo o Venezia) \u00e8 una delle porte tuttora esistenti nell'ambito delle mura cinquecentesche di Padova, notoriamente realizzate dalla Repubblica Serenissima.\nCome facilmente si comprende da una delle denominazioni del monumento, sorge nella zona chiamata Portello (ossia \"piccolo porto\", perch\u00e9 detta zona ospitava una sorta di \"arrivo\" - recentemente restaurato - per le imbarcazioni che collegavano lungo la Riviera del Brenta Padova con Venezia, ma \u00e8 pi\u00f9 probabile la recente ipotesi nel farla derivare al fatto che, precedentemente all'attuale porta, c'era un \"Portello\" (semplice porta pedonale o quasi).\nLa porta in questione risale, per l'esattezza, al 1519, anno in cui prese il posto della porta \"Portello Vecchio\", situabile nell'odierna via San Massimo. Presenta caratteristiche piuttosto diverse rispetto alle altre porte di Padova del medesimo periodo. Nella facciata che guarda all'esterno della citt\u00e0, \u00e8 adornata da candida pietra d'Istria, con quattro coppie di colonne a loro volta sormontate da un architrave abbellito da quattro palle di cannone in trachite. A fianco alla base dell'antistante ponte sul canale Piovego a tre arcate, due leoni in pietra bianca montano perennemente di guardia.\nNel complesso si tratta di un edificio che dissimula assai bene la sua natura di presidio tattico. Ancora oggi sono leggibili talune lapidi che commemorano le antiche origini della citt\u00e0, elogiandone al contempo il buon governo. A complemento di tanto splendore, dal 1535 un orologio svetta da una sorta di \"torrino\" (vagamente simile a quello del Quirinale), realizzato in pietra di Nanto, costituente la sommit\u00e0 dell'intera costruzione.\nNella parte interna della porta, sono ravvisabili tracce di affreschi.\nIl Portello presentava il bassorilievo di un leone marciano, tipico di queste porte. Staccato dai soldati francesi dopo la caduta di Venezia del 1797, fu gettato nell'adiacente canale. Ripescato, fu messo all'asta e acquistato dalle assicurazioni Generali che nel frattempo lo avevano adottato come simbolo aziendale. Ora \u00e8 incassato nella facciata del palazzo delle Generali a Roma, di fronte a Palazzo Venezia."}
{"id": "966198", "revid": "99185", "url": "https://it.wikipedia.org/wiki?curid=966198", "title": "Antigravit\u00e0", "text": "L'antigravit\u00e0 \u00e8 la capacit\u00e0 di liberare un corpo dall'influenza della forza di gravit\u00e0. In tal senso non ci si riferisce a sistemi che contrastano la forza di gravit\u00e0 con una forza uguale e contraria da essi stessi prodotta, come ad esempio con l'elicottero, bens\u00ec a situazioni in cui l'influenza della gravit\u00e0 venga annullata dall'effetto di altre forze con azione a distanza, da effetti dovuti ad accelerazione centripeta o, nel campo della fantascienza, da qualche tipo di tecnologia.\nNella legge di gravitazione universale la gravit\u00e0 \u00e8 una forza che agisce a distanza trasmessa da mezzi sconosciuti, Hypotheses non fingo nelle parole di Isaac Newton. La teoria classica venne superata nel XX secolo dalla relativit\u00e0 generale di Einstein, in cui la gravit\u00e0 non \u00e8 pi\u00f9 vista come una forza ma \u00e8 il risultato della geometria dello spaziotempo. Sotto la relativit\u00e0 generale, l'antigravit\u00e0 \u00e8 ritenuta impossibile. I fisici quantistici hanno postulato l'esistenza di gravitoni, particelle elementari senza massa che trasmetterebbero la forza gravitazionale. Nonostante siano stati intrapresi studi e ricerche in questo senso, attualmente non \u00e8 noto alcun sistema o teoria che possa bloccare o annullare l'effetto della gravit\u00e0.\nQuello dell'antigravit\u00e0 \u00e8 un tema ricorrente nell'ambito della fantascienza e molti autori hanno utilizzato questo concetto in particolare nel descrivere veicoli o ambienti che potessero in sostanza spostarsi o galleggiare liberamente nell'aria."}
{"id": "966201", "revid": "76963", "url": "https://it.wikipedia.org/wiki?curid=966201", "title": "Wallys Ghiglione", "text": "Biografia.\nGhiglione \u00e8 stato uno dei primi giocatori del e vincitore del primo campionato italiano di calcio nel 1898.\nEra figlio di Pietro, commerciante di oli, e di Sarah Davy, inglese. Il padre si recava sovente in Germania e Inghilterra dove il figlio si appassion\u00f2 al calcio. Terminati gli studi, rimase nella ditta di famiglia.\nCalcio.\nCalciatore.\nDivenuto socio del , partecip\u00f2 al primo campionato di calcio italiano, vincendolo.\nGhiglione \u00e8 uno dei fondatori della sezione calcio della e nel 1902 risulta nella rosa dei giocatori, disputando anche la competizione nota come Medaglia del Re.\nArbitro.\nGhiglione fu anche arbitro federale, dirigendo tra i vari incontri la finale del 1901 tra e .\nNon risulta aver diretto alcuna partita fra il 1901 e il 1913."}
{"id": "966220", "revid": "78273", "url": "https://it.wikipedia.org/wiki?curid=966220", "title": "Ateneo fiorentino", "text": ""}
{"id": "966236", "revid": "32116", "url": "https://it.wikipedia.org/wiki?curid=966236", "title": "Rayman 3", "text": ""}
{"id": "966319", "revid": "124768936", "url": "https://it.wikipedia.org/wiki?curid=966319", "title": "Norman Victor Leaver", "text": "Biografia.\nInglese nato a Londra nel quartiere di Shepherd's Bush, era probabilmente imparentato con i commercianti di carbone della ditta Norman Leaver.\nTrasferitosi a Genova, dove era presente una folta comunit\u00e0 inglese, divenne socio del .\nUn tempo conosciuto come \"Robert Al Leaver\", grazie a successive ricerche \u00e8 stato appurato che il corretto era \"Norman Victor\".\nCaratteristiche tecniche.\nEra un'ala sinistra o un attaccante.\nCalciatore.\nClub.\nIscrittosi alla sezione calcio del , Leaver gioc\u00f2 come ala sinistra ed a lui si deve il gol che consegn\u00f2 al Grifone la prima vittoria del campionato FIGC del 1898.\nBiss\u00f2 il successo la stagione successiva, ritirandosi per\u00f2 al termine di quell'anno.\nL'8 aprile 1900 arbitr\u00f2 la partita dell'eliminatoria ligure tra e , vinta dai primi.\nRappresentativa Italiana.\nBench\u00e9 inglese, il 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici."}
{"id": "966398", "revid": "36426", "url": "https://it.wikipedia.org/wiki?curid=966398", "title": "Chiesa di San Francesco di Fiesole", "text": ""}
{"id": "966400", "revid": "287204", "url": "https://it.wikipedia.org/wiki?curid=966400", "title": "Carotenuto", "text": ""}
{"id": "966404", "revid": "729019", "url": "https://it.wikipedia.org/wiki?curid=966404", "title": "Oasi del Nervia", "text": "L'Oasi del Nervia \u00e8 un'area faunistica della provincia di Imperia compresa nel territorio comunale dei due comuni rivieraschi di Ventimiglia e Camporosso. \u00c8 anche definita sia come SIC che come \"Zona Speciale di Conservazione\" con il nome di Torrente Nervia, l'Oasi del Nervia \u00e8 inserita anche nella rete Natura 2000 creata dall'Unione europea per la protezione e la conservazione degli habitat e delle specie, animali e vegetali, identificati come prioritari dagli Stati membri dell'Unione europea.\nInserita nella piana del torrente Nervia, l'oasi ha una superficie complessiva di 60.000 m\u00b2 mentre il SIC tutela 40 ha.\nStoria.\nLa prima ufficializzazione o idea di progetto \u00e8 avvenuta nel 1982 con la delibera di destinazione, da parte del consiglio provinciale di Imperia, dell'area della foce del Nervia a zona di protezione. La proposta provinciale ha avuto poi concretezza nel 1984 con la richiesta di attuazione ai due comuni interessati, Ventimiglia e Camporosso.\nNonostante l'impegno di entrambe le parti il progetto \u00e8 rimasto in stato \"vegetativo\" per ben quattro anni tanto che, nel 1988, l'area ha iniziato a registrare un lento degrado favorito dalla presenza abusiva di orti e discariche lungo la parte sinistra del torrente.\nLa zona \u00e8 stata quindi sottoposta pi\u00f9 volte a ripulitura e bonifica da parte delle associazioni ambientaliste locali, con una sensibilizzazione delle popolazioni rispetto all'importanza di tale riserva naturale. Nel biennio compreso tra il 1989 ed il 1990 tale opera ha portato alla soppressione di abusi ed inquinamenti.\nProprio nel 1990 ha avuto inizio l'iter per la costituzione dell'oasi e, nel 1992, grazie ai vari finanziamenti della provincia imperiese, si \u00e8 intrapreso lo studio di fattibilit\u00e0. Il 10 luglio del 1998 il Ministero delle Finanze ha attribuito la concessione all'amministrazione provinciale imperiese che ha stipulato poi un accordo con il WWF il 23 settembre dello stesso anno.\nNel frattempo sono stati avviati contatti con i due comuni interessati che, dopo aver ultimato la fase di preparazione tecnica, si sono impegnati nella salvaguardia del periodo di nidificazione e del flusso migratorio, mettendo allo studio anche un progetto di allargamento dell'oasi di protezione.\nSIC / ZSC.\nDal 2005, il Torrente Nervia \u00e8 protetto anche lungo il suo percorso per un'area di 44 ettari: \u00e8 stato istituito il sito di interesse comunitario (SIC) di Tipo B della Regione Liguria con Decreto Ministeriale 25 marzo 2005, ai sensi della Direttiva 92/43/CEE (\"Direttiva Habitat\"), divenuto poi anche \"Zona Speciale di Conservazione\".\nFlora e Fauna.\nAll'interno dell'oasi sono state catalogate quasi 160 specie botaniche, la maggior parte comprese da alberi di alto fusto come la cannuccia di palude, tifa, la veronica e il crescione. Sono inoltre presenti vaste aree di canneti utili soprattutto ai volatili come habitat naturale o per l'autodepurazione della zona faunistica.\nI volatili sono stati censiti e catalogati in 140 specie quali lo svasso, il tuffetto, l'airone, anatre, limicoli, gabbiani, rallidi, passeriformi e altre specie. Tra i mammiferi si segnalano la volpe, il riccio, il toporagno, il mustiolo, l'arvicola e i rettili orbettino, ramarro, il colubro lacertino, natrice viperina e la lucertola ocellata."}
{"id": "966436", "revid": "42179", "url": "https://it.wikipedia.org/wiki?curid=966436", "title": "Antigravitazionale", "text": ""}
{"id": "966678", "revid": "2140897", "url": "https://it.wikipedia.org/wiki?curid=966678", "title": "Residenza di W\u00fcrzburg", "text": "La Residenza di W\u00fcrzburg (in tedesco: \"W\u00fcrzburger Residenz\") \u00e8 un palazzo che si trova nella citt\u00e0 di W\u00fcrzburg, in Germania.\nIl palazzo venne progettato da uno degli architetti pi\u00f9 importanti del barocco, Johann Balthasar Neumann, su commissione del principe vescovo Johann Philipp Franz von Sch\u00f6nborn e del fratello Friedrich Carl nel 1720 e venne ultimata nel 1744. All'interno si trovano splendidi affreschi realizzati dal pittore veneziano Giovanni Battista Tiepolo, assistito dal figlio Giandomenico. Fra gli scorci di maggior pregio dell'interno vanno ricordate la monumentale scalinata, la cappella e il salone. La Residenza di W\u00fcrzburg sub\u00ec gravissimi danni durante i bombardamenti della seconda guerra mondiale, finita la quale iniziarono imponenti lavori di restauro.\nStoria.\nSfondo storico.\nFino all'inizio del XVIII secolo i principi vescovi della citt\u00e0 risiedevano nella Fortezza di Marienberg. Johann Philipp Franz von Sch\u00f6nborn spost\u00f2 la sede vescovile in un palazzo eretto fra il 1701 e il 1704, che per\u00f2 non era considerato degno della posizione del regnante. Avendo egli vinto una somma di 600.000 fiorini (una vera fortuna per l'epoca) in tribunale proprio nell'anno della sua ascesa al trono, nulla poteva trattenerlo dall'intraprendere la costruzione di un palazzo che doveva dichiarare a tutto il mondo lo status del regno e del suo regnante. Venne in questo appoggiato da due suoi parenti, lo zio Lothar Franz von Sch\u00f6nborn (che era anche principe arcivescovo e principe elettore di Magonza) e il fratello Friedrich Carl von Sch\u00f6nborn, il riformatore della cancelleria imperiale di Vienna. Entrambi fornirono idee e artisti dalle regioni in cui si trovavano.\n1719-1729: l'inizio dei lavori.\nLa costruzione vera e propria del palazzo di W\u00fcrzburg ebbe inizio con il vescovo Johann Philipp Franz von Sch\u00f6nborn nel 1719: la prima pietra fu posata il 22 maggio 1720. Il progetto venne affidato all'architetto di corte Balthasar Neumann, uno dei maggiori del suo tempo in Germania. Johann Philipp, impopolare per via delle alte tasse, mor\u00ec nel 1724 e il suo successore, Christoph Franz von Hutten, venne incaricato di proseguire il progetto completando l'area a nord, anche se il castello sub\u00ec un sostanziale periodo di stallo rispetto all'iniziale partenza.\nIl grande splendore: l'epoca di Friedrich Karl von Sch\u00f6nborn-Buchheim.\nLa costruzione riprese a pieno ritmo dopo l'ascesa al trono vescovile di Friedrich Karl von Sch\u00f6nborn-Buchheim, fratello del primo proprietario, il quale fece completare il progetto iniziato quasi dieci anni prima. Subito dopo i progetti si spostarono sulla corte d'onore esterna che venne posta a regime tra il 1732 ed il 1733, per poi concentrarsi sul vero cuore della struttura. Poich\u00e9 il palazzo di Wurzburg era residenza di un vescovo cattolico, era necessaria una grande cappella palatina, che venne realizzata dal 1735 su progetto di Lucas von Hildebrandt e che venne completata nel 1743 con la consacrazione da parte del vescovo Friedrich Karl von Sch\u00f6nborn-Buchheim.\nNel 1737 venne completata la struttura del grande scalone di rappresentanza che consentiva l'accesso agli appartamenti superiori (anche se la volta verr\u00e0 completata solo nel 1743) e nel 1740 si termin\u00f2 il giardino frontale alla residenza. Fu sempre il vescovo von Sch\u00f6nborn a predisporre anche i primi stucchi nelle sale, creati dall'italiano Antonio Giuseppe Bossi, che si occup\u00f2 dei lavori anche nella grande Sala dell'Imperatore, la stanza principale del piano nobile.\nLa nuova svolta alla met\u00e0 del Settecento.\nAlla morte di Friedrich Karl von Sch\u00f6nborn-Buchheim nel 1746, Balthasar Neumann cadde in disgrazia con il nuovo vescovo Anselm Franz von Ingelheim, il quale non si interess\u00f2 particolarmente alla costruzione della residenza, ormai vecchio e malato, e prefer\u00ec lasciare i lavori in stallo sino al 1749, anno della sua morte.\nA lui succedette Karl Philipp von Greiffenklau il quale, riammise alla sua posizione Balthasar Neumann. I lavori ripresero a ritmo serrato: nel 1751 egli chiam\u00f2 a corte Giovanni Battista Tiepolo per affrescare la Sala Imperiale e lo scalone principale della residenza, un'immensa opera pittorica di enorme valore e di estrema difficolt\u00e0 che costituisce oggi uno dei maggiori raggiungimenti dell'arte del Tiepolo esistenti al mondo.\nSotto il vescovo Adam Friedrich von Seinsheim, continuarono i lavori, in particolare quelli di stuccatura nelle sale imperiali e nello scalone, che vennero affidati agli italiani Materno e Lodovico Bossi, che furono impegnati per tre anni consecutivi, dal 1765 al 1767.\nLa residenza \u201csecolarizzata\u201d.\nIl principato episcopale di W\u00fcrzburg venne abolito con la secolarizzazione del Sacro Romano Impero e la conseguente mediatizzazione degli stati che lo componevano. Dopo otto anni di interregno tenuto dal granduca Ferdinando III di Toscana (1806-1814), nel 1814 W\u00fcrzburg pass\u00f2 al regno di Baviera.\nIn quest'epoca vennero demoliti i cancelli che un tempo separavano la residenza dalla corte d'onore e vennero rimpiazzati nel 1821 con la costruzione di una fontana rappresentante un'allegoria della Franconia creata da Ferdinand von Miller il Giovane.\nIl castello pass\u00f2 cos\u00ec di propriet\u00e0 ai monarchi bavaresi che lo mantennero sino al 1918, quando la detronizzazione dei principi tedeschi port\u00f2 alla dissoluzione dell'Impero tedesco.\nIl castello nell'epoca moderna.\nPassata quindi al governo repubblicano, la residenza venne aperta al pubblico nel 1921.\nIl 16 marzo 1945 la struttura venne devastata da un pesante raid aereo che svilupp\u00f2 non pochi incendi all'interno della struttura e solo la costruzione centrale (composta dal Vestibolo, dalla Sala del Giardino, dallo Scalone, dalla Sala Bianca e dalla Sala Imperiale) si salv\u00f2, anche se i tetti vennero completamente distrutti e le coperture furono oggetto di successivi rifacimenti. Non si danneggiarono gli affreschi e i mobili conservati nelle varie stanze vennero in gran parte salvati perch\u00e9 rimossi per tempo e messi al sicuro, salvandoli dalla distruzione.\nNel 1947 incominci\u00f2 la ricostruzione della struttura proprio con l'apposizione di nuovi tetti oltre al restauro interno delle sale che si protrasse sino al 1978, quando il castello venne riaperto al pubblico. Nel 1981 l'UNESCO ha dichiarato il castello di W\u00fcrzburg patrimonio dell'umanit\u00e0.\nStruttura.\nL'edificio ha una pianta grosso modo rettangolare, lunga 167 metri e larga 97, con un ampio spazio riservato al giardino in direzione della citt\u00e0. Il complesso ha la tipica struttura a \"U\" e racchiude al proprio interno quattro diversi cortili nelle ali laterali e due minori nella parte centrale, oltre ad una serie di edifici esterni al palazzo stesso che servivano per accogliere gli uffici della diocesi. L'intera struttura \u00e8 formata da 400 stanze.\nNell'ala sud-occidentale della Residenz si trova la \"Hofkirche\", una vera e propria chiesa costruita in stile barocco con stucchi e pulpito di artisti italiani. All'esterno dell'edificio si trova un enorme giardino, chiamato \"Hofgarten\", anch'esso progettato secondo i dettami del XVIII secolo.\nPiano inferiore.\nVestibolo.\nLa caratteristica dominante di questa sala \u00e8 il contrasto che, entrando, si osserva immediatamente con il suo soffitto il quale \u00e8 di molto ribassato rispetto alle altre stanze per dare ampio spazio alla sala sovrastante. La volta \u00e8 un vero capolavoro di ingegneria in quanto essa non poggia su altri pilastri se non quelli perimetrali e si articola su una vasta superficie. L'area del vestibolo venne creata per l'ingresso delle carrozze e conduceva direttamente con lo scalone ai piani superiori della costruzione.\nLe decorazioni neoclassiche vennero aggiunte in seguito e i lavori di stucco vennero creati da Lodovico Bossi tra il 1765 e il 1766 oltre ad alcune grisaille a trompe l'oeil disegnate da Franz Anton Ermeltraut (le fatiche di Ercole). Qui si trovano anche due statue marmoree raffiguranti Minerva e Bellona poste in due nicchie ad opera di Johann Peter Wagner (1779).\nScalone d'onore.\nLo scalone d'onore della residenza di W\u00fcrzburg \u00e8 indubbiamente uno degli esempi pi\u00f9 sontuosi del rococ\u00f2 tedesco. Lo scalone ha la funzione di condurre verso i piani superiori e si articola in un grande spazio di 18 x 30 metri per un'altezza massima di 23 metri, il tutto progettato dall'architetto di corte, Balthasar Neumann. Una rampa centrale dal basso conduce ad un pianerottolo, dal quale poi si diramano due scalinate parallele che portano al piano superiore. Il soffitto venne decorato da Giovanni Battista Tiepolo il quale fu chiamato appositamente da Venezia per svolgere i lavori tra il 1752 ed il 1753, insieme al figlio Gian Domenico e ad altri aiuti. Con grande sapienza artistica egli dipinse le allegorie dei continenti allora conosciuti America, Asia e Africa, mentre l'Europa \u00e8 glorificata al centro assieme alla diocesi di W\u00fcrzburg come centro di tutte le arti. Il dipinto copre una superficie totale di quasi 670 metri quadrati (\u00e8 il pi\u00f9 grande affresco da soffitto al mondo) e il tutto si fonde in un unico cielo popolato di dei dell'antichit\u00e0 e figure allegoriche.\nSala Bianca.\nLa \"Weisser saal\", in un raffinato stile rococ\u00f2, \u00e8 caratterizzata dai leggeri stucchi di colore bianco su uno sfondo grigio, eseguiti nel 1744 da Antonio Giuseppe Bossi. Raffigurano motivi vegetali, tipici dei decori \"rocailles\" e trionfi militari.\nSala Imperiale.\nLa \"Kaisersaal\" \u00e8 una delle pi\u00f9 grandi sale di tutto il palazzo e certamente una delle pi\u00f9 riccamente decorate. Le pareti sono ricoperte di preziosi stucchi dai toni rossi, bianchi e gialli eseguiti da Antonio Giuseppe Bossi verso il 1751. Nella volta della sala, a stucchi dorati su fondo bianco, emergono gli affreschi realizzati nel 1752 da Giovanni Battista Tiepolo che illustrano la \"Storia della diocesi di W\u00fcrzburg\". Uno dei dipinti raffigura il matrimonio fra l'imperatore Federico Barbarossa e la principessa Beatrice di Borgogna celebrato dal vescovo di W\u00fcrzburg. Nella parte opposta della sala si trova la rappresentazione dell'imperatore Federico II, mentre attribuisce al vescovo di W\u00fcrzburg il titolo di duca di Franconia.\nGli appartamenti di Stato.\nL'impatto che si ha visitando le file di appartamenti posti lateralmente al corpo centrale \u00e8 quello di una lunga infilata di sale. La pi\u00f9 ricca di queste sale \u00e8 il Gabinetto degli Specchi, le cui mura sono composte interamente da pannelli di vetro decorati con lievi pitture di ispirazione cinese.\nLa Cappella di Corte (\"Hofkirche\").\nLa cappella di corte del palazzo di W\u00fcrzburg costituisce uno dei primi esempi in Germania dello stile barocco utilizzato per opere sacre. La struttura venne iniziata nel 1735 e terminata nel 1743 su progetto dell'architetto Lucas von Hildebrandt, rivale di Balthasar Neumann. L'interno \u00e8 dominato da muri curvi e volte con tre intergradienti ovali, oltre alla forte presenza di stucchi bianchi e dorati di Antonio Bossi che, unitamente agli affreschi di Johann Rudolf Byss e della sua scuola, rendono il luogo molto maestoso. I dipinti dei due altari laterali rappresentano \"La caduta degli angeli\" e \"L'Assunzione\", entrambi eseguiti da Giovanni Battista Tiepolo nel 1752.\nIl giardino.\nQuando i lavori alla costruzione della residenza vennero completati, vennero iniziati quelli per i giardini per opera del vescovo di W\u00fcrzburg, Adam Friedrich von Seinsheim (regnante 1755-1779). Seinsheim richiese l'intervento del progettista di giardini boemo Johann Prokop Mayer (1735-1804) per la realizzazione di questo ambizioso progetto.\nMayer decise di suddividere il terreno destinato ad accogliere il parco del palazzo in una serie di aree suddivise che risultarono in numero di tre grandi aree che presero il nome di Giardino Orientale, Giardino Meridionale ed il restante venne adibito a piccolo giardino. Mayer riemp\u00ec il parco di molte piante da frutta unitamente a lunghi filari di bosso e pergolati.\nPer il giardino venne progettata anche un\"'orangerie\"."}
{"id": "966680", "revid": "287204", "url": "https://it.wikipedia.org/wiki?curid=966680", "title": "Forno elettrico ad arco", "text": "Il forno elettrico ad arco (FEA), in inglese Electric Arc Furnace (EAF) \u00e8 utilizzato in metallurgia per la produzione dell'acciaio a partire dal rottame e per la produzione di silicio monocristallino dai minerali a base silicio in cui \u00e8 molto presente.\nUtilizzato per il riciclaggio del rottame di ferro o dell'acciaio inossidabile (Inox). Recentemente viene usato anche per la fusione di materiale preridotto da minerale, o bricchette di ghisa, qualora la disponibilit\u00e0 di rottame sia insufficiente o economicamente svantaggiosa.\nIl rottame viene fuso tramite un arco elettrico che viene scoccato da tre elettrodi cilindrici consumabili in grafite, che entrano all'interno del crogiolo del forno dalla volta.\nTipologia.\nEsistono due tipi di forni ad arco elettrico:\nUn'ulteriore distinzione pu\u00f2 essere fatta in base al metodo di spillaggio:\nCostruzione.\nIl forno ad arco \u00e8 generalmente costituito da tre elementi"}
{"id": "966732", "revid": "231325", "url": "https://it.wikipedia.org/wiki?curid=966732", "title": "La bottega del caff\u00e8 (Goldoni)", "text": "La bottega del caff\u00e8, composta nel 1750, \u00e8 una delle pi\u00f9 importanti commedie di Carlo Goldoni, all'interno della quale si sviluppa un intermezzo, dallo stesso titolo, composto da Goldoni nel 1736.\nNato inizialmente come intermezzo in tre parti, l'enorme successo del soggetto spinse il commediografo a tornarci sopra, ampliandolo fino a crearne una commedia in tre atti. \u00c8 considerata uno dei suoi testi pi\u00f9 fortunati tra le sedici \"commedie nuove\". La commedia venne rappresentata per la prima volta a Mantova, il 2 maggio di quell'anno 1750, con gran successo. Fu poi portata a Venezia dove venne replicata per dodici volte.\nTrama.\nL'azione della commedia si svolge a Venezia nell'arco di un'intera giornata, dalle prime luci dell'alba di un mite mattino invernale, durante il carnevale, per concludersi quando scende la notte. Sullo stesso campo affacciano, tra gli altri negozi, la bottega del caffettiere Ridolfo, la casa da gioco di Pandolfo e l'appartamento di Lisaura, bellissima ex- ballerina: in questi luoghi si intrecciano le vicende dei molti personaggi della commedia.\nRidolfo, uomo di grande bont\u00e0, ha preso a cuore la sorte del giovane mercante di stoffe Eugenio, che da qualche tempo frequenta assiduamente la casa da gioco di Pandolfo dove ha sub\u00edto ingenti perdite giocando a carte col conte Leandro; la moglie di Eugenio, Vittoria, cerca invano di far ravvedere il marito. Nel frattempo \u00e8 giunta a Venezia da Torino Placida, che, travestita da pellegrina, \u00e8 in cerca del marito Flaminio, del quale ha perso le tracce. In queste avventure si inserisce don Marzio, nobile napoletano in decadenza che, ambiguo e pettegolo, si diverte a raccogliere le confidenze degli altri personaggi e spifferarle poi per metterli in cattiva luce. Per queste sue cattive abitudini, don Marzio \u00e8 mal visto praticamente da chiunque a eccezione di Pandolfo, il quale trae profitto dalle sue macchinazioni e dunque non cessa mai di fomentarlo e offrirgli ghiotte occasioni di combinare guai.\nDon Marzio insinua in Eugenio l'idea che Lisaura pratichi la prostituzione e che Leandro sia il suo cliente privilegiato, inducendo il giovane a corteggiarla spudoratamente; allo stesso modo mette in dubbio l'onorabilit\u00e0 di Placida, giurando che la donna sia in realt\u00e0 solita giungere a Venezia in occasione del Carnevale per recitare la parte della moglie abbandonata per attirare gli uomini, e che dietro la sua richiesta d'aiuto vi siano profferte amorose nei confronti di Eugenio. Inoltre, il napoletano racconta a Vittoria che Eugenio ha cercato di vendere i suoi preziosi orecchini per pagare i debiti di gioco contratti con Leandro, cosa che in realt\u00e0 ha proposto egli stesso offrendosi poi come intermediario.\nVenuta a sapere delle malefatte di Eugenio, Vittoria minaccia di lasciarlo riprendendosi anche la sua dote; anzich\u00e9 consigliarlo per il meglio, don Marzio spinge il giovane a festeggiare la ritrovata libert\u00e0 organizzando un pranzo a cui prenderanno parte anche Lisaura e Leandro. Alla festa tuttavia irrompe Placida, che riconosce nel conte Leandro il proprio marito, il quale fingeva di essere un nobile per procurarsi delle avventure; a sua volta, Lisaura spiega di non essere affatto una prostituta, ma di aver accettato la corte di Leandro poich\u00e9 credeva che il giovane l'avrebbe sposata. A quel punto la situazione precipita: Leandro/Flaminio cerca di uccidere Placida, Lisaura caccia di casa il suo amato e Vittoria lascia Eugenio. Don Marzio, tuttavia, cerca di convincere Eugenio e Flaminio che essersi liberati delle proprie donne sia la cosa migliore che possa esser capitata; intanto il napoletano fa involontariamente arrestare Pandolfo dopo aver rivelato i trucchi con cui l'uomo frega i giocatori al capitano dei \"birri\" .\nRidolfo, con l'aiuto del suo garzone Trappola, riesce a far ragionare Eugenio e a Flaminio: pentiti, i due si ricongiungono alle mogli e vengono perdonati anche da Lisaura. Don Marzio viene invece accusato di essere uno spione e un diffamatore: sdegnato dall'ipocrisia borghese e abbandonato da tutti, il napoletano lascia la citt\u00e0.\nAlcuni aspetti della commedia.\nGoldoni scrive l'opera in toscano, diventata ormai la lingua franca italiana, in modo da farsi comprendere da spettatori di tutta Italia. Questo spiega come mai nella commedia, seppur ambientata a Venezia, i personaggi non parlino veneziano.\nCome in molte altre sue opere, il commediografo veneziano mette in luce tutti gli aspetti, negativi o positivi, dell'ascesa della borghesia. Per questo troviamo personaggi come l'operoso padrone di bottega, simbolo della borghesia efficiente ed intraprendente, o il pettegolo usuraio, che vive approfittando dei problemi economici altrui.\nLa commedia si svolge intorno alla bottega del caff\u00e8, luogo di ritrovo di avventori abituali e di passaggio, collocato al centro della piazza, da cui si ha la visione di tutti gli edifici che l'attorniano.\n\u00c8 l'idea di un microcosmo in cui si creano varie dinamiche tra i personaggi, che litigano, si aiutano e si interessano delle questioni degli altri a vicenda.\nDerivazioni.\nNel 1969 il regista e drammaturgo tedesco Rainer Werner Fassbinder scrisse il dramma \"Das Kaffehaus\", adattando il testo goldoniano alla sua poetica."}
{"id": "967185", "revid": "1442080", "url": "https://it.wikipedia.org/wiki?curid=967185", "title": "Yusuf Shahin", "text": "Biografia.\nGiovent\u00f9.\nFiglio di genitori libanesi originari di Zahle e di religione cattolica greco-melchita, mosse i suoi primi passi scolastici presso una scuola di frati di Alessandria e prosegu\u00ec gli studi al prestigioso Collegio Victoria. Dopo un anno all'universit\u00e0 di Alessandria d'Egitto, si rec\u00f2 negli Stati Uniti d'America per studiare nel teatro di Pasadena.\nEsordio da regista.\nDopo il suo ritorno in Egitto, indirizz\u00f2 i suoi interessi verso la regia. Alvise Orfanelli operatore cinematografico italiano residente ad Alessandria aiut\u00f2 Shahin a inserirsi nell'ambiente del cinema. Il suo film d'esordio fu \"B\u0101b\u0101 Am\u012bn\" (1950): un anno dopo, con \"Il ragazzo del Nilo\" (1951) fu per la prima volta invitato al Festival di Cannes. Nel 1970 consegu\u00ec il premio Tanit d'oro al Festival cinematografico di Cartagine. Con \"Il passero\" (1973), in cui mostrava le sue opinioni politiche circa la situazione egiziana susseguente alla Guerra dei sei giorni contro Israele, diresse la prima co-produzione Egitto-algerina. Vinse un orso d'argento al Berlinale per \"Alessandria... perch\u00e9?\" (1978), prima sezione di un'opera autobiografica in quattro parti che comprender\u00e0 \"Una storia egiziana\" (1982), \"Alessandria, anc\u00f3ra e anc\u00f3ra\" (1990) e \"Alessandria...New York\" (2004). \nIn uno dei suoi film chiamato \"Le Sixi\u00e8me Jour\" (\u0627\u0644\u064a\u0648\u0645 \u0627\u0644\u0633\u0627\u062f\u0633), un adattamento del romanzo della scrittrice Andr\u00e9e Chedid, la famosa cantante italo-francese Dalida, egiziana di nascita (era nata al Cairo) fu la protagonista, nel ruolo di una povera donna egiziana.\nTeatro e nuove regie cinematografiche.\nNel 1992 Jacques Lassalle lo avvicin\u00f2 per mettere in scena una \"pi\u00e8ce\" di sua scelta per la Com\u00e9die-Fran\u00e7aise: Sh\u0101h\u012bn scelse di adattare il \"Caligola\" di Albert Camus, che riscosse un significativo successo. Lo stesso anno inizi\u00f2 a scrivere la sceneggiatura de \"L'emigrante\" (1994), una storia ispirata al personaggio biblico di Giuseppe, figlio di Giacobbe. Si trattava di un progetto di antica data e finalmente lo realizz\u00f2 nel 1994. Il film cre\u00f2 una controversia in Egitto fra l'ala progressista e i fondamentalisti che si opponevano alla sua descrizione dei personaggi nel film (si ricordi che Giuseppe e Giacobbe sono riconosciuti profeti anche dalla tradizione islamica, col nome di Y\u016bsuf e Ya\u02bfq\u016bb).\nNel 1997, a 71 anni e al suo quinto invito col\u00e0, la sua opera ebbe un riconoscimento al Festival del Film di Cannes, con un premio alla carriera in occasione del 50\u00ba anniversario del Festival. A lui si dice sia dovuta la scoperta di Omar Sharif, il cui primo ruolo da protagonista fu nel film di Sh\u0101h\u012bn \"Lotta sul fiume\", che in inglese si chiam\u00f2 \"The Blazing Sun\" (1954). Affid\u00f2 anche un ruolo all'esordiente Nadia Lutfi, nella parte della vittima di un omicidio nel film \"B\u0101b al-\u1e24ad\u012bd\" (\"Porta di ferro\", uscito in lingua inglese col titolo \"Cairo Station\").\nControversie.\nControversie sono esplose in seguito alla proiezione di numerosi suoi film:\nLe serie autobiografiche fanno frequentemente esplicito riferimento alla sua bisessualit\u00e0:"}
{"id": "967382", "revid": "709565", "url": "https://it.wikipedia.org/wiki?curid=967382", "title": "Steve Porcaro", "text": "Figlio del celebre percussionista Joe Porcaro, insieme col fratello, Jeff Porcaro \u00e8 stato tra i fondatori del gruppo rock dei Toto, gruppo che ha poi abbandonato nel 1988, dopo l'uscita di \"The Seventh One\" pur seguendo la band per il tour successivo e collaborandovi negli anni a seguire.\nBiografia.\nCominci\u00f2 a suonare la tastiera fin da piccolo, mentre per quanto riguarda il canto scopr\u00ec di avere una bella voce solo all'et\u00e0 di 15 anni. Nei primi anni 70 collabor\u00f2 con i fratelli e David Paich nei progetti solisti di Boz Scaggs, e nel 1975 collabor\u00f2 all'album \"The Dream Weaver\" di Gary Wright, collabor\u00f2 anche al tour per promuovere l'album. Collabor\u00f2 con Boz fino al 1976 quando fu contattato da altri musicisti che avevano collaborato con Boz (tra cui Steve Lukather e David Hungate) per formare un nuovo gruppo: i Toto. Con i Toto Steve incider\u00e0 i primi 7 album pi\u00f9 \"Falling in Between\", scrivendo e cantando anche due canzoni del gruppo: \"Takin' It Back\", \"It's Feeling\".Ci fu anche un piccolo mistero sul brano \"LEA\", scritto da Steve Porcaro per l'album \"Fahrenheit\" (1986), dove si pensava fosse sua la voce (non essendo scritto nulla al riguardo sulle credits del brano), pi\u00f9 tardi venne confermato che il pezzo lo canta Joseph Williams, che infatti lo interpreta anche dal vivo nei tour estivi degli anni 2011 e 2012. Nel 1982, insieme al resto del gruppo scrive e incide il pezzo cantato da Michael Jackson \"Human Nature\". Nel 1988 decise di abbandonare la band per cominciare una carriera cinematografica scrivendo colonne sonore per film. Dopo la separazione dai Toto collabora come sessionman nell'album degli Yes \"Union\" del 1991, a un album dei Jefferson Airplane per la loro riunione nel 1989, e al tour di Chris Squire del 1992. Nel 1997 insieme a Carlos Vega, Joseph Williams e Mike Porcaro scrive l'inno della Champions League, che eseguir\u00e0 dal vivo suonando la tastiera solo nel 1997 in occasione della finale. Nel 2006 incide il penultimo album dei Toto \"Falling in Between\", e nel 2007 scrive le colonne sonore del film \"Montana Sky\". Dal 2010 ritorna ufficialmente a far parte integrante dei Toto in occasione del nuovo tour estivo e nel 2015 \u00e8 uno dei quattro compositori principali del nuovo album \"Toto XIV\" che segna il ritorno della band in piena attivit\u00e0. Il 10 giugno 2016 pubblica il suo primo album solista intitolato Someday/Somehow, il quale vanta la collaborazione di artisti come Michael McDonald, Jamie Kimmet, Michael Sherwood, Mabvuto Carpenter, Steve Lukather. \nNel brano \"Back To You\" (vecchia canzone scartata all'epoca delle session dei Toto) Steve riunisce i fratelli Porcaro per quella che probabilmente \u00e8 l'ultima registrazione di Jeff e Mike insieme. Per met\u00e0 dell'album Steve Lukather suona le parti di chitarra."}
{"id": "968055", "revid": "92723", "url": "https://it.wikipedia.org/wiki?curid=968055", "title": "The Minus 5", "text": "I Minus 5 sono un gruppo rock statunitense, capitanato da Scott McCaughey, cantante e chitarrista appartenente alla scena di Seattle. Tra i vari membri che hanno composto la band nel corso degli anni, spicca quello del chitarrista dei R.E.M. Peter Buck, qui nelle vesti di bassista.\nBiografia.\nFormati nel 1993, McCaughey progett\u00f2 i Minus 5 come un collettivo pop, ed ogni album che si \u00e8 susseguito nel corso degli anni vanta una formazione differente. Peter Buck, il collaboratore pi\u00f9 frequente del gruppo attraverso le varie uscite, \u00e8 presente fin dall'eponimo CD di debutto del gruppo distribuito attraverso la casa discografica Hello CD of the Month Club che distribuiva EP originali di artisti originali per via postale ai membri del Club.\nIl loro primo album completo di debutto \"Old Liquidator\" usc\u00ec nel 1995, e la formazione dei Minus 5 era composta oltre che da McCaughey e Buck, anche da Jon Auer e Ken Stringfellow dei The Posies. Dopo l'uscita di \"Old Liquidator\" per la East Side Digital, il gruppo si riun\u00ec alla fine del 1996 per registrare \"The Lonesome Death Of Buck McCoy\", distribuito nella primavera del 1997 dalla Hollywood Records. Nello stesso anno, l'album solista di McCaughey risalente al 1989 \"My Chartreuse Opinion\" fu ristampato dalla Hollywood Records e incluso nel catalogo dei Minus 5.\nNel 2001, i Minus 5 insieme con gli Young Fresh Fellows, altro progetto musicale di McCaughey, pubblicarono un doppio album separato, \"Let The War Against Music Begin\" / \"Because We Hate You\". \"Let the War Against Music Begin\" \u00e8 il lavoro dei Minus 5.\nNel 2002, la band contribu\u00ec con la canzone \"Girl I Never Met\" ad una compilation della Trampoline Records di Rami Jaffee, Pete Yorn e Marc Dauer: \"Trampoline Records Volume I\".\nDopo un cambio di propriet\u00e0 alla guida della Hollywood Records, I Minus 5 si ritrovarono a diffondere la propria musica attraverso canali indipendenti e con l'etichetta \"Return to Sender\" pubblicarono nel 2003 l'album \"I Don't Know Who I Am\", una collezione di outtake del precedente album \"Let The War Against Music Begin\".\nNel 2003 arriv\u00f2 la firma con la Yep Roc, che pubblic\u00f2 \"Down With Wilco\", una collaborazione del gruppo con Jeff Tweedy degli Wilco. La Stessa casa discografica pubblic\u00f2 nel 2004 l'EP \"At The Organ\", una raccolta di Outtake provenienti dalle registrazioni di \"Down With Wilco\", e ristamp\u00f2 \"In Rock\", una collezione di materiale che McCaughey aveva registrato in un singolo giorno nel 2000.\nIl settimo omonimo album della band, conosciuto anche come \"Gun Album\", pubblicato all'inizio del 2006, oltre alla formazione attuale composta oltre che da McCaughey e Buck anche dal batterista ex-Ministry Bill Rieflin e dal cantante chitarrista John Ramberg, vanta varie collaborazioni illustri con artisti come, tra gli altri, Jeff Tweedy, Kelly Hogan ed il cantante Colin Meloy dei The Decemberists."}
{"id": "968487", "revid": "729019", "url": "https://it.wikipedia.org/wiki?curid=968487", "title": "Sezione (tassonomia)", "text": "In biologia, ai fini della tassonomia, la sezione \u00e8 uno dei livelli di classificazione scientifica degli organismi viventi, tanto della zoologia, quanto della botanica.\nNell'organizzazione gerarchica, la sezione assume un rango differente in Zoologia e in Botanica.\nIn Zoologia \u00e8 usata in Entomologia, nei vecchi schemi tassonomici, come taxon intermedio fra il sottordine e la famiglia (o alla superfamiglia se esistente). Il rango corrisponderebbe all'infraordine che, invece, \u00e8 usato negli alberi tassonomici pi\u00f9 recenti. In alcune fonti \u00e8 adottato in alternativa alla sezione per indicare lo stesso raggruppamento sistematico: ad esempio, l'ITIS (\"Integrated Taxonomic Information System\") considera gli Aculeata come un infraordine, mentre i classici dell'Entomologia usavano il rango di sezione. Attualmente questo livello di classificazione \u00e8 caduto in disuso e non \u00e8 ufficialmente riconosciuto, soprattutto perch\u00e9 le sezioni usate dai classici fanno riferimento a raggruppamenti artificiali privi di basi filogenetiche.\nIn Botanica \u00e8 usata come taxon intermedio fra il genere e la specie ed \u00e8 un rango superiore a quello di serie. Un esempio applicativo \u00e8 la suddivisione interna al genere \"Quercus\", che differenzia pi\u00f9 sezioni per distinguere le specie a foglia caduca da quelle a foglia persistente e quelle a foglia semipersistente."}
{"id": "968763", "revid": "1543377", "url": "https://it.wikipedia.org/wiki?curid=968763", "title": "Tra te e il mare", "text": "Tra te e il mare \u00e8 il quinto album della cantante italiana Laura Pausini pubblicato il 15 settembre 2000.\nL'album viene pubblicato in lingua spagnola con il titolo \"Entre t\u00fa y mil mares\" l'11 settembre 2000.\nL'album ha venduto 4 milioni di copie nel mondo di cui 500.000 copie in Italia.\nDescrizione.\nL'album, pubblicato a due anni di distanza dal precedente (\"La mia risposta\"), \u00e8 composto da 14 tracce e viene anticipato il 2 settembre dal singolo omonimo, che porta la firma di Biagio Antonacci.\nIl disco, nonostante abbia segnato l'abbandono definitivo delle tematiche adolescenziali da parte della cantante italiana, non presenta grosse novit\u00e0 rispetto ai precedenti lavori di Laura Pausini. I brani che compongono l'album hanno infatti come temi fondamentali l'amore (\"Tra te e il mare\", \"Come si fa\", \"Anche se non mi vuoi\", \"Volevo dirti che ti amo\"), la nostalgia (\"Viaggio con te\", \"Ricordami\") e la ricerca dell'energia necessaria per superare i fallimenti (\"Fidati di me\").\nIl primo brano del disco, \"Siamo noi\", racconta la normalit\u00e0 dell'insicurezza; il brano \"Per vivere\" affronta invece la tematica delle favelas ed \u00e8 dedicato ad un bambino di 9 anni che la cantante ha conosciuto a Rio de Janeiro. Tra gli altri brani, \u00e8 da segnalare \"Jenny\", il cui stile \u00e8 stato accostato da alcuni critici musicali a quello di Vasco Rossi: si tratta di una canzone ispirata al film \"La citt\u00e0 degli angeli\", che racconta la storia di un angelo in cerca di una persona da salvare. Le altre tracce sono: \"Anche se non mi vuoi\", simbolo dei momenti di crisi di una coppia; \"Ricordami\", per farci capire che ricordare \u00e8 importante; \"Volevo dirti che ti amo\", espressione musicale di una dichiarazione d'amore; \"Musica sar\u00e0\", rappresentante la passione per la musica; \"Come si fa\", domanda su come pu\u00f2 rompersi un grande amore. Nell'album \u00e8 presente anche una dedica al padre Fabrizio, rappresentata da \"Viaggio con te\", brano vincitore del \"Premio Lunezia\" nel 2001. A chiudere il disco \u00e8 un brano in inglese: \"The Extra Mile\", inserito nella colonna sonora del film \"Pok\u00e9mon 2 - La Forza di Uno\" e firmata tra gli altri da Tina Arena. Il singolo \"Il mio sbaglio pi\u00f9 grande\" ha tra gli autori Andreas Carlsson e viene pubblicato anche in lingua inglese, all'interno dell'album \"From the Inside\", pubblicato per il mercato nord-americano nel 2002 e l'anno dopo anche in Italia.\nMolti dei brani inclusi in \"Tra te e il mare\" vedono la stessa Laura Pausini tra gli autori, affiancata da Cheope e Beppe Dati. Tra gli altri autori, si ricordano Mario Lavezzi, che co-firma \"Mentre la notte va\", e Federica Camba: sono suoi i brani \"Anche se non mi vuoi\" e \"Jenny\".\nIl disco \u00e8 prodotto da Kc Porter, Alfredo Cerruti, Dado Parisini e Celso Valli. Gli arrangiamenti sono curati da Dado Parisini.\nEdizioni.\n\"Tra te e il mare\".\nL'edizione del disco pubblicata in Italia contiene 14 tracce inedite.\n\"Tra te e il mare\" (VHS).\nIn Italia viene pubblicata una VHS promozionale per i giornalisti di \"Tra te e il mare\", contenente i videoclip \"Tra te e il mare\" e \"Entre t\u00fa y mil mares\".\n\"Entre t\u00fa y mil mares\".\nL'edizione del disco in lingua spagnola pubblicata in Spagna e in America Latina contiene 14 tracce inedite.\nRegistrazione.\nLe registrazioni del disco sono avvenute tra l'Italia, gli Stati Uniti d'America ed il Regno Unito.\nPromozione.\n\"Tra te e il mare\", il brano che anticipa l'uscita dell'album, raggiunge in Italia il 4\u00ba posto in classifica e rimane in \"Top20\" per 13 settimane. Il singolo raggiunge anche le classifiche in Svizzera, Francia e Paesi Bassi. Il secondo singolo, \"Il mio sbaglio pi\u00f9 grande\" raggiunge in Italia il 20\u00ba posto in classifica.\nDall'album \"Tra te e il mare\" vengono estratti 3 singoli:\nDall'album \"Entre t\u00fa y mil mares\" vengono estratti 4 singoli:\nRiconoscimenti.\nNel 2001 \"Entre t\u00fa y mil mares\" riceve una candidatura ai \"Latin Grammy Awards\" nella categoria \"Miglior album Pop femminile\". Inoltre grazie all'album ricevono una candidatura Laura Pausini, Alfredo Cerruti e Dado Parisini nella categoria \"Miglior produttore dell'anno\" e Jon Jacobs e Luca Bignardi nella categoria \"Miglior ingegnere del suono\".\nClassifiche.\nNegli classifica Billboard degli Stati Uniti d'America ottiene il 13\u00ba posto nella classifica \"Latin Pop Albums\" e il 26\u00b0 nella classifica \"Latin Album\"."}
{"id": "968912", "revid": "125576", "url": "https://it.wikipedia.org/wiki?curid=968912", "title": "IFRS", "text": ""}
{"id": "969154", "revid": "28402", "url": "https://it.wikipedia.org/wiki?curid=969154", "title": "The horrors", "text": ""}
{"id": "969204", "revid": "263552", "url": "https://it.wikipedia.org/wiki?curid=969204", "title": "Orbace", "text": "L'orbace (pronuncia \"orb\u00e0ce\") \u00e8 un tessuto di lana tipico della Sardegna, tecnicamente un panno ottenuto mediante una specifica lavorazione che risale a epoche molto antiche (probabilmente questo tessuto era gi\u00e0 usato per il vestiario dei soldati dell'antica Roma).\nEtimologia.\nDalla forma sarda \"orbaci\", la cui origine \u00e8 da ricercare nell'arabo \"al-bazz\", stoffa, tela.\nL'armatura \u00e8 a tela e il colore, tipicamente scuro, \u00e8 dato con la tintura. La particolarit\u00e0 dell'orbace, ottenuto selezionando i peli pi\u00f9 lunghi durante la fase della cardatura, \u00e8 quella di aver subito, dopo la tessitura, un processo di follatura che ne provoca l'infeltrimento, in modo da ottenere un panno robusto e impermeabile. Normalmente l'orbace viene prodotto in colori scuri, perlopi\u00f9 nero o grigio.\nLa follatura richiede di esercitare grandi pressioni sul tessuto imbevuto di acqua calda insaponata, allo scopo di far compenetrare tra loro le fibre e ottenere un tessuto compatto. Questa operazione veniva tradizionalmente effettuata calpestando a piedi nudi i tessuti oppure utilizzando magli appositi (gualchiere), che erano messi in movimento da ruote che sfruttavano la corrente dei fiumi o di altri corsi d'acqua.\nStoria.\nDi orbace furono i sai dei monaci medioevali, come attesta il fatto che nel Trecento i villaggi del Casentino (patria del panno casentino, molto simile all'orbace) pagavano le tasse ai fiorentini con panni di lana orbace, tessuta per i padri del vicino Eremo di Camaldoli.\nIn epoche recenti si \u00e8 diffuso l'uso di altri tessuti di pi\u00f9 facile confezione, e l'orbace \u00e8 rimasto in uso in alcune zone rurali, soprattutto nelle isole maggiori, la Sicilia (di orbace, per esempio, \u00e8 il costume tipico dei contadini di Modica, provincia di Ragusa) e soprattutto la Sardegna.\nIn Sardegna, interi villaggi erano dediti alla produzione di orbace (per esempio Arbus e Gonnosfanadiga nella provincia del Sud Sardegna o Tiana, Desulo e Orgosolo (Nuoro) che conserva ancora la gualchiera), che costituiva il tessuto pi\u00f9 usato per l'abito tradizionale maschile: non solo per i pantaloni in orbace ma anche per \"sa berrita\", copricapo a forma di sacco, il corpetto e anche \"is ragas\", il gonnellino.\nDurante il fascismo, all'epoca dell'autarchia, venne incrementato l'uso dell'orbace al posto dei tessuti tradizionali. Vi fu una vera e propria \"campagna dell'orbace\", che ebbe riflessi positivi sull'economia rurale della Sardegna. Di orbace erano infatti le uniformi della Milizia Volontaria per la Sicurezza Nazionale (le cosiddette \"camicie nere\") e delle organizzazioni giovanili del regime. Il termine pass\u00f2 cos\u00ec a indicare la divisa fascista (\"gerarchi in orbace\").\nL'accostamento tra fascismo e orbace fu tale che non di rado questo tessuto \u00e8 utilizzato, metonimicamente, per alludere a quell'epoca storica e all'ideologia che la caratterizz\u00f2."}
{"id": "969584", "revid": "115937782", "url": "https://it.wikipedia.org/wiki?curid=969584", "title": "Ippolito Scalza", "text": "Biografia.\nProveniva da famiglia attiva in campo artistico; i suoi due fratelli furono anch'essi architetti, scultori e mosaicisti, si hanno sue prime effettive notizie a partire dal 1554 quando lo si trova coadiuvante di Simone Mosca e Raffaello da Montelupo, durante i lavori per il Duomo di Orvieto.\nDa scultore compose il sepolcro \"Farratini\" in Amelia nel 1564.\nNel 1567 fu promosso a capomastro del Duomo di Orvieto carica che mantenne fino alla morte curando le decorazioni per le cappelle laterali, dando vita al gruppo della \"Piet\u00e0\".\nProgett\u00f2 inoltre nel Duomo di Montepulciano, la chiesa del Crocifisso di Todi e la chiesa Parrocchiale di Ficulle."}
{"id": "970213", "revid": "144796", "url": "https://it.wikipedia.org/wiki?curid=970213", "title": "Johann Philipp Karl Joseph von Stadion", "text": "Biografia.\nEsordi.\nNato a Magonza (oggi Renania-Palatinato, Germania), ma di nazionalit\u00e0 austriaca, nel 1787-90 fu ambasciatore in Svezia.\nLe prime guerre napoleoniche.\nNel 1790-93 fu ambasciatore a Londra. Negli anni dell'egemonia, a Vienna, del Thugut risulta in congedo. Quest'ultimo lo fece sostituire, a Londra dal Mercy-Argenteau, gi\u00e0 onnipotente ambasciatore austriaco a Parigi e superiore del Thugut.\nDopo la caduta del Thugut, nel 1800-03, Stadion si vide affidare una delicata missione alla corte di Federico Guglielmo III Prussia, dove egli cerc\u00f2, invano, di favorire una alleanza con l'Austria. Berlino aveva fatto pace con Parigi sin dalla Pace di Basilea del 5 aprile 1795 e non sarebbe rientrata nel conflitto prima del 1806, con la sfortunatissima guerra della quarta coalizione. Ma senza Vienna, cui la legava una profonda ortilit\u00e0 reciproca, fomentata dalle confliggenti aspirazioni su Polonia e Germania.\nStadion ebbe maggior successo come inviato a San Pietroburgo, nel 1803-05 (raggiunse il sottoposto Sauraru), ove gioc\u00f2 un ruolo importante nella creazione della Terza coalizione anti-napoleonica. Il conflitto fu segnato in Italia dalla sconfitta di Caldiero e, in Germania, dalla resa dell'esercito austriaco a Ulma, seguita dal disastro di Austerlitz, il 2 dicembre 1805, quando Napoleone, in quella che forse fu la sua pi\u00f9 brillante battaglia, polverizz\u00f2 le forze austriache e russe.\nLa Pace di Presburgo e tre anni di preparazione.\nAll'indomani della sconfitta, nel 1805, venne nominato ministro degli esteri: negozi\u00f2 la Pace di Presburgo del 26 dicembre 1805, l'Austria cedeva al Regno d'Italia il Veneto, mentre Tirolo e Vorarlberg passavano alla Baviera.\nStadion, insieme all'Arciduca Carlo, fratello di Francesco II si impegn\u00f2 a creare le condizioni per la ripresa della guerra contro Napoleone. In parallelo, l'arciduca Carlo e l'arciduca Giovanni riformavano l'esercito, fra l'altro introducendo, nel 1808, il servizio di leva obbligatorio.\nLa Quinta coalizione e la Pace di Sch\u00f6nbrunn.\nNel 1809 Napoleone era impegnato, per il secondo anno di fila, nella repressione della Sollevazione Spagnola: lo Stadion ritenne maturi i tempi per la riscossa e, con l'aiuto del principe Metternich, convinse l'Imperatore alla ripresa dei combattimenti: venne battezzata Sollevazione Austriaca, in chiaro riferimento alla Spagna. L'Austria era per\u00f2 sola, in quanto la Prussia era sotto occupazione francese, la Russia alleata della Francia, l'Inghilterra impegnata in Spagna e, comunque, lontana.\nLa campagna consistette in una prolungata ritirata di fronte a Napoleone, che era entrato dalla sua alleata Baviera diretto verso Vienna. Nel maggio 1809 l'arciduca Carlo aveva portato l'intero esercito sulla riva sinistra del Danubio, lasciando che Napoleone occupasse Vienna, indifesa. Dopodich\u00e9, l\u00ec nei pressi, i francesi passarono in forze il fiume, ma vennero respinti nella grande battaglia di Aspern-Essling. Il 5 e 6 luglio un secondo tentativo fu assai pi\u00f9 fortunato e gli austriaci subirono una terribile sconfitta a Wagram.\nLa sconfitta costrinse l'Imperatore a dimissionare l'arciduca Carlo e lo Stadion (sostituito con il Metternich) e a concludere, nell'ottobre 1809, la Pace di Sch\u00f6nbrunn. L'Austria cedeva l'Alto Adige, Salisburgo e le Province Illiriche, oltre che Tarnopol e la Galizia occidentale (con Cracovia) cedute alla Russia. Ma, soprattutto, riduceva l'esercito alla miseria di 150.000 uomini e diveniva, sostanzialmente, vassallo della Francia.\nStadion venne, comunque, sostituito da Metternich, suo stretto collaboratore e si ritir\u00f2 dagli incarichi ufficiali, probabilmente pi\u00f9 per le pressioni francesi che per disistima di Francesco II.\nLa Sesta coalizione.\nNel giugno 1812 Napoleone entr\u00f2 in Russia varcando il Njemen con 500.000 uomini, per rientrare il 10 dicembre con poco pi\u00f9 di 37.000 uomini. Non tutti erano morti: ad esempio, nel dicembre 1812 la Prussia dichiar\u00f2 la neutralit\u00e0 del proprio contingente, per poi passare, il 28 febbraio 1813 all'alleanza aperta con la Russia e la Gran Bretagna.\nA quel punto Metternich diede inizio ad una intensa attivit\u00e0 diplomatica, senza dare ad intendere delle reali intenzioni austriache e cercando di ottenere, dai due contendenti, le migliori condizioni. In quel 1813 Stadion venne incaricato delle negoziazioni con gli alleati, che si conclusero, il 20 agosto 1813, con l'ingresso in guerra contro Napoleone. \nSotto la guida del valente feldmaresciallo Schwarzenberg, coordinato dal Radetzky, gli austriaci parteciparono alle azioni che portarono alla battaglia di Lipsia, durata tre giorni, dal 16 al 19 ottobre 1813, che si concluse con la sconfitta di Napoleone. Seguirono, poi, Napoleone oltre il Reno, sino all'occupazione di Parigi il 31 marzo 1814. Il 6 aprile Napoleone abdicava a Fontainebleau e, nel maggio 1814, veniva firmata la Pace di Parigi.\nL'azione della pi\u00f9 piccola armata del Bellegarde sul fronte italiano, fu assai meno brillante, anche perch\u00e9 ben contrastata dal vicer\u00e9 del Regno d'Italia Eugenio di Beauharnais, che disponeva di un eccellente apparato di difesa. Bellegarde dovette, anzi, sottoscrivere, il 16 aprile la Convenzione di Schiarino-Rizzino, ove accettava di non aggredire la Lombardia. Poi venne il tradito dalla meglio nobilt\u00e0 milanese e, il 23 aprile Eugenio firm\u00f2 a Mantova la capitolazione.\nMinistro delle finanze.\nAl Congresso di Vienna del 1814-15, Metternich ottenne la supremazia in Italia, un condominio con la Prussia in Germania e una solida rete di alleanze. \nStadion venne, allora, nominato ministro delle finanze (1815-24) ed impieg\u00f2 gli ultimi dieci anni di vita a riordinarne le disastrate finanze. Con tale carica fond\u00f2, nel 1816 la Banca nazionale austriaca. Un grande conforto gli venne dall'annessione del Lombardo-Veneto che forniva, sostenne il Cattaneo oltre 1/6 delle entrate di tutto l'impero, ricevendone, in cambio, assai minori investimenti pubblici ed una occupazione militare. Certamente Stadion se ne occup\u00f2 d'appresso, come dimostra la sua partecipazione alla commissione per la sistemazione del Monte Napoleone, ovvero del debito pubblico ereditato dal cessato Regno d'Italia.\nProbabilmente nel 1823 venne sostituito, al ministero delle finanze, dal Sauraru, gi\u00e0 ministro di polizia del Thugut, suo assistente a San Pietroburgo, governatore di Milano e, dal 1819, ministro degli interni del Metternich.\nMor\u00ec nella citt\u00e0 di Baden bei Wien (Bassa Austria), il 15 maggio 1824.\nMemoria.\nLo storico Robert A. Kann lo defin\u00ec \"un uomo dotato di straordinarie qualit\u00e0, forse il miglior diplomatico imperiale della storia austriaca\u201d.\nSuo figlio, Franz Seraph von Stadion, conte di Warthausen, fu un importante politico austriaco degli anni quaranta del XIX secolo."}
{"id": "970637", "revid": "125769985", "url": "https://it.wikipedia.org/wiki?curid=970637", "title": "Thomas Degasperi", "text": "Gli inizi.\nThomas Degasperi nasce a Trento il 18 gennaio 1981.\nAll'et\u00e0 di cinque anni Thomas viene a contatto per la prima volta con lo Sci nautico, incoraggiato dal padre, Marco Degasperi, gi\u00e0 a quel tempo un grande e conosciuto allenatore di sci nautico.\nFin dal primo istante Thomas rimane entusiasta di questo sport, e continua a praticarlo iniziando anche a partecipare alle prime competizioni tra le quali \"Il Trofeo Topolino\". All'et\u00e0 di 12 anni cambia il suo modo di porsi allo sci nautico, evento dovuto al fatto dell'ottenimento di alcuni buoni risultati. A 15 anni vince la sua prima medaglia ai Campionati Europei: oro in slalom.\nPausa ed ascesa.\nSegue un periodo in cui Thomas rimane un po' in ombra, ma durante il quale svolge un intensivo programma di allenamento, e finalmente nel 2001 e 2002 si iniziano a vedere i profitti. Thomas si classifica al quarto posto ai Campionati mondiali Under 21 svoltisi in Italia e nello stesso anno vince i Campionati europei Under 21. L'anno successivo si ripete vincendo ancora i Campionati europei Under 21; il seguente fine settimana, Thomas viene convocato come riserva ai Campionati europei assoluti in Francia, e con grande sorpresa per tutti, riesce a portarsi a casa anche quel titolo. Nel 2003 si infortuna al ginocchio, compromettendosi quindi l'intera stagione. Nel 2005 scala la ranking list mondiale dalla 47\u00aa posizione fino alla 9\u00aa, per aver raggiunto il 2\u00ba posto nella Coppa del Mondo in Russia.\nLa stagione 2006.\nIl 2006 \u00e8 stato l'anno pi\u00f9 proficuo per Thomas: vinti i Malibu Open e lo Ski west Pro, realizza la miglior performance di tutta la stagione, tra tutti i migliori sciatori al mondo, evento che lo porta in vetta alla ranking list mondiale, inoltre arriva 6\u00ba agli US Master, 6\u00b0 alla Coppa del Mondo in Irlanda, nonostante le cattive condizioni del tempo, e infine ottiene il 4\u00ba posto al Boardstock Pro Slalom event.\nSi riplocama campione Europeo Assoluto in slalom per la terza volta dimostrando il suo valore ancora una volta.\nIl titolo mondiale e il quarto titolo europeo.\nIl 2007 \u00e8 l'anno in cui Thomas deve confermare la sua inarrestabile ascesa conquistando qualcosa nella gara pi\u00f9 importante di tutte: il Campionato del Mondo.\nInfatti, tralasciando un ottimo quarto posto ottenuto nell'edizione del 2001 di Recetto, l'atleta trentino non \u00e8 mai riuscito ad esprimersi al meglio in questa gara.\nLa forma sciistica, programmata in funzione della gara, si rivela con tutto il suo potenziale. Thomas infatti si ritrova al primo posto gi\u00e0 nelle fasi eliminatorie della gara, in pari merito con altri 5 sciatori: Jeff Rodgers, Christopher Rossi, Jason Paredes, Marcus Brown e Drew Ross con 2 Boe a 10,25 m.\nThomas per\u00f2 in finale ne aggira ben 3 alla stessa lunghezza di corda, togliendo ogni speranza agli avversari di raggiungere il gradino pi\u00f9 alto del podio.\nLa forma di Thomas continua a rimanere strepitosa, tanto che tre settimane pi\u00f9 tardi riesce a conquistare anche il suo quarto titolo europeo, terzo consecutivo.\nNella finale di Slalom ai Campionati Europei di Recetto, dopo un decimo posto nelle qualificazioni, nella finale scala posizioni su posizioni con la prestazione di 2 boe a 10,25 m.\nAlla fine si mette alle spalle anche il compagno di squadra Fabio Ianni e lo spagnolo Iv\u00e1n Morros.\nThomas vince il 5 Titolo Europeo nel 2009 a Vallesbek in Danimarca e l'argento mondialie a Calgary in Canada\nNel 2011 riporta in Italia un oro mondiale entrando cos\u00ec nella storia mondiale dello sci nautico.\nNel 2013 vince i World Games. \nNel 2014 vince i Masters e il Moomba Master australiano.\nNel 2015 ottiene l'argento ai Campionati Mondiali.\nNel 2016 conquista l'oro europeo nello slalom e nei Canada Open e Malibu Open.\nNel 2017 rivince l'oro ai Moomba master australiani.\nNel 2019 vince l'oro europeo nello slalom e per la terza volta nei Moomba master australiani.\nBallando con le stelle.\nHa partecipato all'ottava edizione di \"Ballando con le stelle\", talent show di Rai 1, come sostituto di Stefano Campagna che si era ritirato, vincendo il Premio a Paolo Rossi per l'esibizione pi\u00f9 emozionante."}
{"id": "971038", "revid": "128312", "url": "https://it.wikipedia.org/wiki?curid=971038", "title": "Police Squad!", "text": ""}
{"id": "971930", "revid": "827882", "url": "https://it.wikipedia.org/wiki?curid=971930", "title": "Kunoichi", "text": " \u00e8 un termine che indica un \"ninja\" di sesso femminile \no una praticante del ninp\u014d. Erano spie, ladre, assassine e sabotatrici e agivano in segreto. Una donna ninja non solo destava meno sospetti di un uomo, ma aveva anche la possibilit\u00e0 di tentare di sedurre personaggi influenti per ottenere informazioni oppure al fine di assassinarli in tranquillit\u00e0 nel sonno.\nEtimologia.\nSi pensa che il termine derivi dal nome dei kana che ricordano i tre tratti che compongono il kanji \u5973 (\"onna\", \u00abdonna\u00bb); nell'ordine in cui si scrivono, sono: \u304f (\"ku\"), \u30ce (\"no\"), \u4e00 (\"ichi\"), che formano appunto il carattere \u5973. La scrittura \"\u304f\u30ce\u4e00\" include un carattere di ciascuno dei tre sistemi di scrittura giapponesi: prima hiragana, poi katakana e infine kanji. Mentre hiragana e kanji possono essere utilizzati nella stessa parola, in genere il katakana non pu\u00f2 apparire insieme agli altri; ci sono alcune eccezioni, per esempio \u30b4\u30df\u7bb1 (\"gomibako\", \u00abbidone della spazzatura\u00bb) e \u6d88\u3057\u30b4\u30e0 (\"keshigomu\", \u00abgomma da cancellare\u00bb). Ku No Ichi significa letteralmente \"uno dei nove\", a sottolineare che nel Clan Ninja l'elemento femminile aveva pari dignit\u00e0 a tutti gli altri, mentre non era cos\u00ec nella cultura dominante nel Giappone feudale.\nAddestramento kunoichi.\nAl contrario di molte rappresentazioni, le vere kunoichi non venivano addestrate con i ninja. Il loro addestramento si specializzava nel travestimento, sull'uso dei veleni e, soprattutto, sulla seduzione, sfruttando la loro femminilit\u00e0 a proprio vantaggio. Veniva loro insegnato il combattimento ravvicinato, piuttosto che l'uso di armi a distanza, ed attaccavano corpo a corpo solamente quando venivano scoperte.\nIl loro travestimento ruotava solitamente intorno alla figura della geisha, e cercavano di essere pi\u00f9 vicine possibile alla vittima, che dopo aver sedotto, avvelenavano. \nLe kunoichi nascondevano le loro armi all'interno dei loro abiti, come gli aghi avvelenati nelle acconciature. Erano anche addestrate nell'usare oggetti comuni come armi, per esempio usare le loro scarpe di legno per fratturare ossa, nascondere una lama nel loro ventaglio o usare un ombrello come uno scudo. \nL'arma da loro pi\u00f9 usata era il \"neko-te\", delle unghie metalliche che venivano poste sulle dita e legate tramite dei nastri di pelle. Venivano spesso intrise di veleno, per poi lacerare con esse gli occhi del malcapitato."}
{"id": "972549", "revid": "717080", "url": "https://it.wikipedia.org/wiki?curid=972549", "title": "Mecha design", "text": "Il mecha design (dall'inglese \"mechanical design\", letteralmente \"progettazione meccanica\"), nell'ambito del disegno d'animazione e fumettistico, consiste nella ideazione e realizzazione di disegni di robot, navi, auto e quanti altri oggetti meccanici e, pi\u00f9 in generale, tecnologici per opere di fantasia. Talvolta \u00e8 anche detto \"vehicle design\". \nI disegnatori che se ne occupano sono definiti generalmente \"mecha designer\", abbreviazione del termine inglese \"mechanical designer\", disegnatore di meccanismi.\nIl mecha design come professione si sviluppa attorno alla seconda met\u00e0 degli anni settanta in Giappone, con il proliferare di anime e manga dedicati ai robot ed ai mecha.\nIl primo ad essere stato definito un \"mecha designer\", e tuttora uno dei pi\u00f9 celebri, \u00e8 Kunio \u014ckawara, noto per aver lavorato sulle serie di \"Gundam\" e delle \"Time Bokan\".\nMecha designer celebri.\nMecha designer celebri in ordine alfabetico, seguiti da un'opera rappresentativa cui hanno lavorato."}
{"id": "972817", "revid": "205250", "url": "https://it.wikipedia.org/wiki?curid=972817", "title": "Elsa Pataky", "text": " \u00c8 nota per il ruolo di Elena Neves nella serie \"The Fast and the Furious\". \u00c8 apparsa nei film \"Snakes on a Plane\" (2006), \"Giallo\" (2009) e \"Give 'Em Hell, Malone\" (2009). Ha anche recitato nel film spagnolo \"Di Di Hollywood\" (2010).\nBiografia.\nFiglia di Jos\u00e9 Francisco Lafuente, un biochimico e di Cristina Pataky Medianu, una addetta stampa di origine rumena e ungherese, dopo il diploma Elsa riesce a conciliare per qualche anno gli studi universitari con quelli di arte drammatica, finch\u00e9 le crescenti aspettative e ambizioni professionali non la inducono ad abbandonare l'universit\u00e0 per dedicarsi solo alla recitazione. Grazie ai consigli e all'aiuto di grandi maestri come \u00c1ngel Guti\u00e9rrez e Paco Pino, realizza le sue prime importanti apparizioni sulle scene teatrali.\nIl 1997 vede il suo debutto in televisione con la serie \"Al Salir de Clase\", il cui successo le apre le porte del grande schermo. Del 1999 \u00e8 il suo primo ruolo cinematografico in \"El arte de morir\", un film campione di incassi in Spagna diretto da \u00c1lvaro Fern\u00e1ndez Armero. Elsa Pataky ha recitato in oltre trenta film, alternando pellicole spagnole a produzioni estere, riportando successi in Francia con \"Iznogoud\" (2005), negli Stati Uniti, dove ha affiancato Samuel L. Jackson in \"Snakes on a Plane,\" e in Italia, dove ha recitato accanto a Verdone nel secondo capitolo di \"Manuale d'Amore,\" diretto da Veronesi. \nHa partecipato anche a \"Fast &amp; Furious 5\" nel 2011, a \"Fast &amp; Furious 6\" nel 2013, a \"Fast &amp; Furious 7\" nel 2015, e a \"Fast &amp; Furious 8\" nel 2017 vestendo i panni dell'agente Elena Neves.\nNel 2018 ha recitato nella serie televisiva australiana \"Tidelands\" nel ruolo di Adrielle Cuthbert. \u00c8 stato rilasciato il 14 dicembre 2018 su Netflix.\nVita privata.\nHa iniziato a frequentare l'attore americano Adrien Brody nel 2006. Per il 31\u00ba compleanno di Pataky nel luglio 2007, Brody le ha acquistato una tenuta del XIX secolo a New York. Pataky e Brody sono stati presentati nella loro casa di New York in una diffusione di 35 pagine per la rivista \"CIAO!\" nell'ottobre 2008. La coppia si sciolse nel 2009.\nIl 28 dicembre 2010 si sposa con l'attore Chris Hemsworth. La coppia ha avuto tre figli: India Rose, nata a Londra l'11 maggio 2012, e i gemelli Tristan e Sasha, nati a Los Angeles il 18 marzo 2014."}
{"id": "973066", "revid": "15756", "url": "https://it.wikipedia.org/wiki?curid=973066", "title": "Pianet", "text": "Tra gli anni cinquanta e gli anni settanta la compagnia Hohner di Trossingen, Germania Ovest, costru\u00ec una serie di pianoforti elettromeccanici denominati Pianet. L'inventore dei primi modelli fu Ernst Zacharias, che bas\u00f2 il meccanismo su un progetto di Lloyd Loar degli anni venti e sull\u2019esperienza maturata dal suo Cembalet. Furono 6 i modelli progettati e venne prodotto un ibrido chiamato Clavinet-Pianet Duo.\nMeccanica.\nIl suono dello strumento \u00e8 generato da una fila di ance metalliche pizzicate da blocchetti rettangolari appiccicosi; questi ultimi erano di gommapiuma impregnata di adesivo nei primi modelli (un composto chimico brevettato dalla ditta stessa) e di silicone compatto funzionante a ventosa negli ultimi. I blocchetti sono attaccati a bacchette di metallo connesse con i tasti. Premendo un tasto il blocchetto si stacca dall'ancia su cui riposava, provocando una tensione che la fa vibrare. Dei pick-up elettrostatici montati direttamente sotto le ance trasmettono il suono ad un amplificatore valvolare dedicato che trovava alloggiamento sotto la tastiera nei modelli dotati di gambe in legno, ed alimentato dallo stesso Pianet.\nIl Pianet, a differenza del clavinet, \u00e8 l'unico strumento musicale a non essere usato in una sigla televisiva.\nModelli.\nDurante il periodo della sua produzione il Pianet veniva offerto in diversi modelli. I primi furono il Pianet C e il Pianet N, costruiti con gambe e custodia di legno. In un secondo momento fu introdotto il Pianet L con gambe di metallo. Il modello C non aveva controlli addizionali, mentre quello N era equipaggiato con un circuito tremolo azionato da un interruttore montato vicino alla tastiera. Rapidamente il Pianet divenne noto attraverso i gruppi di musica popolare degli anni '60, cos\u00ec che la Hohner fu portata a produrre il modello Combo, progettato per le performance dal vivo. Questo modello non aveva gambe, essendo ideato per posarsi sopra un organo o un piano acustico. Negli anni '70 la Hohner produsse i modelli finali, M e T. Le novit\u00e0 erano il passaggio da blocchetti di gommapiuma e pick-up elettrostatici a blocchetti di silicone e pick-up elettromagnetici passivi. Il modello M era progettato per uso casalingo ed era costruito con custodia di legno, altoparlanti interni e circuito phaser. Il modello T, il pi\u00f9 comunemente reperibile nell'odierno mercato dell'usato, era ancora una volta costruito per il musicista itinerante. Non aveva il pedale per il sustain. Non aveva gambe e, a differenza dei primi modelli, era rivestito di vinile nero. La produzione termin\u00f2 nei primi anni '80. Le ultime modifiche nella progettazione dello strumento erano dovute alla disintegrazione col passare del tempo degli originali blocchetti in gommapiuma; quelli di silicone erano molto pi\u00f9 durevoli. Comunque questo nuovo progetto produceva un suono fondamentalmente diverso, pi\u00f9 dolce rispetto ai modelli precedenti. Anche se popolare tra gli amatori e i semi-professionisti in quanto economico e facilmente trasportabile, il nuovo Pianet non ebbe mai un impatto significativo tra i maggiori artisti. I primi modelli furono usati in diverse famose registrazioni tra gli anni '60 e '70, tra cui \"She's not there\" degli Zombies, in alcuni brani dei Beatles dal periodo di Help, ad esempio \"The Night Before\" fino a \"I am the Walrus\" ma anche su \"Joy to the world\" dei Three dog night; il modello N venne utilizzato anche dal gruppo di prog italiano The Trip e dai Roxy Music e anche da Tony Banks dei Genesis, molte versioni live di \"Supper's ready\" per esempio son state fatte con il Pianet; Christine McVie dei Fleetwood Mac lo ha usato nei primi anni 70 estensivamente, prima di passare al Combo Pianet, cos\u00ec come i primi Soft Machine. Quando la Hohner ha iniziato a distribuire il modello a pickup passivo e rivestimento in Tolex, dal suono molto diverso, il Pianet T, molti musicisti hanno preferito passare al Fender Rhodes o ai modelli Yamaha, dalla maggiore ricchezza espressiva. Oggi il Pianet sta vivendo una rinascita dovuta alla popolarit\u00e0 delle sonorit\u00e0 del passato e la presenza sul mercato di nuovi gommini, capaci di riportare in vita i vecchi modelli e persino migliorare le qualit\u00e0 timbriche degli ultimi."}
{"id": "973260", "revid": "30704", "url": "https://it.wikipedia.org/wiki?curid=973260", "title": "O\u02bbahu", "text": ""}
{"id": "973279", "revid": "30704", "url": "https://it.wikipedia.org/wiki?curid=973279", "title": "O'ahu", "text": ""}
{"id": "974155", "revid": "30610", "url": "https://it.wikipedia.org/wiki?curid=974155", "title": "Scanuppia - Malga Palazzo", "text": "Scanuppia - Malga Palazzo \u00e8 una salita cementata non scalabile in bicicletta (per un divieto comunale), nota per la sua estrema difficolt\u00e0. Si trova in Trentino, nella Riserva naturale guidata della Scanuppia che copre 580 ettari ed inizia nei pressi di Besenello (TN), paese posto lungo la valle dell'Adige, a met\u00e0 tra le uscite autostradali di Rovereto Nord e Trento a 198 m s.l.m.\nDescrizione.\nLa salita \u00e8 lunga complessivamente 7,5 chilometri, con una pendenza media del 17,6% e una massima del 45%. La salita non ha mai ospitato corse agonistiche perch\u00e9 la strada attualmente non lo consente.\n\u00c8 raggiunta nel periodo estivo da molti \"biker\" e cicloamatori (anche se vietato) che si cimentano nella sfida della scalata. Dopo un chilometro \u00e8 possibile ammirare lo storico cartello stradale che segnala una pendenza del 45% che per\u00f2 \u00e8 riferito solo al tratto interno di uno stretto tornante che si trova lungo la salita, ma che rende bene l'idea della difficolt\u00e0 dell'ascesa.\nIl tratto pi\u00f9 impegnativo \u00e8 costituito dai successivi 2 chilometri; passato il \"Signore Dio\" le pendenze diminuiscono, ma rimangono per diversi tratti al di sopra del 20%, lasciando poco spazio per riprendere fiato. Rimangono al termine dell'ascesa altri 4,5 chilometri impegnativi tra boschi e radure. La salita termina quando a 1515 m s.l.m. la strada cementata lascia posto ad una strada forestale che si addentra nell'altopiano della Scanuppia che \u00e8 severamente vietato attraversare se non a piedi o in macchina/trattore, ma muniti del permesso della provincia.\nIl 25 aprile 2010 si \u00e8 svolto lo \"Scanuppia Day\" (presentato ufficialmente il 13 febbraio dal comune di Besenello), un raduno non competitivo riservato alle sole mountain-bike. Dato che parteciparono solo una cinquantina di ciclisti, l'evento \u00e8 stato considerato un insuccesso dall'amministrazione del comune di Besenello che ha deciso di non ripeterlo gli anni successivi."}
