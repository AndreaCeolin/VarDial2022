{"id": "796331", "revid": "1318658", "url": "https://it.wikipedia.org/wiki?curid=796331", "title": "Tumulo", "text": "Un tumulo \u00e8 un monticello di terra e pietre, spesso di grandi dimensioni, posto sopra una sepoltura o pi\u00f9 sepolture, a formare una specie di collina artificiale.\nCaratteristiche.\nI tumuli possono avere forma circolare o allungata, e si possono trovare in gran parte del mondo. Un tumulo costituito soprattutto o esclusivamente da pietre \u00e8 spesso definito \"cairn\". Spesso anche il dolmen era protetto, ricoperto e sostenuto da un tumulo.\nStoria.\nI tumuli cominciano ad essere utilizzati per coprire le sepolture nell'et\u00e0 della pietra e quindi nell'et\u00e0 del rame e del bronzo. Originariamente consisteva in una pila di rocce che ricoprivano direttamente il corpo, ma la sua struttura fu modificata nel corso dei secoli e crebbe di dimensioni fino ad arrivare a trasformarsi in camere funerarie in cui riposavano il defunto con i suoi oggetti pi\u00f9 importanti.\nDistribuzione geografica.\nIn Europa.\nTombe coperte da tumuli si trovano in tutta Europa:\nIn altri continenti.\nTumuli funerari si trovano in civilt\u00e0 diversissime.\nIn Asia sono da segnalare in particolare i \"Kofun\" giapponesi, principali testimoni della civilt\u00e0 che da loro ha preso nome e che fior\u00ec tra il III e il VI secolo d.C.\nLe cosiddette piramidi cinesi sono dei tumuli funerari in forma piramidale di alti dignitari e di imperatori. A questa categoria appartiene anche il famoso Mausoleo di Qin Shi Huang, che peraltro, pur essendo nella struttura generale un tumulo funerario, ne costituisce un esempio particolarmente elaborato.\nIn Africa ricordiamo i tumuli dei re di Numidia, tra cui il \"Medracen\" e il \"Mausoleo reale di Mauretania\", oggi in Algeria. Pi\u00f9 articolata \u00e8 la situazione delle piramidi egizie, che presentano forti analogie con i tumuli funerari pur presentando tecniche costruttive specifiche e concetti religiosi complessi.\nIn Nordamerica diversi popoli nativi costruivano tumuli per i loro morti. Il pi\u00f9 antico oggi conosciuto si trova in Labrador (Canada) ed \u00e8 attribuito approssimativamente al 5500 a.C. I popoli che usavano erigere tumuli (non tutti i popoli nativi lo facevano) sono stati collettivamente indicati con il termine inglese di \"Mound Builders\" (letteralmente: costruttori di tumuli).\nAnche in Sudamerica, precisamente in Uruguay, si sono trovati tumuli funerari, chiamati \"cerritos de Indios\".\nI tumuli etruschi.\nQuesti tumuli possono presentarsi raccolti in gruppi (necropoli) oppure isolati. Si tratta spesso di tombe familiari, utilizzate dallo stesso clan aristocratico per pi\u00f9 generazioni. Vennero costruiti ed utilizzati soprattutto in un periodo che va dall'VIII al VI secolo a.C.\nNecropoli famose per le tombe a tumulo si trovano a Cerveteri, Tarquinia, Vulci, Vetulonia, Populonia. Numerosi tumuli si trovano anche presso Cortona e nell'area della Toscana interna (province di Siena, Firenze, Arezzo).\nTumuli di Tarquinia.\nNella necropoli dei Monterozzi di Tarquinia sono noti alcuni tumuli monumentali fra cui spiccano, in localit\u00e0 Doganaccia, due grandiose strutture note con i nomi popolari di \"Tumulo del Re\" e \"Tumulo della Regina\", disposte in posizione dominante sull'antico accesso al sepolcreto tarquiniese. Solo il tumulo orientale, il \"Tumulo del Re\" o \"Il Tumulo della Doganaccia\", \u00e8 stato esplorato. Gli scavi, condotti nel 1928, hanno messo in luce la camera sepolcrale a pianta rettangolare, parzialmente scavata nella roccia e completata nella parte superiore con filari di blocchi squadrati. La copertura mostra una volta a profilo ogivale caratterizzata alla sommit\u00e0 da un'ampia fenditura longitudinale sigillata da lastroni di nenfro. La camera \u00e8 preceduta da un largo dromos a cielo aperto, una vera e propria anticamera quadrangolare con le pareti in parte ricavate nel banco di roccia e in parte costruite. Il monumentale tumulo (quasi 36 metri di diametro) \u00e8 delimitato da uno zoccolo (tamburo) sagomato nella roccia e rivestito originariamente da uno o pi\u00f9 filari di blocchi squadrati. Sotto il tumulo corre un lungo cunicolo sotterraneo in forte pendenza (utilizzato per il drenaggio delle acque superficiali) il cui ingresso si apre sotto l'accesso al dromos. Il sepolcro, subito dopo lo scavo, \u00e8 stato pesantemente restaurato con cortina di mattoni.\nLa tomba fu trovata saccheggiata e del corredo originario furono recuperati alcuni frammenti ceramici, su uno dei quali era dipinto il nome di \"Rutile Hipucrates\", un greco etruschizzato il cui gentilizio non \u00e8 altro che la trascrizione in etrusco del greco Ippocrate e che ha adottato un prenome di derivazione latina (Rutilus = \"il Rosso\"). L'iscrizione potrebbe fornirci il nome non tanto del proprietario della tomba, quanto di colui che ha prodotto o donato il vaso. Si tratta probabilmente di un personaggio greco stabilitosi a Tarquinia ed integratosi nel corpo sociale cittadino, in singolare analogia con le vicende, narrateci dalle fonti, del nobile mercante corinzio Demarato, padre del re romano Tarquinio Prisco.\nUn progetto di scavo e di valorizzazione dei due tumuli principeschi della Doganaccia \u00e8 stato avviato dall'Universit\u00e0 degli Studi di Torino in collaborazione con il Comune di Tarquinia, la Soprintendenza archeologica per l'Etruria meridionale e l'UNESCO.\nTumuli di Populonia.\nNella necropoli di Populonia, nelle sezioni di San Cerbone, del Casone e della Porcareccia, si trovano alcuni tumuli datati al VII secolo a.C., anche se tombe molto piccole con un piccolo e semplice tumulo risalgono, in area populoniese, anche ai due secoli precedenti. Rispetto a quelle dell'Etruria meridionale o anche della pi\u00f9 vicina Vetulonia le tombe a tumulo di Populonia tendono ad essere pi\u00f9 piccole, interamente costruite al di sopra del terreno. I materiali usati sono calcarenite, arenaria o calcare alberese per le pareti (tamburo esterno e pareti interne), calcare alberese o arenaria per la volta, costruita con il principio della pseudocupola o th\u00f2los.\nLe tombe populoniesi sono prive del pilastro centrale, che \u00e8 invece presente in molte tombe etrusche coeve, ed il dromos d'accesso \u00e8 solitamente coperto e molto basso e stretto.\nTumuli scandinavi.\nI tumuli scandinavi (\"haugar, haugr\" al singolare in norreno, \"h\u00f6g\" in svedese) erano non solo luoghi di sepoltura analogamente alle altre culture, ma anche siti di culto e importanti centri di aggregazione sociale.\nTumulo di Skalunda.\nIl tumulo di Skalunda si trova in un comune del V\u00e4sterg\u00f6tland e in tempi storici fu una delle residenze dei re di Uppsala. Vicino alla chiesa del villaggio si trova un tumulo, alto 7 metri e lungo 65, non ancora scavato. Si ritiene che questo tumulo appartenga a Beowulf."}
{"id": "796333", "revid": "123316294", "url": "https://it.wikipedia.org/wiki?curid=796333", "title": "Kiira Korpi", "text": "Biografia.\nHa iniziato a pattinare nel 1993, all'et\u00e0 di cinque anni. Nel 2004 ha vinto, a sedici anni, sia il campionato nazionale juniores che quello dei Paesi nordici. Si \u00e8 qualificata sedicesima ai XX Giochi olimpici invernali di e undicesima ai XXI di . Ha vinto tre medaglie europee (due bronzi nel 2007 e nel 2011, un argento nel 2012). La sua preparazione atletica era seguita dalle allenatrici Maaret Siromaa e Susanna Haarala.\nIl padre di Kiira, Rauno Korpi, \u00e8 stato allenatore della nazionale di hockey su ghiaccio femminile della Finlandia, guidandola alla conquista della medaglia di bronzo ai XVIII Giochi olimpici invernali di ."}
{"id": "796335", "revid": "1948203", "url": "https://it.wikipedia.org/wiki?curid=796335", "title": "We've Come for You All", "text": "We've Come for You All \u00e8 il nono album in studio pubblicato dalla band thrash metal statunitense Anthrax nel 2003."}
{"id": "796338", "revid": "77358", "url": "https://it.wikipedia.org/wiki?curid=796338", "title": "Assassinii", "text": ""}
{"id": "796340", "revid": "1776051", "url": "https://it.wikipedia.org/wiki?curid=796340", "title": "Madhouse - The Very Best of Anthrax", "text": "Madhouse - The Very Best of Anthrax \u00e8 una raccolta pubblicata nel 1999 dalla band thrash metal statunitense Anthrax."}
{"id": "796341", "revid": "1632387", "url": "https://it.wikipedia.org/wiki?curid=796341", "title": "The Greater of Two Evils", "text": "The Greater of Two Evils \u00e8 una raccolta pubblicata nel 2004 dalla band thrash metal statunitense Anthrax, che contiene classici del gruppo suonati con la nuova formazione."}
{"id": "796342", "revid": "123396516", "url": "https://it.wikipedia.org/wiki?curid=796342", "title": "Associazione Sportiva Dilettantistica La Palma Monteurpinu", "text": "L'Associazione Sportiva Dilettantistica La Palma Monteurpinu \u00e8 per prestigio la seconda societ\u00e0 calcistica della citt\u00e0 di Cagliari. Nel suo nome vengono indicati due quartieri della citt\u00e0: La Palma, quartiere dove la societ\u00e0 ha avuto origine, e Monte Urpinu.\nStoria.\nIl \"Gruppo Sportivo La Palma\" nasce nell'omonimo quartiere nel 1963. Dopo le prime stagioni passate a giocare tra la Terza e la Prima Categoria, nella stagione 1977-1978 disputa il suo primo campionato di Promozione, torneo che frequenter\u00e0 anche nelle due annate successive.\nL'ascesa nel calcio professionistico, dopo vent'anni di campionati dilettantistici, inizia a partire dalla stagione 1984-1985 nella quale, dopo un ottimo campionato di Prima Categoria concluso da capofila, viene promossa in Promozione, a cinque anni dall'ultima partecipazione.\nSe il 1985-1986 vide il La Palma ottenere un modesto piazzamento a met\u00e0 classifica nel suo girone, il 1986-1987 fu un campionato vincente: primo posto e promozione nel Campionato Interregionale. Nella categoria superiore, da debuttante, sfior\u00f2 la Serie C2, concludendo ad appena quattro punti dalla capoclassifica Ilvarsenal. L'appuntamento con il professionismo fu cos\u00ec rimandato.\nNella stagione 1988-1989 i \"Biancoazzurri\" guidati da Bernardo Mereu, tecnico del La Palma dal 1982 al 1990, vincono il proprio girone del Campionato Interregionale e approdano tra i professionisti. La squadra al tempo contava su un gruppo di ottimi giocatori, tra i quali il portiere Alessandro Carta, Pierpaolo Mura, Beppe Martinez e il bomber ormai a fine carriera Gigi Piras.\nTra i professionisti, dopo un cattivo inizio di campionato che cost\u00f2 la panchina a Mereu, la squadra recuper\u00f2 terreno grazie alle cure del tecnico ex Cagliari Mario Tiddia, riuscendo a conquistare a fine anno la salvezza a spese di Novara (retrocessa dopo aver perso lo spareggio contro il Pontedera), Rondinella e Cuoiopelli. Nonostante il buon risultato il pubblico non si affezion\u00f2 a questa formazione, anche perch\u00e9 in quel periodo il Cagliari stava compiendo, sotto la guida del tecnico Claudio Ranieri, la risalita verso la Serie A. Cos\u00ec, nell'estate 1990, a causa dei costi gravosi di gestione e della quasi assente risposta da parte degli spettatori, i dirigenti decisero di sciogliere il La Palma che rinunci\u00f2 alla Serie C2, scomparendo dal panorama calcistico nazionale.\nRipartito dalla Terza Categoria in cinque stagioni agguanta nuovamente il campionato di Promozione.\nNel 1997 il \"Gruppo Sportivo La Palma\" si fonde con un'altra societ\u00e0 del capoluogo, il \"Gruppo Sportivo Monte Urpinu\", per dar vita al nuovo sodalizio \"Gruppo Sportivo La Palma Monteurpinu C.R.A.S.\" La dicitura C.R.A.S., aggiunta allora al nome ufficiale, d\u00e0 il nome al campo di gioco della formazione.\nIn quegli anni la squadra disputa cinque campionati di Promozione e sette campionati di Prima Categoria.\nNel 2008-2009, in occasione del ventennale dalla storica promozione in Serie C2, sotto la guida del tecnico Alberto Antinori, la squadra ritrova il campionato di Promozione vincendo il proprio girone di Prima Categoria. Cambia anche la denominazione che, per le due successive stagioni, diventa \"Associazione Sportiva Dilettantistica La Palma Cagliari\". Dal 2011 la societ\u00e0 torna a chiamarsi \"Associazione Sportiva Dilettantistica La Palma Monteurpinu\".\nNella stagione 2012-2013, a seguito di un ripescaggio, viene ammesso per la prima volta nella sua storia nel campionato di Eccellenza. Dopo tre campionati chiusi a met\u00e0 classifica, nella stagione 2016-2017 la squadra viene retrocessa in Promozione.\nNel 2018-2019 si classifica seconda nel proprio girone di Promozione: ammessa ai playoff, nonostante la sconfitta, viene ripescata in Eccellenza per via della mancata iscrizione del Sorso. La nuova avventura, tuttavia, si riveler\u00e0 travagliata a causa della pandemia di COVID-19 e si concluder\u00e0 anticipatamente con la retrocessione d'ufficio.\nLa societ\u00e0, oltre alla prima squadra, \u00e8 dotata di uno dei pi\u00f9 rinomati settori giovanili del panorama calcistico regionale.\nColori e divise.\nI colori ufficiali della societ\u00e0 sono storicamente il bianco e l'azzurro, quest'ultimo utilizzato in diverse tonalit\u00e0 nel corso degli anni."}
{"id": "796347", "revid": "729019", "url": "https://it.wikipedia.org/wiki?curid=796347", "title": "Kihaadhufaru", "text": "Kihaadhufaru (pron. \"ki\u0266aadufaru\", senz'accenti tonici) \u00e8 un'isola delle Maldive, che si trova nella zona sud-orientale dell'Atollo di Baa, a qualche miglio dalla barriera esterna dell'atollo; l'isola, sede del resort turistico di \"Kihaad\", \u00e8 situata in uno degli atolli di recente sviluppo turistico.\nLa barriera corallina di Kihaadhufaru ha sub\u00edto lo sbiancamento dei coralli avvenuto nel 1998 ed \u00e8 ancora in fase di recupero, anche se non mancano aree di sicuro interesse per gli appassionati dello snorkeling."}
{"id": "796350", "revid": "93270", "url": "https://it.wikipedia.org/wiki?curid=796350", "title": "Kihaad", "text": ""}
{"id": "796351", "revid": "93270", "url": "https://it.wikipedia.org/wiki?curid=796351", "title": "Kihaadhupparu", "text": ""}
{"id": "796354", "revid": "93270", "url": "https://it.wikipedia.org/wiki?curid=796354", "title": "Kihaadhuffaru", "text": ""}
{"id": "796355", "revid": "767487", "url": "https://it.wikipedia.org/wiki?curid=796355", "title": "Femmina", "text": ""}
{"id": "796357", "revid": "767487", "url": "https://it.wikipedia.org/wiki?curid=796357", "title": "Adrien de Gasparin", "text": "Biografia.\nNato da un ramo protestante di una famiglia di origine corsa, figlio di Thomas-Augustin de Gasparin (1754-1793), membro della Convenzione e del Comitato di Salute Pubblica, e di Marie-Anne Marguerite de Serre, Adrien de Gasparin abbracci\u00f2, come suo padre, la carriera militare in qualit\u00e0 di ufficiale di cavalleria nello stato maggiore del maresciallo Murat durante la campagna di Polonia (1806). Una ferita ricevuta a Eylau lo spinse a lasciare il servizio.\nRientr\u00f2 in famiglia e si dette agli studi di agronomia.\nInvi\u00f2 numerose Memorie alla societ\u00e0 dipartimentale dell'Accademia delle Scienze che stabilirono la sua reputazione in questo campo.\nSi occup\u00f2 della selezione delle razze. Le sue memorie furono premiate a Parigi e a Lione. Pubblic\u00f2 una storia della citt\u00e0 di Orange, un Manuale di arte veterinaria, una memoria sull'allevamento dei merinos. Una Memoria sulle malattie contagiose delle bestie da lana riport\u00f2 il premio della Societ\u00e0 reale di agricoltura (1829).\nDopo la rivoluzione del 1830, Gasparin, che fino ad allora si era rinchiuso in una opposizione alla Restaurazione, si riaccost\u00f2 alla Monarchia di Luglio. Amico intimo di Fran\u00e7ois Guizot, come lui protestante del Sud della Francia, fu eletto deputato il 6 novembre 1830, ma Guizot, ministro dell'interno gli attribu\u00ec delle funzioni pubbliche che non gli permisero di prendere parte ai lavori parlamentari.\nGasparin fu successivamente prefetto dell'Is\u00e8re (20 settembre 1830), della Loira (1831) e del Rodano (novembre 1833). Era in carica come prefetto a Lione nell'aprile del 1834, durante una rivolta repressa brutalmente.\nCome ricompensa, Gasparin fu nominato Pari di Francia.\nUna teoria positivista del valore economico.\nStudioso di grande cultura, oltre a un posto tra i grandi agronomi, ne merita uno, non ancora sufficientemente riconosciuto, anche tra i grandi cultori di economia politica e di scienze sociali.\nNello spirito pi\u00f9 genuino della scienza del positivismo realizza il tentativo, nell'opera fondamentale, di reperire un unico metro fisico di tutti i valori economici, che ritiene di identificare nel contenuto in azoto degli alimenti.\nLa chimica non ha ancora riconosciuto le proteine, ma ha dimostrato l'assoluta necessit\u00e0, per ogni vivente animale, di alimenti contenenti azoto. Sulla fondamentale constatazione che il cibo \u00e8 il pi\u00f9 essenziale di tutti i beni economici, convinto che l'azoto costituisca l'elemento che assicura al cibo il suo valore capitale, l'agronomo francese costruisce una teoria economica fondata sul contenuto in azoto degli alimenti e delle terre che li producono.\n\u00c8 una teoria palesemente caduca, che ci offre una espressione paradigmatica di una et\u00e0 in cui la filosofia immagin\u00f2 di risolvere sulla base di criteri fisici e chimici tutti i problemi storici, sociali, morali."}
{"id": "796359", "revid": "287204", "url": "https://it.wikipedia.org/wiki?curid=796359", "title": "Vittorio Varale", "text": "Biografia.\nVittorio Varale nacque a Piedimonte d\u2019Alife (oggi Piedimonte Matese), dove il padre era stato inviato come procuratore delle imposte. All\u2019et\u00e0 di dieci anni si trasfer\u00ec al nord (1901).\nA diciassette anni, dopo la morte del padre, interruppe gli studi liceali per impiegarsi in un'impresa torinese di costruzioni, dove ebbe come collega Vittorio Pozzo.\nNel primo periodo della sua carriera, tra il 1908 e la met\u00e0 degli anni Venti, si dedic\u00f2 quasi esclusivamente al ciclismo. I primi servizi al seguito delle corse ciclistiche furono scritti nel 1910, e servirono per aiutarlo ad entrare nel mondo giornalistico. Nel 1911, per la \u00abGazzetta dello Sport\u00bb, segu\u00ec e document\u00f2 la corsa ciclistica \"Parigi-Torino\"; contemporaneamente invi\u00f2 resoconti di partite di campionato di calcio, nazionali ed internazionali, su \u00abIl Lavoro\u00bb, giornale socialista di Genova, e su \u00abSport\u00bb. Nel 1914 fu nominato caporedattore della Gazzetta dello Sport. L\u2019anno seguente l\u2019Italia entr\u00f2 in guerra. Uno dopo l\u2019altro i giornalisti pi\u00f9 esperti partirono volontari per il fronte. Anche Varale si present\u00f2 al comando. Tornato al giornale, fu promosso condirettore. Nel 1917, dopo la partenza al fronte di Ugo Toffaletti, divenne direttore del quotidiano, ottenendo l\u2019esonero dal servizio militare per un anno. Scaduto l\u2019esonero, nel 1918 venne destinato alla zona di guerra. In servizio presso il battaglione M.T., trascorse intere settimane ai comandi di grandi unit\u00e0 al fronte. Fond\u00f2 l\"'Opera per l'addestramento sportivo del soldato\" (O.A.S.S.) e organizz\u00f2 manifestazioni sportive per finanziare l'acquisto di attrezzi sportivi, medaglie, coppe, palloni per i militari al fronte. Assieme al colonnello Tifi invent\u00f2 il \"percorso di guerra\". Nello stesso periodo collabor\u00f2 al Secolo Illustrato di Tullo Morgagni (1915-18).\nNel 1922 lasci\u00f2 la Gazzetta dello Sport per assumere la direzione del gi\u00e0 citato \u00abSport\u00bb, di cui assunse anche la compropriet\u00e0. Nello stesso periodo fu collaboratore di \u00abLa giustizia\u00ab (fino al 1924) e corrispondente del quotidiano \u00abIl Mattino\u00bb. Nel 1926 fu costretto a cedere \u00abSport\u00ab e a cessare la collaborazione con il Mattino. Non rimase disoccupato a lungo: Leandro Arpinati lo chiam\u00f2 a dirigere l\u2019ufficio milanese del quotidiano sportivo romano \u00abCorriere dello Sport\u00ab (dal 1927 \u00abIl Littoriale\u00bb). Venne chiamato a scrivere per numerose testate, tra le quali \u00abIl Nuovo giornale dello sport\u00bb, \u00abLa Pedata\u00bb, \u00abIl Torchio\u00bb e il mensile \u00abLo sport fascista\u00bb. Nel 1928 avvi\u00f2 la collaborazione alla \u00abStampa\u00bb scrivendo di ciclismo ed alpinismo. Quest\u2019ultima era la sua nuova passione: due anni prima aveva iniziato le escursioni in montagna insieme a Mary Gennaro, che spos\u00f2 poi il 13 luglio 1933. Assunto stabilmente alla \u00abStampa\u00bb come redattore e capo dei servizi sportivi, nel 1938 si trasfer\u00ec con la moglie da Milano al capoluogo subalpino.\nNello stesso 1938 svolse alcune inchieste originali, recandosi al confine di stato per narrare la vita delle Fiamme Gialle, calandosi nelle fogne di Milano e viaggiando attraverso l'Italia in treno per rendere partecipi i lettori dei grandi progressi della rete ferroviaria. Dopo la caduta del fascismo fu per 45 giorni direttore della Stampa, fino all\u20198 settembre 1943. Per sfuggire all\u2019arresto da parte dei tedeschi invasori, si diede alla macchia.\nDopo la guerra venne eletto consigliere della ricostituita Associazione della Stampa Subalpina. Deciso a rimanere a Torino, entr\u00f2 alla \u00abGazzetta d'Italia\u00ab (ex \u00abGazzetta del Popolo\u00bb), il pi\u00f9 antico quotidiano subalpino (1\u00ba agosto 1945). La collaborazione continu\u00f2 fino al 1950.\nContinu\u00f2 a partecipare, finch\u00e9 gli fu fisicamente possibile, ai Giri d'Italia, ai Tour de France e a parecchie altre corse ciclistiche. Giuseppe Ambrosini lo defin\u00ec \"giornalista e scrittore di cose ciclistiche, competente come pochi e piacevolissimo come pochissimi\".\nNel 1954 ritir\u00f2 il Premio Saint Vincent, conferitogli per i suoi articoli sull'alpinismo, sport che aveva imparato ad apprezzare sin dal 1926 accompagnando la moglie Mary Gennaro in montagna, ed assistendo alle sue ascensioni in compagnia di grandissimi scalatori.\nRedasse questi articoli adottando la stessa tecnica consolidata per il ciclismo: frequentava l'ambiente, conservava un contatto costante con i protagonisti, chiedeva e raccoglieva informazioni.\nTenne conferenze in diverse citt\u00e0 d'Italia sull'alpinismo sportivo, dando maggiore visibilit\u00e0 al Club Alpino Italiano (CAI).\nSostenne Giorgio Boriani nella redazione del settimanale \u00abRoccia\u00bb, nato nel 1933.\nLa conoscenza e l'amicizia con Domenico Rudatis, compagno di cordata della moglie, furono particolarmente proficue: il dibattito sull'elaborazione e la legittimazione su una scala delle difficolt\u00e0 alpinistiche in Italia, su modello di quelle esistenti in altri paesi, ebbe origine proprio da un loro libro.\nIl 9 gennaio 1963 perse la moglie, defunta a causa di una grave malattia.\nAppassionato del suo mestiere, nel 1966, ormai settantacinquenne, accett\u00f2 di collaborare al quotidiano torinese \u00abTuttosport\u00ab.\nNel 1969 il Presidente della Repubblica, Giuseppe Saragat, gli consegn\u00f2 il Premio Saint Vincent conferitogli dalla Federazione della Stampa per l'appassionata attivit\u00e0 di giornalista, svolta nel corso di mezzo secolo.\nMor\u00ec a Bordighera il 29 novembre 1973. \u00c8 sepolto nel cimitero comunale della cittadina ligure assieme alla moglie."}
{"id": "796361", "revid": "1860334", "url": "https://it.wikipedia.org/wiki?curid=796361", "title": "Banno", "text": "Per banno (in latino \"bannum\"), nel diritto feudale, si intende il potere esercitato dal detentore di una sovranit\u00e0 (regno o feudo che sia) sui propri sudditi. Esso consisteva nel diritto d'imporre \"corv\u00e9es\" ai sudditi, di riscuotere le tasse, di intraprendere azioni di guerra e, pi\u00f9 in generale, di potersi far riconoscere come signore legittimo di un territorio. Da qui nasce la dicitura di \"signoria bannale\" (o \"banale\") riferita al regime di feudalit\u00e0.\nLo stesso diritto \u00e8 conosciuto anche come bannalit\u00e0 (che deriva dalla parola francese \"Banal\").\nEtimologia.\nL'etimologia della parola \u00e8 nota: nelle lingue germaniche \"ban\" indicava il potere supremo che spettava a ciascun capo delle trib\u00f9.\nIl potere di banno.\nIl potere di banno era pressoch\u00e9 assoluto e, di conseguenza, qualsiasi decisione del signore era considerata legge. Non \u00e8 tuttavia da estremizzare questa capacit\u00e0 d'imposizione, poich\u00e9, nel Medioevo, in seguito all'affievolimento del principio romano di diritto, si rafforz\u00f2 il peso delle consuetudini. I sudditi, perci\u00f2, si potevano sentire legittimati a non piegarsi alla volont\u00e0 del signore, nel caso in cui questa si fosse opposta alla consuetudine consolidata. Il banno, come si \u00e8 compreso, vincolava tutti coloro che non dipendevano da un'autorit\u00e0 per un vincolo vassallatico, ma per pura sudditanza. Non esisteva, dunque, nessun giuramento che legasse i contadini al proprio signore.\nIn seguito al periodo di anarchia seguito al disfacimento dell'Impero Carolingio, vennero a formarsi signorie di banno dal confluire nelle mani di un solo signore di un certo numero possedimenti gi\u00e0 allodiali. Tale genere di signoria, al contrario di quella feudale, non derivava la propria legittimit\u00e0 da nessuna investitura e fu, a lungo, considerato quasi come abusivo. Lo stato di disordine del periodo, tuttavia, fece s\u00ec che questo tipo di potentati venisse in fretta accettato.\nIl giudizio dei pari.\nResiduo di antiche tradizioni degli \"uomini liberi\", in alcuni paesi europei sopravvenne contro il banno il principio che ciascuno dovesse essere giudicato \"dai propri pari\", diritto che in Inghilterra fu formalizzato nella Magna Charta, concetto poi riassunto nella \"giuria\".\nIl superamento del banno.\nIl riaffermarsi di un potere statuale, per quanto dispotico o assoluto, port\u00f2 nei secoli successivi all'esaurirsi del potere coercitivo del banno. In genere tutte le volte che il potere giudiziario venne affidato appunto a un giudice, si introdusse il concetto di appello.\nL'abolizione.\nIn Francia l'abolizione delle \"bannalit\u00e0\" sancita nella \"notte del 4 agosto\" del 1789 viene considerata come fondamentale nella prima fase della rivoluzione francese."}
{"id": "796362", "revid": "123464272", "url": "https://it.wikipedia.org/wiki?curid=796362", "title": "Joseph Fiennes", "text": "Biografia.\nNato a Salisbury ma cresciuto a West Cork in Irlanda, da una famiglia aristocratica di origini normanne, \u00e8 figlio del fotografo Mark Twisleton-Wykeham-Fiennes (morto nel 2005, all'et\u00e0 di 71 anni) e della scrittrice e pittrice Jennifer Lash (morta di cancro al seno nel 1993, quando aveva 55 anni). La sorella Martha lavora come regista, mentre suo fratello \u00e8 l'attore Ralph Fiennes, famoso in tutto il mondo per i ruoli di Amon G\u00f6th in \"Schindler's list\" e di Lord Voldemort nella saga cinematografica di Harry Potter. \u00c8 cugino di terzo grado del famoso avventuriero Sir Ranulph Fiennes e di ottavo grado del principe Carlo, mentre suo nipote, Hero Fiennes-Tiffin, ha interpretato Tom Riddle (Voldemort) da bambino in \"Harry Potter e il principe mezzosangue\".\nLa famiglia si spost\u00f2 in Irlanda nel 1973, stabilendosi prima nel West Cork e poi per alcuni anni nella contea di Kilkenny. Successivamente si trasfer\u00ec a Salisbury, in Inghilterra, dove Joseph termin\u00f2 i suoi studi prima di entrare nel Chelsea College of Art. Dopo aver abbandonato gli studi presso la scuola d'arte, si iscrive alla \"Guildhall School of Music and Drama\" e successivamente inizia una collaborazione con la \"Young Vic Youth Theatre\". Debutta sul grande schermo nel 1996, nel film \"Io ballo da sola\" di Bernardo Bertolucci, e in seguito recita in \"Elizabeth\" di Shekhar Kapur e \"Shakespeare in Love\" al fianco di Gwyneth Paltrow. Quest'ultimo film frutta a Joseph Fiennes una candidatura come miglior attore protagonista ai Premi BAFTA e agli Screen Actors Guild Awards.\nNel 2001 \u00e8 nel cast de \"Il nemico alle porte\" di Jean-Jacques Annaud, nel 2003 ricopre il ruolo del protagonista nel film \"Luther - Genio, ribelle, liberatore\" e nel 2004 recita al fianco di Al Pacino ne \"Il mercante di Venezia\". Nel 2006 lavora in \"Correndo con le forbici in mano\" con Annette Bening e in \"Il colore della libert\u00e0 - Goodbye Bafana\" di Bille August. Nel 2009 \u00e8 protagonista della serie televisiva \"FlashForward\". Nel 2012 viene scelto nel cast della seconda stagione della serie antologica \"American Horror Story: Asylum\", interpretando uno degli antagonisti della serie, l'ambizioso e corrotto Monsignor Timothy Howard. Dal 2017 \u00e8 tra gli interpreti principali della serie tv \"The Handmaid's Tale\", in cui ricopre il ruolo del comandante Fred Waterford, per il quale nel 2018 ottiene una candidatura agli Emmy Awards.\nVita privata.\nPrecedentemente fidanzato con l'attrice Natalie Mendoza, nell'agosto del 2009 si \u00e8 sposato in Italia, pi\u00f9 precisamente a Barga, con la modella svizzero-iberica Maria Dolores Dieguez. Tra il 2010 e il 2011 la coppia ha avuto due bambine, Sam, nata l'8 marzo 2010, e Isabel, nata il 29 dicembre 2011.\nDoppiatori italiani.\nNelle versioni in italiano dei suoi film, Joseph Fiennes \u00e8 stato doppiato da:\nDa doppiatore \u00e8 sostituito da:"}
{"id": "796373", "revid": "114218", "url": "https://it.wikipedia.org/wiki?curid=796373", "title": "Miope", "text": ""}
{"id": "796377", "revid": "305330", "url": "https://it.wikipedia.org/wiki?curid=796377", "title": "Porta Carmentale", "text": "La Porta Carmentalis si apriva nella valle tra le alture del Campidoglio e del Palatino, nei pressi di quello che ancora oggi si chiama Vico Jugario.\nEtimologia.\nNell'ottavo libro dell'Eneide Virgilio racconta del re Evandro che, accompagnando Enea nei luoghi dove sarebbe sorta la citt\u00e0 di Roma, gli mostra l'altare dedicato alla ninfa Carmenta, presso il quale sar\u00e0 poi costruita la porta.\nStoria.\nOriginariamente era una porta sacra per l'accesso al Campidoglio , successivamente fu considerata di malaugurio dai romani, che la indicavano come la \"Porta Scellerata\", perch\u00e9 vi passarono i Fabii prima di affrontare i Veienti in quella che sarebbe stata la disfatta del Cr\u00e8mera. Secondo la tradizione tutti e trecento i maschi della famiglia dei Fabii (che si era assunta, da sola, l'onere dell'intero sforzo bellico), partiti dalla casa che si trovava nei pressi dell'attuale via delle Quattro Fontane, scesero dal Quirinale, costeggiarono il Campidoglio e, passando appunto sotto l'arcata destra della porta, si avviarono, superato il \"Pons Sublicius\", ad affrontare il nemico, ma furono sorpresi in un'imboscata presso il fiume Cr\u00e8mera e massacrati.\nPrima di questo episodio, la porta Carmentalis era legata alla presa del Campidoglio da parte dei Sabini guidati da Appio Erdonio, che poterono salire sul colle, avendo trovata aperta la Porta.\nL'episodio dest\u00f2 tale emozione, anche nei secoli successivi, che la superstizione popolare produsse nel tempo l'abbinamento tra il massacro ed il passaggio sotto la Porta Carmentalis.\nGi\u00e0 in epoca augustea la Carmentalis era considerata come un monumento dell'antichit\u00e0, avendo perso sia la caratteristica di passaggio dalla campagna alla citt\u00e0, che si era ormai espansa ben oltre le mura serviane, sia la funzione di baluardo militare, che del resto non aveva mai avuto.\nUbicazione.\nPer gli studiosi moderni \u00e8 poco chiaro e fonte di qualche confusione il motivo per il quale potessero convivere, a pochissima distanza tra di loro, la Porta Carmentalis e la Porta Flumentana, che avevano la stessa funzione di accesso verso il Campidoglio dalla zona del Foro Boario e dal Pons Sublicius."}
{"id": "796378", "revid": "767487", "url": "https://it.wikipedia.org/wiki?curid=796378", "title": "The Anger Management Tour", "text": "The Anger Management Tour \u00e8 un DVD di Eminem, pubblicato nel 2005.\nContiene scene da dietro le quinte ed esibizione del rapper nel 2002, a Detroit. Il concerto era una tappa del tour omonimo, iniziato nel 2000 dopo la pubblicazione di \"The Marshall Mathers LP\". \nIl tour dur\u00f2 diversi anni e vi parteciparono, tra gli altri, Eminem, D12, Xzibit, i Papa Roach, i Limp Bizkit (solo nell'autunno del 2000, poco prima della loro rottura con il rapper), 50 Cent, Killa-Kc, Young Buck, Mobb Deep, Tha Future, Royce Da 5'9\" e Murda Ma$e.\nLa tappa allo Slane Concert fu cancellata. Nel 2005 anche i concerti in Europa furono annullati, a causa di problemi di salute di Eminem."}
{"id": "796383", "revid": "2", "url": "https://it.wikipedia.org/wiki?curid=796383", "title": "Catalogo morfologico di galassie", "text": ""}
{"id": "796389", "revid": "92723", "url": "https://it.wikipedia.org/wiki?curid=796389", "title": "Khanato di Kazan'", "text": "Il Khanato di Kazan' (Tataro: Qazan xanl\u0131\u011f\u0131/\u041a\u0430\u0437\u0430\u043d \u0445\u0430\u043d\u043b\u044b\u0433\u044b; ) fu uno Stato tataro dell'Europa medievale che occup\u00f2 il territorio precedentemente appartenente al Volga Bulgaro tra il 1438 e il 1552. Il Khanato copriva infatti contemporaneamente i moderni Tatarstan, Marelia, Ciuvascia, Mordovia, parte della Udmurtia e della Baschiria; la sua capitale fu la citt\u00e0 di Kazan'.\nGeografia e popolazione del Khanato.\nIl territorio del khanato comprendeva le terre dei ducati di Bol\u011far, C\u00fck\u00e4t\u00e4w, Kazan', Qa\u015fan e le altre regioni che originariamente appartenevano ai Bulgari del Volga. Il Volga, il Kama e il Vjatka erano i fiumi principali del Khanato cos\u00ec come le maggiori vie di comunicazione. La maggioranza della popolazione era appartenente all'etnia dei Tatari di Kazan' (Bulgari del Volga, musulmani dal 922 d.C. che parlavano turco), anche se non sempre erano soliti identificarsi come Tatari: il pi\u00f9 delle volte si descrivevano come semplici musulmani o \"gente di Kazan'\". L'Islam era la religione di Stato.\nLa nobilt\u00e0 feudale locale era costituita dai bulgari del Volga-Oka, ma la corte del Khan e la guardia reale era costituita da tatari della steppa (Kipchaki, e successivamente da fuoriusciti dell'Orda Nogai) che vivevano a Kazan'. Secondo la tradizione gengiskhanide, c'erano delle trib\u00f9 turche dell'Asia Centrale chiamate Tatar e una di esse era stata inclusa fra le genti che seguirono Cinghiz Khan nella grande avventura di conquista dell'Occidente ed era forse assurta ad essere la parte nobile (kipciak) che governava a Sarai. Parte della nobilt\u00e0 dei tatari di Kazan' partecipava al trono dell'Orda d'Oro di Sarai poich\u00e9 il fondatore della citt\u00e0 (e quindi del Khanato) Ulu Mahmet era proprio un ex Khan di Sarai fuggito verso il nord. Le principali quattro famiglie nobiliari di Kazan' erano: Arghin, Barin, Qipchaq, e Shirin.\nLe popolazioni assoggettate al Khan di Kazan' includevano genti turcofone come Ciuvasci, Tatar-Mi\u015f\u00e4r e Baschiri e di gruppo ugro-finnico fra cui Mari, i Mordvini, Udmurti. Anche la Permia dei permiani e alcune trib\u00f9 Komi erano soggette al Khanato. I Mi\u015f\u00e4r erano arrivati durante il periodo dell'Orda d'Oro e avevano assoggettato le vicine trib\u00f9 finniche. Alcuni duchi Mi\u015f\u00e4r gravitavano invece nell'orbita russa nel Khanato di Qasim intorno all'antica citt\u00e0 di Mesciora. La lingua tatara si diffuse alla corte moscovita nel XIV secolo d.C. perch\u00e9 Basilio II dovette permettere il censimento dei suoi sudditi per poter pagare il pesante riscatto a Ulu Mahmet (forse 200.000 rubli) che lo aveva vinto e fatto prigioniero e quindi il figlio Qasim addirittura si sistem\u00f2 per sempre a Mesciora che divent\u00f2 il suo dominio. Molte famiglie nobili moscovite sposarono delle tatare e alcune addirittura per moda cambiarono il nome (ad esempio la potentissima famiglia \"Veljaminov\" \u2013 strettissimamente imparentata con Basilio II \u2013 cambi\u00f2 il nome in \"Aksakov\").\nLa maggior parte del territorio era coperta da foreste e solo nel meridione si trovavano le steppe. La popolazione pi\u00f9 presente nel sud del Khanato era quella dei Nogai, popolo nomade che alle volte riconosceva la supremazia di Kaza'n ma che molto spesso razziava i terreni agricoli Tatari e Ciuvasci cos\u00ec come faceva nel periodo dell'Orda d'Oro. Pi\u00f9 tardi i Nogai furono spostati forzatamente nel Daghestan e furono rimpiazzati dai Calmucchi. Durante il khanato l'area meridionale fu ripopolata da Tatari, Ciuvasci e Russi, che eressero mura difensive sul confine meridionale difese dai Cosacchi Tatari.\nFonti russe indicano che almeno sei lingue erano utilizzate nel khanato. La prima e la pi\u00f9 utilizzata fu senza dubbio la lingua tatara, che includeva i dialetti centrali e occidentali dei tatari di Kazan'. La scrittura di opere letterarie in tataro favor\u00ec la diffusione di tale lingua nello Stato. La lingua dei Ciuvasci, anch'essa di ceppo turco come il tataro, era parlata dalle popolazioni ciuvasce. Anche il linguaggio bulgaro era ancora presente, influenzando il dialetto centrale tataro; le altre tre erano probabilmente il linguaggio dei Mari, quello dei Mordvini e dei Baschiri e quella dei Kipciaki, tutte di ceppo turco.\nEconomia.\nLa popolazione urbana del Khanato produceva utensili di argilla, legno e metallo, cuoio, armature, aratri e gioielli. I centri pi\u00f9 importanti erano Kazan', Ar\u00e7a, C\u00fck\u00e4taw, Qa\u015fan, \u00c7all\u0131, Alat e C\u00f6ri. La popolazione di queste citt\u00e0 commerciava anche con l'Asia centrale, il Caucaso e la Moscovia soprattutto pellicce pregiate, miele e cera e numerosi schiavi russi razziati nei frequenti conflitti. Nel XVI secolo la Russia divent\u00f2 il partner economico principale del Khanato. I mercati dove pi\u00f9 fioriva il commercio erano il Ta\u015fayaq Bazaar a Kazan' e l'isola Markiz (in tataro Centro) sul Volga conosciuta in russo col nome di Gostiinyi Ostrov ossia l'Isola dei Mercanti. Anche l'agricoltura era presente e si basava sul sistema della s\u00f6yur\u011fal e su quello latifondistico.\nSociet\u00e0.\nLo Stato era governato da un Khan, il cui agire era influenzato dalle decisioni di un concilio di gabinetto consultorio, o Diwan. La nobilt\u00e0 comprendeva gli status di b\u00e4k (bey), \u00e4mir (emiri), e morza (\"mirza\", da Amirzade). L'esercito era formato da u\u011flan (ulani), bahadir e i\u00e7ki. Il \"clero\" musulmano, molto influente nel Khanato, era diviso in s\u00e4yet, \u015f\u00e4yex (shaykh), qaz\u00ed (qadi) e imam. Gli \u02bfulam\u0101\u02be rivestivano un ruolo giudiziario e gestivano le madrase o medrese e i maktab (scuole).\nLa maggioranza della popolazione cittadina era costituita dai \"qara xal\u0131q\" (popolo nero): cittadini liberi che vivevano nelle terre dello Stato. Le terre feudali erano spesso abitate dai \"\u00e7ura\" (servi). I prigionieri di guerra (ma anche quelli razziati, specialmente le donne e i bambini) erano considerati schiavi (\"qol\") e venduti in Asia centrale ma, alle volte, erano anche venduti all'interno del Khanato o, quando la manodopera contadina era scarsa, erano posti nelle terre feudali dove sarebbero diventati \u00e7ura. La popolazione non musulmana del khanato era tenuta a pagare la yassa.\nPubblica amministrazione ed esercito.\nIl Khanato era suddiviso in 5 daru\u011fa: Alat, Ar\u00e7a, G\u00e4re\u00e7, C\u00f6ri e Nu\u011fay. Il termine daru\u011fa pu\u00f2 essere tradotto come \"direzione\". Rimpiazzarono i \"ducati\" in cui originariamente era diviso il territorio. Sporadicamente alcuni signori feudali tentavano di rendersi indipendenti da Kazan', ma i loro tentativi non furono mai coronati dal successo.\nL'esercito del Khanato era costituito da uomini e armamenti provenienti forniti dalle terre soggette a Kazan', dalle guardie del Khan e dalle truppe della nobilt\u00e0. Il numero di soldati non era costante e vari\u00f2 dai 20.000 ai 60.000. Spesso l'esercito del Khanato comprendeva anche truppe Nogai, del Khanato di Crimea o Russe. A difesa delle mura di Kazan' erano attive le armi da fuoco (archibugi) e i cannoni forniti dai genovesi (tufyaklar).\nCultura.\nIn generale la cultura del Khanato di Kazan' discende da quella dei Bulgari del Volga: elementi culturali dell'Orda d'Oro sono presenti in misura pi\u00f9 ristretta.\nGran parte della popolazione urbana era in grado di leggere e scrivere, grandi biblioteche erano presenti nelle moschee e nelle madrase. Kazan' divent\u00f2 nel Medioevo uno dei centri pi\u00f9 importanti a livello scientifico e teologico del mondo musulmano.\nOltre alla letteratura islamica ne fu prodotta una laica: i poeti tatari pi\u00f9 famosi furono M\u00f6x\u00e4mm\u00e4dyar, \u00d6mmi Kamal, M\u00f6x\u00e4mm\u00e4d\u00e4min, \u011e\u00e4rifb\u00e4k, e Qol\u015f\u00e4rif. M\u00f6x\u00e4mm\u00e4dyar in particolare rinnov\u00f2 la tradizione della poesia di Kazan' e i suoi versi erano oltremodo popolari.\nFurono proprio i Tatari di Kazan' ad introdurre e ad affermare il metodo di censire la popolazione suddita secondo il concetto coranico della \"Umma\"' in cui il signore deve sapere quante persone sono nella comunit\u00e0 per assegnare la tassa (testatico) e l'elemosina per chi non ha mezzi.\nLa citt\u00e0 di Bol\u011far, capitale del Volga Bulgaro, mantenne la sua funzione di citt\u00e0 sacra nonostante il centro socio-economico e amministrativo si fosse spostato negli anni trenta del XV secolo a Kazan'.\nL'architettura del khanato era caratterizzata da costruzioni in pietra bianca.\nStoria.\nI territori precedentemente facenti parte della Bulgaria del Volga (Ulus di Kazan' o Ducato di Kazan') ritornarono ad essere indipendenti dopo la disgregazione dell'Orda d'Oro all'inizio del XV secolo. Inizialmente il proto-Stato formatosi era stato retto da una dinastia di governanti di origine bulgara. Il primo fondatore del khanato fu Ulugh Mohammet, figlio di Barak Khan della stirpe di Uros Khan dell'Orda Bianca e discendente di Gengis Khan in linea retta, il quale, nel 1437 o nel 1438 assunse il titolo di khan locale battendo Ali Bek e insediandosi e rifondando la citt\u00e0 di Kazan'.\nIn tutta la sua storia il khanato fu pi\u00f9 volte soggetto a lotte per il trono tanto che i Khan furono rimpiazzati per ben 19 volte in 115 anni. Vi furono un totale di 15 Khan, alcuni dei quali ascesero al potere pi\u00f9 di una volta. Il Khan era eletto tra i discendenti di Ulugh Mohammet dalla nobilt\u00e0 di corte e dagli stessi cittadini.\nInizio del Khanato.\nDurante il regno di Ulugh Mohammet e del figlio Mahmud, gli eserciti di Kazan' attaccarono la Moscovia e i territori a questa soggetti numerose volte. Basilio II di Mosca, durante uno scontro con Ulugh Mohammet in una battaglia presso la citt\u00e0 di Nizhni Novgorod, fu catturato e costretto a pagare un riscatto.\nNel Luglio del 1487, il Gran Duca di Mosca Ivan III occup\u00f2 Kazan' e install\u00f2 al potere un Khan fantoccio, M\u00f6x\u00e4mm\u00e4d\u00e4min. A seguito di tale avvenimento il khanato di Kazan' divent\u00f2 un protettorato di Mosca e i mercanti russi furono riconosciuti come classe superiore agli altri mercanti ammessi a commerciare liberamente le merci all'interno del territorio. I sostenitori di un'alleanza con il Khanato di Crimea e con l'Impero Ottomano cercano di far sollevare la popolazione tatara ma le rivolte (avvenute negli anni 1496, 1500, e 1505), non sortirono risultati.\nNel 1521, Kazan' riusc\u00ec a liberarsi dal dominio moscovita concludendo un patto di protezione con il Khanato di Astrachan', con quello di Crimea e con l'Orda di Nogai. Le forze militari dell'allora khan Muhamed Ghirey e dei suoi alleati attaccarono la Moscovia catturando pi\u00f9 di 150.000 schiavi. Gli storici russi del tempo registrarono pi\u00f9 di 40 attacchi del khan di Kazan' contro il territorio moscovita (il pi\u00f9 delle volte nelle regioni di Nizhni Novgorod, Murom, Vjatka, Vladimir, Kostroma, Gali\u010d) nella prima met\u00e0 del XVI secolo.\nGli ultimi dieci anni.\nIl rinforzarsi del Khanato di Crimea fu avversato dalla fazione pro-moscovita del khanato di Kazan' che provoc\u00f2 una rivolta nel 1545. Tale rivolta provoc\u00f2 la deposizione di Safa Giray e l'elezione a nuovo khan di un membro di tale fazione, \u015eah\u011f\u00e4li. Dopo questo avvenimento Mosca organizz\u00f2 numerose campagne militari per imporre il controllo dell'intero Khanato, ma tali tentativi risultarono vani. \nCon l'aiuto dei Nogai, Safa Giray torn\u00f2 sul trono, uccidendo 75 nobili e costringendo il resto dell'opposizione all'esilio. Alla sua morte, avvenuta nel 1549, fu proclamato Khan suo figlio, \u00dct\u00e4me\u015fg\u00e4r\u00e4y di appena tre anni. La madre S\u00f6yembik\u00e4 divenne reggente, suscitando l'ostilit\u00e0 di larga parte della nobilt\u00e0, che invi\u00f2 ai parenti di Safa, in Crimea, l'offerta a sostenerli militarmente in caso di colpo di Stato.\nSotto la reggenza intanto le relazioni con la vicina e sempre pi\u00f9 potente Russia continuavano a peggiorare tanto che un secondo gruppo di nobili, vicini a Mosca, invit\u00f2 \u015eah\u011f\u00e4li a tornare alla guida del regno nel 1551. Lo stesso anno le terre a est del fiume Volga furono cedute alla Russia. \u00dct\u00e4me\u015fg\u00e4r\u00e4y fu catturato con la propria madre e imprigionato in una prigione moscovita. \u015eah\u011f\u00e4li occup\u00f2 il trono di Kazan' fino al febbraio 1552 quando fu esiliato dalla fazione anti-moscovita, sostenuta dall'esercito dei Nogai, e sostituito sul trono dal Principe di Astrachan'.\nLa caduta.\nKazan' fu allora posta sotto assedio dalle truppe di Ivan il Terribile, che operavano dal vicino castello di Sviyazhsk. Nell'agosto del 1552, i Russi sconfissero le truppe Tatare fuori dalla citt\u00e0, bruciando Archa e alcuni castelli. Dopo due mesi di assedio e la distruzione delle mura della cittadella, i Russi entrarono a Kazan' il 3 ottobre. Alcuni difensori cercarono di passare ma per la maggior parte furono giustiziati. Yadegar Moxammad fu imprigionato e la popolazione massacrata. I rapporti degli storici di Kazan' indicano il numero delle vittime in tra civili e militari, ma tale racconto non pu\u00f2 in alcun modo corrispondere a verit\u00e0, poich\u00e9 \u00e8 altamente improbabile che le persone che si trovavano a Kazan' durante l'assedio superassero le unit\u00e0.\nDopo la caduta di Kazan' i territori di Udmurtia e Baschiria si unirono spontaneamente alla Russia. Ai nobili Tatari pro-moscoviti e a quelli neutrali fu concesso di tornare alle loro terre ma chi aveva contribuito ad esautorare \u015eah\u011f\u00e4li fu giustiziato. Le terre rimaste senza padrone furono distribuiti tra Russi e Tatari alleati mentre vescovi ortodossi, come Ermogene battezzarono con la forza la popolazione.\nLa resistenza anti-russa.\nFino al 1556 parte della popolazione continu\u00f2 a resistere alla dominazione russa. Governi ribelli furono formati a Chalem e Mishatamaq. tuttavia, dopo la ripresa dei raid dei Nogai contro la popolazione contadina l'alleanza tra l'Orda Nogai e il Khanato cess\u00f2. I Russi approfittarono della situazione per porre in essere un'aspra repressione dei ribelli, che port\u00f2 a esecuzioni di massa e alla fine della resistenza.\nAlcuni studiosi reputano che la popolazione del khanato diminu\u00ec di alcune migliaia durante la guerra. L'amministrazione coloniale port\u00f2 alla progressiva russificazione e cristianizzazione dei Tatari."}
{"id": "796390", "revid": "4175", "url": "https://it.wikipedia.org/wiki?curid=796390", "title": "Nazionale di calcio di Montenegro", "text": ""}
{"id": "796391", "revid": "110157", "url": "https://it.wikipedia.org/wiki?curid=796391", "title": "Borleggia", "text": "Il torrente Borleggia \u00e8 un corso d'acqua della provincia di Bergamo. Nasce da vari rami provenienti da alcuni laghi delle Alpi Orobie: il lago Gornico (2317\u00a0m), il lago Colombo (2046\u00a0m) ed i Laghi Gemelli (1952\u00a0m). Forma il Lago di Pian Casere e confluisce dopo 5\u00a0km da sinistra nel Brembo a Branzi, in alta Val Brembana. Il torrente scorre interamente nel comune di Branzi e passa nelle vicinanze del Rifugio Laghi Gemelli."}
{"id": "796392", "revid": "15756", "url": "https://it.wikipedia.org/wiki?curid=796392", "title": "Aramus guarauna", "text": "L'aramo (\"Aramus guarauna\" (, 1766)), anche noto come limpkin, carrao, courlan o uccello piangente, \u00e8 un uccello gruiforme simile a un rallide, sebbene sia tassonomicamente pi\u00f9 vicino alle gru. \u00c8 l'unica specie esistente del genere Aramus e della famiglia Aramidae. Abita principalmente le zone umide, nelle aree calde delle Americhe, dalla Florida al nord dell'Argentina. Si nutre di molluschi, e la sua dieta \u00e8 dominata dalle lumache ampullariidi del genere \"Pomacea\". Il suo nome inglese, \"limpkin\", deriva dalla sua camminata apparentemente zoppicante.\nDescrizione.\nL'aramo \u00e8 simile a una gru con gambe lunghe, un collo anche abbastanza lungo, un becco robusto e leggermente ricurvo e un'altezza di circa 60\u00a0cm. Il piumaggio \u00e8 olivo-bruno striato di bianco.\nBiologia.\nIl nome inglese \u00ablimpkin\u00bb (zoppicante) gli proviene dalla sua strana andatura claudicante allorquando attraversa guardingo la intricata vegetazione della palude, sollevando in alto le lunghe zampe e contraendo la coda. In caso di necessit\u00e0, gli arami nuotano galleggiando come folaghe o sciabiche. Volano di rado, ma quando lo fanno si levano e atterrano verticalmente e volano con battito lento e continuo. Di notte, gli arami si appollaiano sugli alberi, dove possono correre tra i rami con agilit\u00e0 sorprendente.\nVoce.\nI suoni che l'aramo emette, specie di notte, sono simili a gemiti o lamenti. Sono composti da tre sillabe e sono stati descritti come gridi, lamenti e pianti penetranti, o anche come richiami di \u00abuna tristezza indescrivibile\u00bb. Secondo il folklore, i pianti sarebbero quelli di bambini sperdutisi per sempre nelle paludi.\nAlimentazione.\nGli arami si alimentano ad altezza di guado nelle acque basse degli acquitrini e delle paludi, e il loro alimento principale \u00e8 costituito dalle lumache d'acqua della famiglia Ampullariidae, in particolare del genere \"Pomacea\", che cerca nel fango con il suo lungo becco. La dieta a base di lumache \u00e8 completata da molluschi d'acqua dolce (\"Anodonta\" spp., \"Villosa\" spp., \"Elliptio\" spp. e \"Uniomerus\" spp.) e in misura minore da insetti, rane, rettili, crostacei e vermi.\nI terreni di alimentazione degli arami sono ben riconoscibili poich\u00e9 ricoperti da mucchi di gusci di lumache. Quando afferrano le lumache, le tengono strette per il bordo del guscio e le portano sul terreno o in acque poco profonde. Sistematele accuratamente in un crepaccio o alla biforcazione di un ramo con l'apertura verso l'alto, l'aramo aspetta pazientemente che la lumaca \u00absi rilasci\u00bb, e allora la trafigge passando la met\u00e0 superiore del suo becco attraverso il corpo tra il guscio e l'opercolo corneo o porta.\nRiproduzione.\nIl nido viene costruito con giunchi, bastoncini e altro materiale di origine vegetale. Esso \u00e8 voluminoso, ma leggero, ed \u00e8 disposto tra piante rampicanti intrecciate, cespugli di erba, arbusti, alberi, qualche volta anche a un'altezza di 5 m ma normalmente vicino o sopra l'acqua. La covata \u00e8 costituita da 4-8, normalmente 6 o 7 uova verde pallide macchiate di bruno. Negli Stati Uniti, vengono deposte tra met\u00e0 febbraio e aprile e covate da ambedue i genitori, non \u00e8 per\u00f2 noto quanto tempo esse richiedono per schiudersi. I piccoli, di colore bruno scuro, possono nuotare e correre immediatamente dopo la nascita e, dopo un giorno o gi\u00f9 di l\u00ec, sono gi\u00e0 in grado di lasciare il nido e nascondersi nelle vicinanze. Sono sorvegliati da entrambi i genitori per un periodo di tempo imprecisato ed \u00e8 risaputo che i genitori continuano ad alimentarli anche dopo che hanno cominciato a volare. I piccoli si avvicinano ai genitori dal didietro e passano loro attraverso le gambe per portarsi davanti e prendere cos\u00ec le lumache che vengono loro offerte.\nDistribuzione e habitat.\nL'aramo \u00e8 diffuso in Florida, in Messico, in America centrale e nei Caraibi, in Sudamerica (Argentina, Bolivia, Colombia, Guiana francese, Guyana, Paraguay, Per\u00f9, Uruguay, Venezuela).\nL'aramo vive nelle acque dolci di paludi e acquitrini, qualche volta nelle foreste umide.\nConservazione.\nConsiderato il suo ampio areale e la numerosit\u00e0 della popolazione, stimata in oltre 1 000 000 di esemplari, la specie \u00e8 considerata dalla \"IUCN Red List\" come specie a basso rischio (\"Least Concern\").\nIn passato era abbastanza comune in Georgia e nella Florida, ma fu decimato per la sua carne appetitosa e la facilit\u00e0 nel colpirlo. Ora la sua sopravvivenza \u00e8 assicurata in riserve come l'Everglades National Park."}
{"id": "796394", "revid": "69794", "url": "https://it.wikipedia.org/wiki?curid=796394", "title": "Giuseppe Morro", "text": "Fu sindaco di Genova.\nBiografia.\nIl padre era Luigi Morro, personaggio partecipe della politica cittadina: in essa infatti ricopr\u00ec pi\u00f9 incarichi a partire dai primi tempi del Regno di Sardegna. Luigi Morro fece infatti parte del Corpo Decurionale di Genova, di cui fu uno dei sindaci; fu nell'Amministrazione della Giustizia, fu tra i Giudici di Mandamento, presidente della sezione genovese della Camera di Commercio.\nGiuseppe fu uno degli esponenti locali della borghesia intellettuale risorgimentale, di parte cavouriana, e quindi moderato-liberale. Sulle sue posizioni liberali nei momenti pi\u00f9 impegnativi del 1848-1849, esiste un suo rapporto epistolare con Vincenzo Ricci, del 1\u00ba maggio 1848, dove Morro elenca i Cappuccini legati agli intrighi dei Gesuiti e tra questi il padre Venanzio da Torino (al momento dell'espulsione dei gesuiti da Genova).\nNel decennio di preparazione della seconda guerra di indipendenza si schiera dalla parte politica di Cavour. Nelle elezioni del 1852 Giuseppe Morro fu firmatario con altri costituzionali genovesi della lista moderata (appunto cavouriana) presentata come un \"manifesto dei 98\" (dal numero dei firmatari).\nGiuseppe Morro fu anche personaggio impegnato in molte attivit\u00e0 civiche culturali e amministrative. Tra gli altri impieghi fu Accademico alla Accademia Ligustica dal 30 dicembre 1846, attivit\u00e0 cessata nel 1849.\nFu sindaco di Genova dal 22 ottobre 1856 al 4 gennaio 1860. Ricopr\u00ec tale ruolo in base ai Regi Decreti del 22 ottobre 1856, in grazia del quale succedette al dimissionario sindaco Domenico Elena; del 15 agosto 1857, del 6 gennaio 1859. Fu pertanto in carica dal 17 novembre 1856 al 4 gennaio 1860.\nSuccessivamente rimase sempre nel Comune come assessore; con questa carica svolse funzioni da sindaco dall'ottobre 1874 al marzo 1875.\nMor\u00ec all'improvviso, sempre impegnato in tutti i suoi incarichi, il 18 luglio 1875. La sua tomba si trova oggi al cimitero di Staglieno, con un busto in altorilievo inserito in un clipeo, addossato al pilastro del portico. Sta nell'ala porticata delle celebrit\u00e0 cittadine, quella che nel cimitero monumentale si diparte a Levante del Pantheon, accanto alle tombe degli Spinola, dei Dufour, di Raffaele Pienovi, di Crosa di Vergagni e della moglie Fieschi, e alla tomba Oneto con la nota statua dell'Angelo dello scultore Giulio Monteverde."}
{"id": "796397", "revid": "767487", "url": "https://it.wikipedia.org/wiki?curid=796397", "title": "Ol\u00e9 Coltrane", "text": "Ol\u00e9 Coltrane \u00e8 un album del sassofonista jazz John Coltrane pubblicato nel 1961 dalla Atlantic Records (LP Atlantic 1373).\nIl disco.\nLa storia.\nIl 1961 fu un anno molto importante per John Coltrane. Abbandonata la formazione di Miles Davis al termine di una tourn\u00e9e europea agli inizi del 1960, si era affrancato definitivamente come solista e come \"leader\" con alcuni dischi di grande impatto. Con il successo di \"My Favourite Things\" e di \"Giant Steps\", incisi per la Atlantic Records, aveva sostituito di punto in bianco Charlie Parker come riferimento principale per i sassofonisti ed era diventato uno dei pi\u00f9 importanti uomini del nuovo jazz.\nLa neonata Impulse! Records lo mise quindi sotto contratto garantendogli, oltre a un sostanzioso aumento, la possibilit\u00e0 di esprimersi liberamente da un punto di vista artistico e creativo.\nColtrane approfitt\u00f2 subito dell'occasione che gli veniva offerta e inizi\u00f2 ad esplorare i temi mistici e spirituali e le sonorit\u00e0 orientaleggianti che lo contraddistinsero anche in seguito. Alla fine di maggio del 1961, quindi, Coltrane era impegnato nelle registrazioni di \"Africa/Brass\", suo primo disco con la nuova etichetta, un ambizioso progetto orchestrale nel quale intendeva esplorare l'Africa e i suoi suoni.\nSi scopr\u00ec che un cavillo lo legava per un disco ancora alla vecchia \"label\", la Atlantic Records. Era necessario realizzarlo al pi\u00f9 presto. In due giorni raccolse alcuni musicisti nel folto gruppo con cui stava lavorando al disco \"africano\" e li port\u00f2 a New York per incidere una veloce \"session\".\nIl sassofonista trasform\u00f2 questa apparente seccatura nell'occasione di esplorare ancora la Spagna e l'Africa e l'improvvisazione modale di cui era maestro.\nIn compagnia di Eric Dolphy, Freddie Hubbard, di due contrabbassisti, Art Davis e Reggie Workman, dei fidi McCoy Tyner e Elvin Jones (con i quali, di l\u00ec a poco, dar\u00e0 vita al suo celebre quartetto), Coltrane incise in poche ore una manciata di tracce, delle quali non fu mai del tutto soddisfatto, ma che sono considerate da molti tra i suoi capolavori.\nIl 25 maggio furono incise quattro tracce sotto la direzione di Phil Ramone allora tecnico del suono presso gli A&amp;R Studios di New York. La lunghissima \"Ol\u00e9\", che occupava tutto il primo lato del disco, colp\u00ec molto la critica dell'epoca ed \u00e8 uno degli esempi pi\u00f9 chiari del genio di Coltrane, mentre l'ultima traccia incisa fu scartata e dimenticata a lungo; fu recuperata solo in seguito, in una antologia, con il titolo sbagliato, e poi nella versione \"deluxe\" dell'album.\nDopo la sessione Coltrane torn\u00f2 ad occuparsi dell'ambizioso progetto di \"Africa/Brass\".\nL'album, come tutti quelli realizzati per la Atlantic Records, rimase per molti anni scarsamente disponibile. Fu pubblicato su CD negli anni novanta (in una edizione \"original sound'\", nelle intenzioni fedele al suono delle edizioni in vinile) e poi rimasterizzato dalla Rhino Records nel 2000 per una edizione \"deluxe\" che contiene anche la quarta traccia \"dimenticata\" e, di fatto, precedentemente inedita.\nEric Dolphy, che per un breve, ma intensissimo periodo affianc\u00f2 John Coltrane nelle sue invenzioni musicali, fu presentato, per motivi contrattuali, con lo pseudonimo di George Lane sulle note di copertina.\nLa musica.\nLa \"title track\" \u00e8 un brano di sapore e ritmo flamenco ispirato a una canzone folkloristica spagnola, \"Venga Jaleo\" (erroneamente indicata come \"Venga Vallejo\" da molte fonti) originariamente nota come \"El Vito\". Coltrane si trovava a suo agio con le atmosfere spagnole, come aveva gi\u00e0 dimostrato con il suo assolo in \"Flamenco Sketches\" (in \"Kind of Blue\" di Miles Davis).\nIn \"Ol\u00e9\" viene ripetuto quanto gi\u00e0 sperimentato in \"My Favourite Things\": un semplice tema in tempo dispari che viene stravolto in innumerevoli ripetizioni alternate a lunghe fughe modali. Coltrane torna al sax soprano e, con il flauto di Dolphy, evoca atmosfere orientali e africanneggianti, mentre la tromba di Freddie Hubbard riecheggia atmosfere andaluse e arabe. Il punto forte del pezzo \u00e8 l'incedere dei due contrabbassi, impegnati sin dall'inizio nell'esposizione del \"riff\" e poi in un duetto nel quale si alternano, anche con l'uso dell'archetto, nella esposizione quasi ipnotica del tema.\nIl finale \u00e8 potente delirio di suoni prodotti dal sax soprano fino alla calma quasi surreale dell'ultima ipnotica esposizione del tema.\n\"Dahomey Dance\" \u00e8 un pezzo pi\u00f9 canonico, un blues molto \"swingato\", in tempo medio, sul modello dell\"'All Blues\" di Davis (anche questo tratto da \"Kind of Blue\"). Gi\u00e0 dopo poche battute per\u00f2 il gruppo si distacca dal modello pi\u00f9 celebre. La batteria nervosa di Elvin Jones e il contrabbasso rendono meno lineare e pi\u00f9 drammatico l'incedere del ritmo sul quale i tre solisti (Coltrane al sax tenore e Dolphy al sax contralto oltre a Hubbard alla tromba) improvvisano con grande carica emotiva un pezzo apparentemente \"leggero\", ma reso drammatico dal suono potente e vorticoso dei fiati.\nIl lento \"Aisha\" \u00e8 una delle poche composizioni di McCoy Tyner registrate dalle formazioni di John Coltrane.\n\"To Her Ladyship\", il brano scartato per il LP originale, \u00e8 una divertente e un po' surreale sfida tra il sax soprano di John Coltrane e il flauto di Dolphy."}
{"id": "796405", "revid": "1610933", "url": "https://it.wikipedia.org/wiki?curid=796405", "title": "Serracura", "text": ""}
{"id": "796407", "revid": "580", "url": "https://it.wikipedia.org/wiki?curid=796407", "title": "Attributi araldici di azione", "text": "Gli attributi araldici di azione sono quelli che definiscono la posizione assunta, per effetto di una specifica azione, da una figura che compare in uno stemma. La figura \u00e8 generalmente un essere animato o una pianta.\nIn alcuni casi la figura, abitualmente un animale, \u00e8 rappresentata in una particolare postura, definita \"posizione araldica ordinaria\" che non viene blasonata, in quanto sottintesa; esempi ne sono il leone (rappresentato rivolto a destra e in posizione rampante), il leopardo (rivolto a destra, con la testa in maest\u00e0 e passante), l'aquila (di fronte, con la testa rivolta a destra, le ali spiegate in alto e le zampe divaricate), il rovere (con i rami incrociati in decusse), ecc.\nGli attributi pi\u00f9 usati sono:\nA.\nAccosciato.\nAccosciato \u00e8 un termine utilizzato in araldica per indicare la posizione dell'animale poggiato con il ventre a terra e con le zampe allungate in avanti. Il termine viene frequentemente usato per il leone e per la sfinge.\nAfferrante.\nAfferrante \u00e8 un termine utilizzato in araldica per l'uccello grifagno che artiglia, e per la belva che rapisce o strazia un'altra bestia.\nIl termine \u00e8 utilizzato anche nel caso in cui l'uccello afferri una figura diversa da una bestia. Si ricorda \"l'aquila rossa di Clemente IV afferrante cogli artigli un serpente di verde\" donata ai Guelfi.\nAllattante.\nAllattante \u00e8 un termine utilizzato in araldica per indicare l'essere che d\u00e0 la poppa; pur non essendo presente nei trattati, si ritrova nei nostri armoriali. \nAllegro.\nAllegro \u00e8 un termine utilizzato in araldica per indicare il cavallo passante, libero e privo di finimenti. \u00c8 ritenuto simbolo di \"indipendenza\".\nIn alcune blasonature, tuttavia, si usa \"allegro\" per indicare il cavallo privo di finimenti anche in posizioni diverse dal passante, in particolare si incontra nel caso di cavalli \"spaventati\".\nAppollaiato.\nAppollaiato (talvolta: appollato, appellato, posato) \u00e8 un termine utilizzato in araldica per un uccello che, per dormire, si aggrappa a qualche corpo.\nSe non vi si potr\u00e0 aggrappare si dice fermo.\nArdito.\nArdito \u00e8 un termine utilizzato in araldica per indicare il gallo che solleva la zampa destra.\nArrestato.\nVedi \"fermo\".\nArricciato.\nVedi \"arroncigliato\".\nArroncigliato.\nArroncigliato \u00e8 un termine utilizzato in araldica quando il gatto, per minacciare, o porsi in difesa, inarca il dorso, leva la coda e rabbuffa il pelo.\nTalvolta sono usati anche i termini \"arricciato\" e \"rabbuffato\".\nAttorcigliato.\nAttorcigliato \u00e8 un termine utilizzato in araldica per indicare la posizione del serpente. Si impiega anche come attributo di code di animali e, talora, candele.\nB.\nBenedicente.\nBenedicente \u00e8 un termine utilizzato in araldica: detto della mano in atto di benedire; con tre dita alzate ed \u00e8 la benedizione di rito latino; quella greca ha tutte le dita levate e si toccano il pollice e l'anulare.\nBevente.\nBevente \u00e8 un termine utilizzato in araldica per indicare l'azione del bere.\nBoccheggiante.\nBoccheggiante \u00e8 un termine utilizzato in araldica per indicare i pesci con la bocca aperta come in punto di morte.\nTaluni usano a questo scopo il termine \"spasimato\".\nBraccante.\nBraccante \u00e8 un termine utilizzato in araldica per indicare il cane nella posizione della caccia.\nC.\nCantante.\nCantante \u00e8 un termine utilizzato in araldica per indicare il gallo colla bocca aperta, come per chicchiriare.\nCorrente.\nCorrente \u00e8 un termine utilizzato in araldica per indicare un animale che corre; e lo si deve dire, perch\u00e9 il quadrupede, di norma si mette \"fermo\" e pu\u00f2 anche essere \"passante\".\nCozzante.\nCozzante \u00e8 un termine utilizzato in araldica per due montoni o becchi, affrontati, che si fanno impeto colle corna; ed anche di un animale cornuto che infuria contro qualche oggetto.\nF.\nFermo.\nFermo \u00e8 un termine utilizzato in araldica per indicare la posizione di animali che riposano su tutti i loro piedi.\nAlcuni araldisti utilizzano il termine \"arrestato\".\nLa nave \u00e8 \"ferma\" se la si rappresenta senza vele, \"arrestata\" se ha le vele ammainate.\nFissante.\nFissante \u00e8 un termine utilizzato in araldica quando lo sguardo di un animale \u00e8, intenzionalmente, diretto a qualche figura.\nFurioso.\nFurioso \u00e8 un termine utilizzato in araldica per indicare i bovini ritti. \nTalvolta \u00e8 definito \"furioso\" anche il liocorno.\nG.\nGaio.\nGaio \u00e8 un termine utilizzato in araldica quale attributo del cavallo, passante e senza fornimento.\nGaloppante.\nGaloppante \u00e8 un termine utilizzato in araldica per indicare il cavallo messo a tale andatura.\nI.\nIlleonito.\nIlleonito \u00e8 un termine utilizzato in araldica per indicare la posizione del leopardo quando \u00e8 rampante.\nIlleopardito.\nIlleopardito \u00e8 un termine utilizzato in araldica per indicare il leone passante.\nImpugnante.\nImpugnante \u00e8 un termine utilizzato in araldica per l'uomo, od animale che tiene qualche cosa nel pugno o nella zampa. Per metonimia, \"impugnati\" indica la posizione di pi\u00f9 oggetti lunghi, almeno tre, incrociati come se si impugnassero.\nInalberato.\nVedi \"spaventato\".\nIndicante.\nIndicante \u00e8 un termine utilizzato in araldica per la mano col solo indice levato.\nInferocito.\nVedi \"spaurito\".\nIngollante.\nIngollante \u00e8 un termine utilizzato in araldica per indicare l'animale nelle cui fauci finiscono delle pezze o figure\nL.\nLeopardito.\nVedi \"illeopardito\".\nLevato.\nVedi \"ritto\".\nM.\nMiranti all'infuori.\nMiranti all'infuori \u00e8 un termine utilizzato in araldica per indicare i sostegni che guardano all'infuori dello scudo.\nMontante.\nMontante \u00e8 un termine impiegato per indicare i cigni nella posizione simile al \"rampante\", ed \u00e8 inoltre attributo delle fiamme, dei gamberi, delle api e di altre figure dirette verso il capo.\nN.\nNatante.\nVedi \"nuotante\".\nNuotante.\nNuotante \u00e8 un termine utilizzato in araldica per indicare animali sull'acqua.\nP.\nPascolante.\nPascolante \u00e8 un termine utilizzato in araldica quale attributo delle mucche e delle pecore, quando si effigiano colla testa inclinata al basso.\nPassante.\nPassante \u00e8 un termine utilizzato in araldica per gli animali (meno il leopardo) in atto di camminare. I quadrupedi tengono alta la gamba anteriore destra\n\u00c8 interessante notare che nell'araldica inglese il termine specifico \"leopardo\", cio\u00e8 il leone passante e con la testa in maest\u00e0, non esiste e il simbolo reale inglese \u00e8 definito come \"lion passant guardant\", probabilmente per mantenere il termine \"leone\" senza ridurlo ad un rango inferiore.\nR.\nRampante.\nRampante \u00e8 un termine utilizzato in araldica per indicare l'atteggiamento, sollevato, dei piedi degli animali da rampa, che non sono leoni, leopardi, lupi, gatti, orsi.\nL'animale \"rampante\" ha la zampa destra anteriore pi\u00f9 in alto di quella sinistra. \nIl termine non si usa per:\necc.\nRapace.\nRapace \u00e8 un termine utilizzato in araldica per indicare il lupo colle zampe alzate, rampante, non quello che rapisce. Secondo il Guelfi Camaiani \n\u00e8 invece anche attributo del lupo con un agnello tra le fauci. \nRecalcitrante.\nRecalcitrante \u00e8 un termine utilizzato in araldica per indicare il cavallo che punta le zampe anteriori a terra e solleva violentemente le posteriori\nRimiranti.\nRimiranti \u00e8 un termine utilizzato in araldica per indicare due figure di animali; specialmente due sostegni che sono affrontati, ma colle teste rivolte all'infuori.\nRitto.\nRitto \u00e8 un termine utilizzato in araldica per l'orso in posizione rampante ed anche per cani o per fissipedi.\nTaluni araldisti preferiscono il termine \"levato\", ma solo per indicare l'orso nella posizione di rampante.\nRotante.\nRotante \u00e8 un termine utilizzato in araldica per il pavone che mette la coda in rosta.\nTalora si usa anche il sinonimo \"roteante\".\nRoteante.\nVedi \"rotante\".\nS.\nSaliente.\nSaliente \u00e8 un termine utilizzato in araldica per indicare animali di unghia fessa meno i bovini ed i liocorni che sono o ritti o rampicantisi su qualche figura.\nIl termine \u00e8 utilizzato, generalmente, per la capra, il montone e il cervo.\nIl termine \u00e8 applicabile al leone nel caso in cui abbia entrambe le zampe posteriori poggiate a terra e quelle anteriori tese in avanti e in alto. Taluni araldisti chiamano questo tipo di leone \"saltante\".\nSaltante.\nVedi \"saliente\".\nInoltre il termine viene utilizzato raramente per indicare un pesce con il dorso inarcato.\nScorrente.\nScorrente \u00e8 un termine utilizzato in araldica parlando dei fiumi.\nAnche nel caso delle fontane si parla di acqua \"scorrente\".\nSdraiato.\nSdraiato \u00e8 un termine utilizzato in araldica per gli animali distesi a giacere.\nSedente.\nVedi \"seduto\".\nSeduto.\nSeduto \u00e8 un termine utilizzato in araldica per gli animali che riposano sul treno posteriore.\nPer definire questa posizione taluni usano il termine \"aggruppato\", forse pi\u00f9 direttamente connesso alla voce francese \"accroupi\", ma questo termine implica anche la posizione curva e piegata della testa, nascosta sotto le ali o nel petto.\nAlcuni utilizzano il sinonimo \"sedente\".\nSlanciato.\nSlanciato \u00e8 un termine utilizzato in araldica per indicare il cervo, il daino, il camoscio ed altri mammiferi di selvaggina che spiccano i loro grandi salti di corsa.\nMolti araldisti, seguendo l'uso dei colleghi francesi, applicano il termine \"slanciato\" anche al cavallo.\nSorante.\nSorante \u00e8 un termine utilizzato in araldica per indicare l'uccello che sta spiccando il volo (participio presente del verbo \"sorare\" che indica nel linguaggio venatorio, con riferimento ai falconi, volare liberamente allorch\u00e9 vengono liberati per la caccia, prima che intraprendano la cerca della selvaggina o la caccia stessa).\n\u00c8 frequentemente emblema di impresa da compiere o cammino da iniziare.\nSostenente.\nSostenente \u00e8 un termine utilizzato in araldica per indicare una figura che ne porta un'altra.\nSpasimato.\nVedi \"boccheggiante\".\nSpaurito.\nSpaurito \u00e8 un termine utilizzato in araldica quando il gatto sta ritto.\nMolti araldisti, per indicare il gatto rampante, preferiscono il termine \"inferocito\".\nSpaventato.\nSpaventato \u00e8 un termine utilizzato in araldica per indicare il cavallo che si drizza sulle reni.\nIl termine si usa anche per il liocorno o il pegaso (cavallo alato) e si riferisce comunque all'animale in posizione rampante. Taluni preferiscono il termine \"inalberato\".\nSpiegato.\nSpiegato \u00e8 un termine utilizzato in araldica per indicare le ali aperte; l'aquila le ha sempre.\nT.\nTenente.\nVedi la voce propria.\nV.\nVogante.\nVogante \u00e8 un termine utilizzato in araldica per indicare la nave sull'acqua.\nVolante.\nVolante \u00e8 un termine utilizzato in araldica per indicare ci\u00f2 che vola e se ne indica la direzione blasonica. \u00c8 attributo dell'ape con le ali spiegate.\nVomitante.\nVomitante \u00e8 il termine che descrive l'azione dell'animale che getta fiamme dalle fauci. \u00c8 tipico della pantera, ma pu\u00f2 riferirsi anche ad altri animali.\nZ.\nZampillante.\nZampillante \u00e8 un termine utilizzato in araldica come attributo di fontana che schizza acqua."}
{"id": "796408", "revid": "1702319", "url": "https://it.wikipedia.org/wiki?curid=796408", "title": "Vignate", "text": "Vignate (\"Vign\u00e0a\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia, oggi marcatamente industriale ma storicamente di vocazione agricola.\nFa parte del territorio della Martesana.\nStoria.\nOrigine del nome.\nIl nome Vignate \u00e8 derivato con ogni probabilit\u00e0 dal toponimo \"Vineate\" dal termine latino \"vineo\" (vigna) e dal suffisso celtico \"\u2013aite\" (luogo, contrada).\nIl comune ha origini romane, basti vedere l'assetto stradale del centro storico e deve il suo nome alla tipica coltivazione della vite, un tempo abbondante sul territorio comunale prima dell'arrivo della Fillossera.\nStoria.\nVignate risulta per la prima volta in un atto notarile del 25 maggio 776.\nAlla morte dell\u2019ultimo feudatario, il Conte Antonio Teodoro Trivulzio, avvenuta il 26 luglio 1678 la Comunit\u00e0 Vignanese vers\u00f2 al governo spagnolo 48 lire per ogni famiglia per un totale di 4.074 lire, ottenendo cos\u00ec due giorni dopo dal governo spagnolo di Milano la redenzione dai vincoli feudali, a differenza della maggior parte delle altre terre limitrofe che furono allora nuovamente infeudate.\nIl 23 aprile 1691 Vignate riusc\u00ec ufficialmente a liberarsi dai vincoli che la legavano al suo passato feudale.\nStemma.\nLo stemma \u00e8 parzialmente \"parlante\" e pertanto di immediata comprensione araldica, \u00e8 composto da due sezioni dette troncati:\nMonumenti e luoghi d'interesse.\nI fontanili.\nIl territorio comunale rientra nella fascia delle risorgive, pertanto sono presenti diversi fontanili alcuni oggi in stato di abbandono\nCascine.\nSul territorio comunale sono presenti delle cascine in stile lombardo molte ancora oggi funzionanti\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 778 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSecondo l'ISTAT, il territorio comunale comprende il centro abitato di Vignate e la localit\u00e0 di Cascina San Pedrino.\nAmministrazione.\nLa festa della redenzione.\nDal 1996 l\u2019Amministrazione Comunale organizza durante la prima Domenica dopo Pasqua (tra il 29 marzo ed il 2 maggio) una festa a ricordo della redenzione della terra vignatese dal giogo feudale.\nLo scopo della festa \u00e8 quello di promuovere la riscoperta e la valorizzazione del patrimonio storico, artistico e culturale del paese, durante la Festa viene riproposta la rievocazione storica con la sfilata per le vie del paese.\nSport.\nCiclismo.\nIl Pedale Vignatese \u00e8 nato nel 1972 ed \u00e8 la societ\u00e0 ciclista iscritta alla Federazione Ciclistica Italiana. Una lunga tradizione della cittadina e una societ\u00e0 che ha avuto ciclisti arrivati al professionismo correndo i Giri d'Italia come Danilo Gioia e a vincere Campionati Nazionali nei dilettanti con Tomas Pezzoli..."}
{"id": "796418", "revid": "712828", "url": "https://it.wikipedia.org/wiki?curid=796418", "title": "Valle dei Jedi", "text": ""}
{"id": "796420", "revid": "1833487", "url": "https://it.wikipedia.org/wiki?curid=796420", "title": "Georg Groddeck", "text": "Studi e carriera.\nMolto noti i suoi studi sull'Es, sul simbolismo degli organi del corpo e sull'applicazione della psicoanalisi alla cura delle affezioni somatiche. Sigmund Freud riconobbe di aver preso il termine \u00abEs\u00bb dal lavoro di Groddeck.\nSeguace e allievo del celebre medico Ernest Schweninger, si trasfer\u00ec a Baden-Baden dove prima gest\u00ec e poi acquist\u00f2 \"Marienhohe\", una piccola casa di cura fondata dal suo maestro, ed in cui port\u00f2 avanti il suo approccio medico caratterizzato da istanze psicologiche e, a modo suo, di medicina naturale (opponendosi ripetutamente alla gi\u00e0 allora vincente Medicina micro-biologica).\nEbbe frequenti contatti, anche epistolari (raccolti in due \"Carteggi\"), con Sigmund Freud e con S\u00e1ndor Ferenczi (di cui fu anche medico personale); incontr\u00f2 molti psicoanalisti, tra cui lo stesso S\u00e1ndor Ferenczi, Otto Rank e Karen Horney.\nErich Fromm lo considerava uno dei maggiori psicoanalisti dell'epoca, per l'originalit\u00e0 della sua elaborazione teorica. Nonostante la sua partecipazione a convegni psicoanalitici, la sua posizione rispetto alla comunit\u00e0 psicoanalitica dell'epoca risult\u00f2 ambivalente e per certi aspetti un po' \"marginale\".\nLui per primo riconosceva di essere (ed amava definirsi) uno \"psicoanalista selvaggio\", ma godette lo stesso per lungo tempo della stima personale e scientifica di Freud (che invece era abitualmente molto critico con coloro che si ponevano al di fuori dell'ortodossia). Solo verso il 1928 il loro rapporto divenne meno positivo, pur rimanendo sempre nell'alveo della cordialit\u00e0, e negli ultimi anni di vita Groddeck si distacc\u00f2 ulteriormente dai circuiti psicoanalitici.\nPer tre anni pubblic\u00f2 la rivista di arte e cultura \"Die Arche\" (L'arca), utilizzando anche i suoi interventi alla clinica di Baden-Baden.\nTra le sue opere, oltre al romanzo \"Lo scrutatore d'anime\": \"Il libro dell'Es\", \"Satanarium\", \"La natura guarisce il medico cura\" (Nasamecu), \"Il linguaggio dell'Es\", \"Carteggio Freud-Groddeck\".\n\"Il libro dell'Es\", il suo testo pi\u00f9 importante, fu uno dei testi psicoanalitici pi\u00f9 noti dell'epoca, che contribu\u00ec a diffondere, sotto forma di un finto epistolario tra Patrik Troll (pseudonimo di Groddeck) ed una sua amica, molti concetti della psicoanalisi, riformulati in maniera originale e stimolante."}
{"id": "796422", "revid": "729019", "url": "https://it.wikipedia.org/wiki?curid=796422", "title": "Thales Spectra", "text": "Il Thales SPECTRA \u00e8 un sistema integrato di guerra elettronica sviluppato dalla Thales (ex \"Division Syst\u00e8mes A\u00e9roport\u00e9s\") e dalla EADS per gli aerei da caccia Dassault Rafale. SPECTRA \u00e8 un acronimo per \"Syst\u00e8me de Protection et d'\u00c9vitement des Conduites de Tir du Rafale\" (\"Sistema di gestione armamento di protezione e inganno per il Rafale\").\nTutti gli elementi dello SPECTRA sono integrati nella struttura dell'aereo e sono progettati per fornire un elevato livello di automazione e integrazione con le altre piattaforme di bordo. Lo Spectra comprende come elementi passivi: ricevitori radar d'allarme (Radar Warning Receiver), rilevatori di minaccia laser (Laser Warning Receiver) e rilevatori di prossimit\u00e0 missili (Missile Approach Warning) all'infrarosso. Quest'ultimo sensore \u00e8 sviluppato dalla MBDA.\nGli elementi attivi sono costituiti da lanciatori di chaff e flare pi\u00f9 un sofisticato sistema per il disturbo radar (radar jamming). Lo Spectra \u00e8 in grado di svolgere funzioni ELINT essendo in grado di registrare e analizzare le caratteristiche di emittenti ostili unitamente con la loro posizione.\nIn una controversa intervista rilasciata nel 1997 da Pierre-Yves Chaltiel, responsabile in Dassault e poi in Thales dello sviluppo delle contromisure elettroniche, si accenn\u00f2 a capacit\u00e0 stealth per il Rafale ottenute con innovative tecniche attive. Gli analisti ipotizzano che la funzionalit\u00e0 accennata sia basata su tecniche di radar jamming del sistema SPECTRA in grado di ridurre la eco radar dell'aereo. Il metodo non ha conferma ufficiale, ne \u00e8 confermata la effettiva operativit\u00e0 della funzione, ma si ipotizza si tratti di tecnologie di \"cancellazione attiva\" per le quali si \u00e8 avuto conferma nel 2002 da studi in atto da parte di Thales e MBDA, in quel caso per lo sviluppo di un missile da crociera.\nAnche nell'ipotesi che la funzionalit\u00e0 sia stata effettivamente ottenuta, sarebbe comunque un segreto militare ad alto livello di classifica.\nA favore del probabile successo dell'impresa vi \u00e8 il relativamente alto costo del sistema SPECTRA, stimato nel 1997 in \"alcune centinaia di milioni di dollari\" investiti per ricerca e sviluppo. Uno dei quattro prototipi del Rafale \u00e8 stato dedicato allo sviluppo dello SPECTRA, insieme a ad un Dassault Falcon 20. Ulteriormente vi \u00e8 evidenza di investimenti per sviluppare 4 nuove camere anecoiche per esigenze Thales, un delle quali \u00e8 sufficientemente equipaggiata per far funzionare il sistema completo in un ambiente elettromagnetico riprodotto nei dettagli.\nIl sistema SPECTRA affianca ai sistemi a radio frequenza un sistema completo per il lancio di chaff e flare. Non \u00e8 previsto un decoy trainato.\nI futuri sviluppi del sistema comprenderanno la capacit\u00e0 di scambiare dati tra diversi Rafale mediante interconnessione dati via radio (datalink) condividendo le informazioni nell'ambito di una formazione in azione."}
{"id": "796425", "revid": "73447", "url": "https://it.wikipedia.org/wiki?curid=796425", "title": "Ll cool j", "text": ""}
{"id": "796434", "revid": "47767", "url": "https://it.wikipedia.org/wiki?curid=796434", "title": "Trifola", "text": ""}
{"id": "796436", "revid": "1682541", "url": "https://it.wikipedia.org/wiki?curid=796436", "title": "Tsukiji", "text": " \u00e8 un distretto del quartiere speciale di Ch\u016b\u014d a Tokyo. \u00c8 sede dell'omonimo mercato del pesce. La zona, il cui nome significa letteralmente \"terra di bonifica\", si trova nei pressi del fiume Sumida su terreni bonificati dalla baia di Tokyo nel Settecento, durante il periodo Edo.\nEsistono distretti chiamati Tsukiji anche a K\u014dbe e Amagasaki, due citt\u00e0 della prefettura di Hy\u014dgo, ma nessuno di loro ha la notoriet\u00e0 di quello di Tokyo.\nStoria.\nIl distretto di Tsukiji deve il suo nome al fatto di essere costruito su terreni di bonifica, strappati alle pianure paludose che si stendevano lungo il delta del fiume Sumida. Durante l'intero periodo Tokugawa, la terra estratta dai vasti scavi di fossati e canali portati avanti nello sh\u014dgunato \u00e8 stata usata sistematicamente per riempire le paludi che costeggiavano il corso d'acqua, dando origine a nuovi quartieri commerciali e residenziali lungo il fiume.\nIl grande incendio di Meireki distrusse, nel 1657, oltre due terzi delle costruzioni di Edo, compreso il tempio Hongan-ji ad Asakusa, l'enorme sede centrale del Kant\u014d della scuola buddhista Jodo Shinshu. Di conseguenza, il tempio venne trasferito a Tsukiji e molti dei residenti della vicina Tsukudajima parteciparono attivamente alla ricostruzione dello stesso. Diversi altri templi vennero inoltre eretti nel luogo che oggi corrisponde al mercato esterno. Infine, vennero costruite molte residenze riservate ai samurai e ai signori feudali lungo il margine meridionale di Tsukiji. Nel 1869 Tsukiji venne designata come zona residenziale autorizzata per gli stranieri.\nIl grande terremoto del Kant\u014d del 1\u00ba settembre 1923 e i furiosi incendi che ne risultarono, causarono danni incalcolabili in tutto il centro di Tokyo. Una parte significativa del distretto di Tsukiji arse fino alle fondamenta e il vecchio mercato ittico di Nihonbashi venne completamente raso al suolo. Nella ristrutturazione dell'intera citt\u00e0 che segu\u00ec il terremoto, il mercato del pesce venne destinato a Tsukiji. Il mercato ittico di Tsukiji riapr\u00ec nel 1935, dopo la costruzione di una moderna struttura commerciale.\nIl mercato \u00e8 stato chiuso il 6 ottobre 2018 per far posto a servizi per i futuri giochi olimpici. L'attivit\u00e0 viene trasferita in una nuova sede a Mercato di Toyosu."}
{"id": "796455", "revid": "120613446", "url": "https://it.wikipedia.org/wiki?curid=796455", "title": "Kennedy (cognome)", "text": "Kennedy \u00e8 un cognome di origine irlandese e scozzese.\nTra le varie ipotesi formulate sull'etimologia di tale cognome figurano quella che vuole trattarsi dell'anglicizzazione del patronimico gaelico \"\u00d3 Ceann\u00e9idigh\", nipote di \"Ceann\u00e9idigh\", antroponimo che deriva da \"ceann\" (=testa) e \"\u00e9idigh\" (=brutto) e un'altra secondo la quale \"ceann\" potrebbe indicare il capo di una famiglia o di un clan.\nUn'ulteriore ipotesi vorrebbe che il nome derivi da \"\u00d3 Cinn\u00e9ide\", nipote di \"Cinn\u00e9didh\" o \"Cinn\u00e9idigh\" (=testa elmata)."}
{"id": "796456", "revid": "599013", "url": "https://it.wikipedia.org/wiki?curid=796456", "title": "Sassone", "text": ""}
{"id": "796468", "revid": "767487", "url": "https://it.wikipedia.org/wiki?curid=796468", "title": "Kids Return", "text": " \u00e8 un film del 1996 scritto e diretto da Takeshi Kitano.\n\u00c8 stato presentato nella Quinzaine des R\u00e9alisateurs al 49\u00ba Festival di Cannes.\nTrama.\nMasaru e Shinji sono due amici e compagni di classe, bulletti nullafacenti, che passano il giorno a disturbare in classe e a fare scherzi, pi\u00f9 o meno pesanti, sia ai loro compagni che ai professori.\nI due scapestrati cercano al di fuori della scuola la loro strada verso il successo e il riscatto: Shinji tenta di sfondare nel mondo della boxe, mentre Masaru si affilia a una gang locale della Yakuza. Tutti e due per\u00f2, a causa della loro indole trasgressiva e indisciplinata, falliranno miseramente.\nI due si ritrovano per\u00f2 a un nuovo punto di partenza che dona una nuova speranza a due giovani incapaci di adattarsi al sistema.\nColonna sonora.\nIl film \u00e8 accompagnato dalla splendida colonna sonora di Joe Hisaishi, alla sua terza collaborazione con Kitano."}
{"id": "796471", "revid": "1048993", "url": "https://it.wikipedia.org/wiki?curid=796471", "title": "Richard Kern", "text": "Biografia.\nNato nel 1954 a Roanoke Rapids, nella Carolina del Nord, si \u00e8 trasferito a New York nel 1979, dove tuttora vive e lavora.\nHa collaborato con artisti underground americani come Lydia Lunch, i Sonic Youth, Butthole Surfers, Henry Rollins. Esponente di punta del cinema no wave, ader\u00ec in seguito al \"Manifesto del Cinema della trasgressione\"."}
{"id": "796474", "revid": "298229", "url": "https://it.wikipedia.org/wiki?curid=796474", "title": "Federazione calcistica di Gibilterra", "text": "La Federazione calcistica di Gibilterra (in inglese Gibraltar Football Association, acronimo GFA) \u00e8 il massimo organismo di governo del gioco del calcio nel territorio britannico d'oltremare di Gibilterra.\nStoria.\nFondata con la denominazione \"Federazione calcistica civile di Gibilterra\" nel 1895 (risultando una delle federazioni calcistiche pi\u00f9 vecchie del mondo), si occup\u00f2 inizialmente di portare ordine ed eguale regolamentazione nel crescente numero di associazioni calcistiche con proprie squadre precedentemente costituitesi nel territorio.\nFino al 1907 essa si occup\u00f2 di organizzare un'unica competizione, la \"Merchant's Cup\", cui poi si affianc\u00f2 la Lega calcistica di Gibilterra. Dal 1901 la GFA ha costituito una rappresentativa nazionale maschile, priva di riconoscimento internazionale e pertanto attiva unicamente in gare amichevoli: il miglior risultato conseguito nel primo cinquantennio \u00e8 probabilmente stato un pareggio con il nel 1949.\nLa GFA si affili\u00f2 nel 1909 alla Football Association, indirizzandosi poi verso l'affiliazione all'UEFA, che gli fu tuttavia preclusa dall'opposizione della federcalcio spagnola, la cui nazione d'afferenza rivendica la sovranit\u00e0 su Gibilterra. Ne nacque una lunga controversia, giuridicamente risolta da una sentenza del TAS di Losanna (massimo tribunale sportivo internazionale), che nell'agosto del 2006 afferm\u00f2 il diritto del piccolo dominio ad affiliarsi sia all'UEFA che alla FIFA.\nL'8 dicembre successivo la GFA venne quindi ammessa quale membro provvisorio dell'UEFA; il congresso confederale tenutosi a D\u00fcsseldorf (Germania) bocci\u00f2 tuttavia nuovamente l'ammissione permanente della federazione gibilterriana con soli tre voti a favore (Inghilterra, Scozia e Galles), 45 contrari e 4 astenuti. Tale verdetto fu condizionato dall'intenso lavoro diplomatico della Federazione spagnola (sempre in relazione alle summenzionate rivendicazioni territoriali iberiche) volto a scoraggiare gli altri membri della confederazione dal votare a favore.\nL'ammissione definitiva della GFA alla UEFA \u00e8 infine arrivata il 24 maggio 2013, allorch\u00e9 la votazione ha visto i soli voti contrari di Spagna e Bielorussia; a decorrere da tale data le squadre di club e nazionali di Gibilterra possono regolarmente concorrere alle competizioni UEFA. L'ammissione alla FIFA (e alle relative competizioni) \u00e8 stata infine ratificata nel 2016."}
{"id": "796476", "revid": "33751", "url": "https://it.wikipedia.org/wiki?curid=796476", "title": "Federazione calcistica spagnola", "text": ""}
{"id": "796477", "revid": "2128848", "url": "https://it.wikipedia.org/wiki?curid=796477", "title": "Almanacco", "text": "Lalmanacco (dall'arabo \"al-man\u0101kh\", \"clima\" oppure il luogo dove i cammelli sostavano per effettuare lo scarico e il carico di merci e di rifornimenti) \u00e8 una pubblicazione annuale simile al calendario, ma con informazioni aggiuntive, come indicazioni astronomiche (le ore della levata e del tramonto del Sole e della Luna, geografiche e statistiche).\nStoria.\nL'almanacco nacque nel Medioevo. I primi almanacchi di cui si ha traccia risalgono al 1088, e all'inizio erano formati da tavole astronomiche che permettevano di ottenere il giorno della settimana o convertire le date da un'era ad un'altra; in un secondo tempo divennero una pubblicazione periodica multisettoriale che forniva notizie e informazioni di vario genere.\nDavano notizie astronomiche utili agli agricoltori e naviganti, quali la posizione di stelle, pianeti e costellazioni visibili mese per mese, quindi l'alternarsi delle stagioni. \nAltre notizie riguardavano le previsioni del tempo, accadimenti futuri, nascite, morti e matrimoni avvenuti nelle famiglie reali, i prezzi dei raccolti e del bestiame, le date e i luoghi delle fiere. Vi furono anche rudimentali nozioni di medicina, nonch\u00e9 i resoconti e i racconti di fatti accaduti nel mondo e redatti in versione popolare.\nNel XVI secolo l'avvento della stampa favor\u00ec l'ulteriore successo degli almanacchi, in quanto rappresentavano il principale (a volte l'unico) mezzo di diffusione culturale tra la popolazione contadina ed artigiana. Nel XVIII secolo gli almanacchi erano particolarmente in voga. La pubblicazione delle effemeridi si rivel\u00f2 un affare economico che i sovrani di Francia e di Inghilterra, che ne detenevano il monopolio, concessero solo ad editori debitamente autorizzati. Alla successiva diffusione nei quartieri popolari e nelle campagne provvedevano i venditori ambulanti che spesso ne facevano lettura nelle piazze ad un pubblico di analfabeti.\nFamoso \u00e8 l'almanacco di Nostradamus, \"Centurie astrologiche\", pubblicato nel 1550, ancor oggi consultato da astrologi e veggenti. Fra gli altri almanacchi pi\u00f9 importanti sono: l\"Almanacco di Gotha\", pubblicato in Germania, che dal 1763 riporta gli alberi genealogici delle famiglie principesche e della nobilt\u00e0 europea; l\"Almanacco nautico\" pubblicato dal 1766 in Inghilterra per astronomi e naviganti; l\"Almanacco delle Muse,\" molto noto in Francia ed in Germania, in cui si pubblicavano rassegne letterarie di poesia; l\"Almanacco del povero Riccardo\" (1732), famosissimo negli Stati Uniti d'America, fondato e scritto per venticinque anni da Benjamin Franklin.\nAl giorno d'oggi in Italia sono molto diffusi alcuni almanacchi fedeli alla tradizione popolare come il \"Barbanera\" di Foligno e lo \"Schieson Trevisan\", entrambi di origine settecentesca, o quello religioso di Frate Indovino, che viene pubblicato dal 1945. In ambito televisivo and\u00f2 in onda fino agli anni novanta l\"Almanacco del giorno dopo\", caratterizzato da una sigla dal sapore medievale, che entr\u00f2 a far parte dell'immaginario collettivo.\nContenuto.\nTra le altre informazioni presenti, sono tradizionalmente riportate: le festivit\u00e0 principali, notizie su fiere e mercati, novelle, curiosit\u00e0 storiche e geografiche, proverbi e passatempi.\nUn'impostazione simile \u00e8 seguita dagli almanacchi sportivi, annuari che raccolgono numeri e cronache dell'annata agonistica.\nRiferimenti letterari.\nNelle \"Operette Morali\" di Giacomo Leopardi si trova il \"Dialogo di un venditore di almanacchi e di un passeggere\".\nL'almanacco nella Memoria del mondo UNESCO.\nNel 2015 l'UNESCO ha indicato una collezione di almanacchi italiani, e precisamente una raccolta di 356 lunari e almanacchi \"Barbanera\" conservata in Umbria, come simbolo dell'intera letteratura almanacchistica di ogni tempo e luogo. La collezione \u00e8 stata inserita nel Memory of the world Register, a testimonianza del ruolo di alfabetizzazione e diffusione del sapere storicamente ricoperto dagli almanacchi popolari"}
{"id": "796478", "revid": "125166416", "url": "https://it.wikipedia.org/wiki?curid=796478", "title": "Rita dalla Chiesa", "text": "Nota per il suo impegno animalista, dopo un esordio televisivo sulle reti Rai, leg\u00f2 la sua immagine al longevo programma \"Forum\" di Mediaset dal 1988 al 1997 e poi nuovamente dall'8 settembre 2003 al 31 maggio 2013.\nBiografia.\nGiovent\u00f9.\nFiglia primogenita del generale dei Carabinieri e vittima della mafia Carlo Alberto dalla Chiesa (1920-1982) e della sua prima moglie Dora Fabbo (1925-1978), \u00e8 sorella dello scrittore e politico Nando e della giornalista Simona.\nNegli anni settanta si spos\u00f2 con un carabiniere, Roberto Cirese, con il quale ebbe la figlia Giulia.\nAnni ottanta e novanta.\nEsord\u00ec in televisione nel 1983 conducendo \"Vediamoci sul Due\", trasmesso su RaiDue. Nella stagione 1985/1986 condusse con Fabrizio Frizzi \"Pane e marmellata\", trasmissione per ragazzi in onda sempre su RaiDue. In questo periodo cominci\u00f2 una relazione con Frizzi, che poi spos\u00f2 in seconde nozze nel 1992. I due si sono poi separati nel 1998, divorziando nel 2002. \nNel 1984 venne inclusa tra i membri dell'Assemblea Nazionale del Partito Socialista Italiano, su proposta del segretario Bettino Craxi.\nHa proseguito la sua carriera di conduttrice televisiva passando a Rete 4, dove ha condotto \"Parlamento in\", dal 1986 al 1988, e poi \"Forum\" su Canale 5 dal 1988 che ha condotto anche nel decennio successivo e che la rese popolare. Ha condotto anche uno spin-off di \"Forum\", \"Affari di famiglia\", dedicato a controversie familiari, e nel 1993 \"44 gatti\", format musicale in due puntate, durante il quale venivano riproposti i vecchi successi dello \"Zecchino d'Oro\". Concluse l'esperienza a \"Forum\" nel 1997. Sempre nel 1997 ha condotto \"Signore mie\", su Canale 5 che non ottenne il successo sperato.\nIl 14 febbraio 1998 conduce insieme a Fabrizio Frizzi una puntata di Per tutta la vita...?, in sostituzione di Romina Power, assente poich\u00e9 in America per una tourn\u00e9e del marito Al Bano.\nAnni 2000 e 2010.\nDal 1999 al 2001 ha condotto su Retequattro \"Il trucco c'\u00e8\", mentre nel 2002 il \"reality show\" \"C'era una volta la fattoria\". Nella stagione 2002/2003 ha fatto un breve ritorno in Rai partecipando a \"I fatti vostri\", trasmissione di Michele Guard\u00ec in onda su Rai 2.\nDal 2003 torna a condurre \"Forum\"; nel 2008 ha condotto \"Il ballo delle debuttanti\", reality show che per\u00f2 fu un insuccesso di ascolti e critica.\nNel 2010 e nel 2011 ha condotto altri due spin-off di \"Forum\", \"Forum Bau\" e \"Forum Famiglie\". Nello stesso anno ha recitato in un episodio della serie televisiva \"I Cesaroni\" interpretando s\u00e9 stessa in una finta causa di \"Forum\".\nDal 2013 lascia la conduzione di Forum per contrasti per le scelte di produzione e accetta una proposta di lavorare per LA7 con la quale firma un contratto biennale, esordendo come giurata per \"Miss Italia 2013.\"\nAvrebbe dovuto condurre un nuovo programma, un talk show intitolato \"La settima onda\", ma venne posticipato al 2014 e poi cancellato dai programmi. In seguito a questa decisione, la conduttrice annunci\u00f2 di voler far causa al canale LA7 e al suo editore Urbano Cairo citandoli per danni, una controversia che si \u00e8 risolta il 9 aprile successivo con la risoluzione consensuale del contratto. Nel frattempo ha partecipato come ospite a diverse trasmissioni televisive della Rai e di Mediaset.\nNel 2015 conduce \"La Posta del Cuore\" insieme all'ex marito Fabrizio Frizzi, con il quale era divorziata da ormai oltre dieci anni.\nNel febbraio 2016 Giorgia Meloni, leader di Fratelli d'Italia - Alleanza Nazionale, le propone di candidarsi a sindaco di Roma per il centro-destra ma la conduttrice declina l'offerta affermando di voler dare priorit\u00e0 alla famiglia e al lavoro (la coalizione candider\u00e0 poi al Campidoglio la stessa Meloni e le elezioni vedranno la vittoria della candidata del Movimento 5 Stelle Virginia Raggi). Nello stesso anno pubblica il suo primo libro per bambini scritto con Fiordaliso, \"Il cacciatore di stelle\". Nel 2018 ha condotto un programma su Rete 4, \"Ieri oggi italiani\" e, dal 15 settembre dello stesso anno \u00e8 opinionista di \"Italia s\u00ec\" su Rai 1.\nNel 2019 pubblica il libro \"Mi salvo da sola\" e nel 2020 \"Il mio valzer con pap\u00e0\".\nControversie.\nIl 21 giugno 2020 Rita dalla Chiesa pubblica un post su Twitter in cui scrive: \u00ab\u00c8 peccato mortale volere l\u2019estinzione del popolo cinese?\u00bb, facendo riferimento al festival di Yulin (in cui vengono uccisi e macellati cani). La dichiarazione scatena una grande polemica sul web, venendo ritenuta fortemente carica di odio razziale. Contattata da Adnkronos per avere una spiegazione in merito alla controversa affermazione, la dalla Chiesa sostiene che \u00abLa mia [il tweet, ndr] \u00e8 una provocazione, \u00e8 una domanda. Poi, se non lo capiscono, peggio per loro! Dobbiamo fare casino. Con quello che hanno combinato, poi [in riferimento alla gestione della prima fase della pandemia di COVID-19, ndr], devono solo che stare zitti! Che mi attaccassero, non me ne pu\u00f2 frega' de meno!\u00bb."}
{"id": "796482", "revid": "1305772", "url": "https://it.wikipedia.org/wiki?curid=796482", "title": "Limba", "text": ""}
{"id": "796484", "revid": "599013", "url": "https://it.wikipedia.org/wiki?curid=796484", "title": "Extended Resolution Compact Disc", "text": "L'Extended Resolution Compact Disc (in acronimo XRCD), \u00e8 un compact disc con struttura dati a 16 bit da un master inciso a 20 o 24 bit, attraverso un procedimento brevettato dalla JVC in grado di garantire un alto standard di qualit\u00e0 audio. I CD masterizzati con tale processo, infatti, possiedono generalmente un suono pi\u00f9 definito, meno compresso e tagliente.\nStoria.\nLa diffusione degli XRCD sul mercato \u00e8, almeno al di fuori degli ambienti audiofili, molto limitata. Uno dei grossi ostacoli alla diffusione di questi Compact Disc \u00e8 rappresentato dal loro prezzo: in media un album in XRCD costa il 50% in pi\u00f9 del suo corrispettivo su CD audio standard. La JVC giustifica l'alto prezzo coi costi affrontati per realizzare una masterizzazione e produzione di alta qualit\u00e0.\nIl catalogo di XRCD, inoltre, \u00e8 piuttosto limitato e concentrato in particolar modo su generi quali il Jazz, il Blues e la musica classica.\nIl processo utilizzato per produrre XRCD non prevedeva, inizialmente, la registrazione dei dati digitalizzati su uno stabile disco magneto-ottico prima della produzione del glass master, come viene invece descritto sopra. Tale miglioramento fu introdotto con gli \"XRCD2\" una versione migliorata del processo XRCD originale. Recentemente la JVC ha realizzato un'ulteriore versione, denominata \"XRCD24\" che utilizza un segnale digitale a 24 bit (anzich\u00e9 a 20 bit). Attualmente, tutte le nuove uscite di XRCD prodotte dalla JVC sono XRCD24.\nCaratteristiche.\nDifferenze col CD audio standard.\nNonostante il processo brevettato dalla JVC permetta di ottenere una qualit\u00e0 audio generalmente migliore rispetto ai CD tradizionali, fra gli audiofili ci si interroga se l'XRCD sia o meno paragonabile a formati ad alta risoluzione come il Super Audio CD (SACD) o il DVD Audio (DVD-A). Le opinioni sono discordanti: secondo alcuni XRCD e SACD sono comparabili, e addirittura l'XRCD risulta superiore sebbene sia un CD standard. Secondo altri i SACD (e i DVD-A), possedendo una frequenza di campionamento ed una gamma dinamica superiori rispetto ai Compact Disc, sono indubbiamente migliori.\nNonostante tutto gli XRCD sono gli unici a poter essere letti con normali lettori CD.\nCompatibilit\u00e0 coi lettori CD.\nNonostante gli XRCD siano considerati alla stregua di un formato \"nuovo\" per la riproduzione musicale, essi sono perfettamente compatibili coi normali lettori di Compact Disc essendo dei CD standard (il miglioramento della qualit\u00e0 audio deriva infatti da un'ottimizzazione del processo di masterizzazione e di fabbricazione e non dall'uso di un nuovo supporto, a differenza di quanto accade nel caso del Super Audio CD).\nIl processo di creazione.\nDurante il processo di produzione di un XRCD viene riservata un'estrema attenzione ad ogni fase del trasferimento del segnale, dalla registrazione analogica iniziale alla produzione finale del supporto fisico del Compact Disc, con l'obiettivo di mantenere intatta la purezza originale del segnale del master originale.\nA differenza dei CD \"normali\", per la cui produzione non esiste una catena di fabbricazione standardizzata, gli XRCD vengono realizzati seguendo una specifica procedura, volta a garantire un'alta qualit\u00e0 del prodotto finale. Innanzitutto, il segnale analogico registrato in partenza (il master) viene convertito in digitale a 20 o 24 bit (nel caso dei pi\u00f9 recenti \"XRCD24\") utilizzando uno specifico convertitore analogico/digitale della JVC. I dati digitalizzati vengono poi memorizzati su un disco magneto-ottico ed inviati allo stabilimento produttivo JVC a Yokohama, in Giappone.\nQui, il segnale digitale viene trattato e convertito in 16 bit, in modo da poter essere scritto su un CD standard \u201cRed Book\u201d (il formato dei Compact Disc audio). Il segnale a 16 bit viene codificato e inviato ad un tornio laser per essere inciso su un glass master (dal quale si ottengono poi i singoli CD). Nella fase di incisione viene utilizzata una tecnologia proprietaria di JVC denominata \"Extended Pit Cutting\", volta a migliorare la precisione della lunghezza dei singoli pit. L'intera operazione viene controllata da un clock \"K2 Rubidium Clock\", estremamente preciso.\nDurante tutto il processo le apparecchiature sono alimentate da una tensione regolata e filtrata. Il risultato finale di questo procedimento di masterizzazione e produzione \u00e8 il trasferimento ad altissima qualit\u00e0 dai master originali al CD standard \u201cRed Book\u201d."}
{"id": "796488", "revid": "77358", "url": "https://it.wikipedia.org/wiki?curid=796488", "title": "L'Italia dei Valori", "text": ""}
{"id": "796494", "revid": "100886291", "url": "https://it.wikipedia.org/wiki?curid=796494", "title": "Boghes de Domo", "text": "Boghes de Domo (che in sardo significa \"Voci di Casa\") \u00e8 l'unico musical in lingua sarda sinora composto (le parti cantate sono infatti interamente in sardo; le parti recitate, invece, in italiano).\nTrama.\nLa storia si svolge nel 1909 a Tiligu, piccolo centro pastorale immaginario dell'entroterra del Logudoro, situato in una piccola valle, sovrastato dal Monte Tiligu e Susu e bagnato dal Rio Tiligu Mannu. Il curioso nome deriva da un'improbabile invasione di lucertole (tilighetta) avvenuta nel VI secolo.\nA Tiligu la vita scorre senza accadimenti che ne scuotano la tranquillit\u00e0. \u00c8 periodo di aratura e, un bel giorno, arriva a Tiligu un giovane di nome Giuseppe Lay (noto Peppeddu) originario di Baddemanna (Valle Grande), un centro (il cui nome \u00e8 anch'esso immaginario) in via di espansione economica e sociale situato a 25\u00a0km da Tiligu verso la costa. Tra Tilighesi e Baddesi per tradizione non \u00e8 mai corso buon sangue. Peppeddu \u00e8 molto coraggioso ed entusiasta, nonch\u00e9 fresco di studi in agraria e pertanto ansioso di mettere in pratica le nuove tecniche e le sue conoscenze in materia. Poich\u00e9 nutre interesse per una giovane ragazza di Tiligu, qui cerca sistemazione e lavoro stabile e perci\u00f2 si rivolge al pi\u00f9 ricco proprietario terriero del posto offrendogli la sua opera di esperto in materia e la sua amicizia.\nAnt\u00f2ni Cau, questo il nome del ricco proprietario, inizialmente rifiuta seccamente le offerte di Peppeddu. Egli \u00e8 infatti profondamente radicato nei tradizionali ed antiquati sistemi di coltura ed \u00e8 per questo particolarmente diffidente nei confronti di qualsiasi forestiero, men che mai di Badde Manna. Ant\u00f2ni Cau \u00e8 un uomo \"da rispettare\" e da temere. Ricco, valente, vedovo, ama far pesare la sua potenza sugli abitanti del paese influendo anche sulla vita privata degli abitanti, programmando a piacimento persino gli accoppiamenti matrimoniali. Comunque, per ridicolizzarlo al cospetto del paese, d\u00e0 a Peppeddu una possibilit\u00e0, invitandolo per\u00f2, se tiene al lavoro, a levarsi dalla testa ogni velleit\u00e0 o desiderio sulle donne di Tiligu. Peppeddu \u00e8 per\u00f2 segretamente gi\u00e0 innamorato di Ciccitta, una graziosa ragazza del paese, ed inizia pertanto fiducioso il lento cammino dell'inserimento nella realt\u00e0 sociale di Tiligu.\nLe stagioni passano e Peppeddu, lavorando con i Tilighesi, si fa apprezzare per le sue capacit\u00e0 e doti caratteriali. Il paese intero, infatti, pian piano gli dimostra stima e lo incoraggia. Solo Ant\u00f2ni Cau non perde occasioni per provocarlo e schernirlo, sminuendone le capacit\u00e0 e i risultati.\nUna domenica mattina Ciccitta, con il compiacimento dei suoi compaesani, dichiarer\u00e0 pubblicamente il suo amore per Peppeddu, provocando le violente reazioni di Ant\u00f2ni che aveva messo gli occhi sulla medesima ragazza ed ora si trova perdente rispetto a Peppeddu sia nell'ambito del lavoro che nell'ambito privato con conseguente perdita di parte del suo carisma nei confronti del paese.\nLa primavera comunque si avvicina ed \u00e8 quasi tempo di raccolto. In paese c'\u00e8 molta euforia. Si prevede un buon raccolto grazie alle tecniche di Peppeddu, che ormai viene considerato cittadino tilighese a tutti gli effetti. Con la primavera viene anche ufficializzato il fidanzamento di Peppeddu e Ciccitta. Tutto il paese festeggia con canti e balli...\nMa ad interrompere la gioia arriva il fuoco che divampa nei campi minacciando il raccolto. Tutto il paese unito combatte le fiamme guidato da Peppeddu. Egli, per difendere quel raccolto che sentiva anche suo muore tra le fiamme lasciando il paese e la sua sposa nel pi\u00f9 profondo dolore. Il pianto della sposa si lever\u00e0 ancora pi\u00f9 alto perch\u00e9 porta nel suo grembo un bambino dello sposo perduto, ma ancora pi\u00f9 accorato \u00e8 il pianto di Ant\u00f2ni Cau per quel forestiero che voleva essergli amico.\nDa quel giorno i forestieri che arriveranno a Tiligu saranno accolti con amicizia, insieme alle loro idee e apporti vari, senza diffidenza n\u00e9 pregiudizi.\nProduzione.\nLa variante del sardo scelta \u00e8, per la precisione, il logudorese (che deriva dalla zona geografica della Sardegna denominata Logudoro), correntemente parlato in circa un terzo dell'isola nel centro-nord, nonch\u00e9 di gran lunga il pi\u00f9 utilizzato dai principali letterati sardi.\nGli autori del musical sono: Alessandro Fois, Alverio Cau e Benito Urgu. Con contributi musicali anche di Antonio Salis, Francesco Salis e Antonio Lotta.\nAmbientata in una suggestiva realt\u00e0 agropastorale di inizio Novecento, l'opera intende evidenziare la diffidenza atavica del sardo ed al contempo esortare alla cooperazione tra i popoli e all'apertura verso \"il nuovo\"... Tale intento \u00e8 attuato attraverso gli alterchi tra il \"vecchio\" ottuso possidente e il \"giovane\" progressista agronomo, rivali anche in amore, in un dramma costellato di spunti comici e immerso in un'atmosfera musical-corale che coniuga il fascino dell'antico e del popolare con le contaminazioni moderne.\nAltre.\nTrasmesso pi\u00f9 volte dall'emittente televisiva Rai 3 (1991 e 1992) e promosso e, con la partecipazione anche degli autori nel ruolo di protagonisti scenici, rappresentato nel corso della tourn\u00e9e teatrale del 2001 (con supporto dell'Assessorato alla Cultura della Regione Autonoma della Sardegna), \u00e8 stato poi pubblicato in CD dalle edizioni discografiche Fror\u00ecas (2005) e replicato in alcune tourn\u00e9e nei successivi anni. \nDiscografia.\nLa versione originale della colonna sonora dell'opera \u00e8 disponibile su Shardisc"}
{"id": "796497", "revid": "486946", "url": "https://it.wikipedia.org/wiki?curid=796497", "title": "Eos Siracusa", "text": ""}
{"id": "796498", "revid": "1393243", "url": "https://it.wikipedia.org/wiki?curid=796498", "title": "Carnevale di Decima", "text": "Il carnevale di Decima \u00e8 una manifestazione che da oltre cento anni si svolge nel periodo di carnevale a San Matteo della Decima, in provincia di Bologna.\nIl carnevale di Decima offre una sfilata di carri allegorici che si distingue per la presenza del cosiddetto \"spillo\", ovvero una trasformazione: ciascun carro si presenta agli occhi dello spettatore con un determinato assetto e dopo lo \"spillo\" esce dalla piazza completamente trasformato grazie ad ingegnose soluzioni sceniche. Lo spillo in genere \u00e8 accompagnato da una scenetta e da una coreografia creata appositamente dai costruttori dei carri allegorici.\nA rendere pi\u00f9 chiaro il soggetto del carro e la trasformazione, ogni societ\u00e0 prima della trasformazione recita una \"zirudella\", una caratteristica composizione dialettale in rima.\nLe societ\u00e0 che sfilano al carnevale di Decima sono nove."}
{"id": "796505", "revid": "344503", "url": "https://it.wikipedia.org/wiki?curid=796505", "title": "Harmony Korine", "text": " \u00c8 considerato un'importante figura del cinema indipendente e della scena musicale indie statunitense degli anni Duemila.\nBiografia.\nCresciuto a Nashville, Korine si fa conoscere per aver scritto all'et\u00e0 di 19 anni la sceneggiatura del film \"Kids\" (1995) diretto da Larry Clark: il film segue le storie di alcuni adolescenti di New York alle prese con droga, promiscuit\u00e0 sessuale e AIDS. Nel 1997 Korine debutta alla regia con il lungometraggio \"Gummo\", disturbante vicenda di un gruppo di sopravvissuti ad un tornado nella citt\u00e0 di Xenia, Ohio narrata in modo oscuro, frammentato e non sequenziale, interpretata da Chlo\u00eb Sevigny e da attori non professionisti. Il film divide il pubblico e la critica a causa del radicale abbrutimento dei protagonisti, svuotati di ogni sentimento di piet\u00e0, ma ottiene elogi da parte di celebri film-maker come Gus Van Sant e Werner Herzog, divenendo col corso degli anni un cult conosciuto in tutto il mondo dagli amanti di cinema weird.\nL'anno seguente Korine dirige \"The Diary of Anne Frank Part II\", un mediometraggio di 40 minuti diviso in tre parti composto da footage realizzati dallo stesso regista (che raffigurano adolescenti in vesti sataniste, un ragazzo che seppellisce il proprio cane, un menestrello che balla e canta) e frammenti di pellicole super 8 saturate di altri film e videoclip. Korine realizza il suo secondo lungometraggio nel 1999: \"Julien Donkey-Boy\", realizzato secondo i dettami del manifesto Dogma 95. Il protagonista \u00e8 un adolescente (interpretato da Ewen Bremner) sofferente di schizofrenia, che vive in un ambiente povero e moralmente degradato. Il ruolo del padre \u00e8 interpretato da Werner Herzog.\nNel 2002 Larry Clark si affida nuovamente ad una sceneggiatura di Harmony Korine (scritta alcuni anni prima) per il suo \"Ken Park\", un'altra opera cruda e provocatoria. Ma il regista e lo sceneggiatore hanno rotto ogni rapporto, e Korine non viene coinvolto in alcun modo nella produzione. Nel 2003 Korine dirige \"Above the Below\", documentario sull'illusionista David Blaine commissionato dalle emittenti televisive britanniche Channel 4 e Sky Television. Korine ha ultimato nel 2006 il suo terzo lungometraggio, \"Mister Lonely\", con gli attori Diego Luna, Samantha Morton, Anita Pallenberg e Werner Herzog. La sceneggiatura \u00e8 stata scritta da Korine assieme a suo fratello Avi. Nel 2012 partecipa alla Mostra internazionale d'arte cinematografica di Venezia con il suo quarto lungometraggio \"Spring Breakers\", un affresco nichilista e senza piet\u00e0 sulla giovent\u00f9 odierna svuotata di ogni ideale e di ogni sensibilit\u00e0, con protagoniste attrici prese da vari film per ragazzi (per creare un maggiore senso di sberleffo) \"sporcate\" con il ruolo di giovani criminali. "}
{"id": "796506", "revid": "1750468", "url": "https://it.wikipedia.org/wiki?curid=796506", "title": "Paul Joseph Jamin", "text": "Pittore di soggetti storici (e preistorici, con palafitticoli, mammut, aquile giganti) e di genere, nonch\u00e9 ritrattista, Jamin era figlio del noto fisico Jules Jamin. Si era sposato, a Parigi, nel 1882, con Augustine Marie Caroline Bastien, con cui ebbe 4 figli.\nTra le sue opere una delle pi\u00f9 note \u00e8 \"Brenno e il suo bottino\" (1893), in cui si ritrae il capo dei Galli con le spoglie di guerra (tesori strappati ai Romani e schiave nude) razziate durante il Sacco di Roma del 390 a.C. (tema ripreso in \"Brenno a Roma\", raffigurante il senatore romano cui viene tirata la barba)."}
{"id": "796508", "revid": "110157", "url": "https://it.wikipedia.org/wiki?curid=796508", "title": "Beat Em Up", "text": "Beat Em Up \u00e8 un album di musica punk del 2001 cantato da Iggy Pop.\nL'album.\nQuesto \u00e8 il tredicesimo album di Iggy Pop come solista. Iggy Pop con questo album crea un album molto energico, vario e moderno. Molto diverso da Avenue B, questo album, passa tra metal e lenti, tra passato e futuro e dimostra ancora una volta la completezza dell'artista."}
{"id": "796509", "revid": "6632493", "url": "https://it.wikipedia.org/wiki?curid=796509", "title": "Bonnie 'Prince' Billy", "text": ""}
{"id": "796517", "revid": "376939", "url": "https://it.wikipedia.org/wiki?curid=796517", "title": "Parchi", "text": ""}
{"id": "796523", "revid": "1584565", "url": "https://it.wikipedia.org/wiki?curid=796523", "title": "La magnifica ossessione (programma televisivo)", "text": "La magnifica ossessione \u00e8 una maratona cinematografica andata in onda su Raitre nel 1985 e nel 1986 e sulle tre reti Rai nel 1995.\nEdizione 1985.\nLa prima edizione (durata totale: 40 ore non stop) \u00e8 stata realizzata da Enrico Ghezzi insieme a Irene Bignardi e Marco Melani e ha preso il via alle 9 del mattino del 28 dicembre fino alle prime ore del 30 dicembre su Raitre. Si \u00e8 partiti con un'antologia di film dei fratelli Lumi\u00e8re, per proseguire con pellicole d'essai, il tutto intervallato da interviste esclusive, cortometraggi, caroselli, spot d'autore, trailers, video musicali, etc. lasciando spazio soltanto alle edizioni del TG3 e all'allora consueta partita di basket del tardo pomeriggio di sabato. Una sigla realizzata appositamente da Mario Schifano (con le immagini che scorrono sulle note di \"Everybody's Been Burned\" dei Byrds) ha incorniciato il seguente palinsesto:\nEdizione 1986.\nNel 1986 l'esperienza si \u00e8 ripetuta, prendendo a pretesto il centenario della pubblicazione del racconto di Robert Louis Stevenson \"The strange case of Dr. Jekyll and Mr. Hyde\". Per vicissitudini aziendali, per\u00f2, non si \u00e8 ripetuto il formato-maratona: questa volta il ciclo si \u00e8 dispiegato per una decina di giorni, sparsi fra l'8 e il 21 marzo e rimanendo in orari pi\u00f9 comuni, ovvero le 17, le 20:30 e le 23. Fra i film spiccarono due adattamenti per il grande schermo del gi\u00e0 citato racconto di Stevenson e le prime visioni di \"Cotton Club\", \"Videodrome\" nonch\u00e9 il \"Metropolis\" musicato e colorato da Giorgio Moroder.\nEdizione 1995.\nLa terza edizione intitolata \"Fuoriorario: La magnifica ossessione - Cent'anni d'invenzione senza futuro\", proposta nel 1995 per festeggiare il centenario della nascita del cinema, si \u00e8 dispiegata su tutte le tre reti Rai per tre notti, dal 28 al 30 dicembre. In totale lo spettatore nottambulo ha potuto \"assaggiare\" (non vedere integralmente perch\u00e9 le proposte si sovrapponevano) 65 titoli tra corto e lungometraggi per circa 100 ore di cinema in tv, tra inediti e prime visioni, in lingua originale, restaurate o integrali. La selezione \u00e8 stata, secondo Ghezzi, \"assolutamente arbitraria\" ed anche \"una sfida al videoregistratore\", proprio perch\u00e9 le proposte sono state trasmesse in contemporanea dalle tre reti. In contemporanea, beninteso, ma non a reti unificate: ogni notte ciascuna rete ha trasmesso proposte cinematografiche diverse. Tra i registi dei film della rassegna ci sono stati Godard, Antonioni, Vigo, Bertolucci, Bergman, oltre a numerose rarit\u00e0. Il 28 dicembre \u00e8 stato inoltre trasmesso un curioso accostamento in prima serata su Raitre: \"Dumbo\" seguito da \"La donna che visse due volte\"."}
{"id": "796524", "revid": "400694", "url": "https://it.wikipedia.org/wiki?curid=796524", "title": "Live In Glasgow July 1979", "text": "Live In Glasgow July 1979 \u00e8 un album dal vivo del gruppo musicale britannico Sham Pistols, pubblicato l'8 gennaio 2002.\nDescrizione.\nIl disco contiene la registrazione di un concerto tenuto il 29 giugno 1979 all'Apollo Theatre di Glasgow, in Scozia. Alcune delle tracce contenute nell'album, erano gi\u00e0 state pubblicate nell'album precedente \"Sham's Last Stand\" del 1989."}
{"id": "796532", "revid": "256896", "url": "https://it.wikipedia.org/wiki?curid=796532", "title": "Giorno del giudizio (Islam)", "text": ""}
{"id": "796536", "revid": "88295", "url": "https://it.wikipedia.org/wiki?curid=796536", "title": "Italia marittima", "text": ""}
{"id": "796539", "revid": "256896", "url": "https://it.wikipedia.org/wiki?curid=796539", "title": "Ente regionale per la lotta anti-anofelica in Sardegna", "text": "L'Ente regionale per la lotta anti-anofelica in Sardegna (in acronimo ERLAAS) \u00e8 stato un ente speciale, attivo nel periodo compreso fra il 1946 e il 1950, istituito per l'eradicazione della malaria in Sardegna.\nFu istituito il 12 aprile 1946 dall'Alto commissariato italiano per l'igiene e la sanit\u00e0 (equivalente all'attuale Ministero della Salute) con i fondi dello stato italiano e il supporto finanziario della Fondazione Rockefeller, del Fondo delle Nazioni Unite destinato alla ricostruzione post bellica United Nations Relief and Rehabilitation Administration (UNRRA), e dall'agenzia statunitense Economic Cooperation Administration (ECA) finanziaria del Piano Marshall.\nCon la consulenza di esperti \u2014fra i quali l'igienista Alberto Missiroli dell'Istituto Superiore di Sanit\u00e0, l'igienista Giuseppe Brotzu dell'Universit\u00e0 degli studi di Cagliari, il malariologo Guido Casini esperto nell'uso del DDT e l'entomologo statunitense Thomas H. G. Aitken\u2014 fu addestrato il personale non specializzato locale e furono messe in atto quattro campagne per l'eradicazione della \"Anopheles labranchiae\" (la zanzara responsabile della malaria in Sardegna) e per la bonifica idraulica del territorio. L'ente cess\u00f2 la propria esistenza il 31 dicembre 1950 con la vittoria definitiva sulla malaria nell'isola."}
{"id": "796541", "revid": "212348", "url": "https://it.wikipedia.org/wiki?curid=796541", "title": "The Dukes of Hazzard", "text": ""}
{"id": "796543", "revid": "60344", "url": "https://it.wikipedia.org/wiki?curid=796543", "title": "Ben Orr", "text": ""}
{"id": "796556", "revid": "709565", "url": "https://it.wikipedia.org/wiki?curid=796556", "title": "Orka (personaggio)", "text": "Orka, detto anche Orka la balena assassina, \u00e8 un personaggio dei fumetti creato da Roy Thomas (testi) e da Marie Severin (disegni), pubblicato dalla Marvel Comics.\nBiografia del personaggio.\nOrka era un soldato di Atlantide agli ordini di Krang, che segu\u00ec nella sua battaglia per sconfiggere Namor e diventare il re del mare. Ma Krang fall\u00ec e and\u00f2 in esilio con Orka. Egli si fece allora aiutare dal Dr. Dorcas, lo scienziato che aveva creato Squalo Tigre (\"Tiger Shark\"), uno degli arci-nemici di Namor. Comunque venne sconfitto da Namor un'altra volta. Dopo si fece aiutare dalla Roxxon Oil per aumentare le sue abilit\u00e0. Orka poi si scontr\u00f2 con i Vendicatori ma venne sconfitto da Thor.\nTempo dopo assieme ad Attuma, Nagala, Piranha, Sea Urchin e Squalo Tigre attacc\u00f2 gli USA ma vennero sconfitti dai Vendicatori.\nCivil War.\nOrka durante Civil War \u00e8 entrato nei Eroi in vendita e collabora con il gruppo per cacciare i cattivi o i ribelli alla registrazione."}
{"id": "796557", "revid": "183694", "url": "https://it.wikipedia.org/wiki?curid=796557", "title": "Aleksandr Michajlovi\u010d Prochorov", "text": "Biografia.\nNacque nel Queensland da una famiglia di immigrati russi. Nel 1923 fece ritorno in Russia assieme ai genitori.\nDopo la laurea, nel 1939 entr\u00f2 nel laboratorio per le oscillazioni dell'Istituto Lebedev dell'Accademia delle Scienze dell'unione Sovietica.\nDal giugno del 1941 venne arruolato nell Armata Rossa e partecip\u00f2 alla seconda guerra mondiale venendo ferito due volte. Dopo il secondo ferimento, nel 1944 venne congedato.\nNel 1954 divenne il capo del laboratorio per le oscillazioni dell'Istituto Lebedev dov'era rientrato dopo il servizio militare.\nNel 1964 ricevette il Premio Nobel per la fisica assieme a Nikolaj Gennadievi\u010d Basov e Charles Hard Townes per \u00abil lavoro fondamentale nel campo dell'elettronica quantistica, che ha portato alla costruzione di oscillatori e amplificatori basati sul principio del maser-laser\u00bb.\nNel 2001 l'Accademia russa delle scienze gli confer\u00ec il Premio Demidoff."}
{"id": "796561", "revid": "237256", "url": "https://it.wikipedia.org/wiki?curid=796561", "title": "Aleksandr Mikhailovich Prokhorov", "text": ""}
{"id": "796563", "revid": "20090", "url": "https://it.wikipedia.org/wiki?curid=796563", "title": "Serenissima Repubblica di San Marino", "text": ""}
{"id": "796565", "revid": "62411", "url": "https://it.wikipedia.org/wiki?curid=796565", "title": "Desossiadenosina", "text": ""}
{"id": "796567", "revid": "767487", "url": "https://it.wikipedia.org/wiki?curid=796567", "title": "Richard Anthony Proctor", "text": "Biografia.\nI suoi studi pi\u00f9 interessanti riguardano il sistema solare e in modo particolare Saturno e la Luna; fu il primo a ritenere che la visione dei \"canali di Marte\" fosse dovuta ad un'illusione ottica piuttosto che ad una realt\u00e0 oggettiva.\nDedic\u00f2 gran parte della sua attivit\u00e0 alla divulgazione dell'astronomia, al fine di renderla pi\u00f9 vicina a tutto il popolo, ma la critica lo ritenne sempre inferiore a Camille Flammarion."}
{"id": "796568", "revid": "1709244", "url": "https://it.wikipedia.org/wiki?curid=796568", "title": "Maybach W240", "text": "Le Maybach 57 e Maybach 62 (sigla di progetto Daimler W240) sono due autovetture di gran lusso prodotte dal 2002 al 2012 dalla storica casa automobilistica tedesca Maybach affiliata alla Mercedes-Benz del gruppo Daimler AG.\nStoria e profilo.\nGenesi e debutto.\nNel 1960 il marchio \"Maybach\" venne rilevato dalla Daimler-Benz, il gruppo tedesco gi\u00e0 detentore dei marchi Mercedes-Benz ed Unimog, e che in seguito si sarebbe ulteriormente espanso rilevando altri marchi. Nel 1996, in occasione del 150\u00ba anniversario della nascita di Wilhelm Maybach, la Daimler-Benz avvi\u00f2 un progetto volto a riesumare il marchio \"Maybach\", divenuto assai famoso nel periodo a cavallo tra i due conflitti mondiali per l'assoluto prestigio delle sue vetture, in grado di rivaleggiare ad armi pari con Mercedes-Benz, Rolls-Royce, Bentley, Hispano-Suiza, Bugatti e tutti gli altri marchi di gran lusso dell'epoca. Tale progetto fu denominato \"W240\", secondo il classico criterio di codifica del gruppo tedesco, criterio attuato per tutti i modelli Mercedes-Benz prodotti fin dalla nascita del marchio, avvenuta nel 1926.\nIl progetto W240, per la versione \"62\", e V240, per la \"57\", ebbe una sua prima concretizzazione gi\u00e0 l'anno successivo, quando al Salone dell'automobile di Tokyo del 1997 venne presentata la concept car denominata Mercedes-Benz Maybach, un'imponente limousine in un'elegante livrea tricolore nero-bordeaux-rosa, concept che gi\u00e0 prefigurava ampiamente l'aspetto della vettura definitiva. Disegnata al Centro Stile Mercedes-Benz di Yokohama (Giappone), questa concept aveva in realt\u00e0 il solo scopo di tastare il terreno per sondare l'accoglienza del pubblico nei confronti di un marchio che sul finire del secolo poteva risultare gi\u00e0 sconosciuto ai pi\u00f9. Caratterizzata da soluzioni tecnologiche di rilievo (carrozzeria in leghe di alluminio e magnesio, motore V12 a tre valvole per cilindro e a due candele per cilindro, gruppi ottici anteriori a quattro proiettori ellissoidali, luci posteriori a led, ecc.), la \"Mercedes-Benz Maybach\" era inoltre caratterizzata da un abitacolo estremamente lussuoso, con interni in pelle bianca, sistema multimediale comprensivo di TV con schermo da 20 pollici, frigo-bar, tre telefoni e tetto elettrocromatico in cristallo. I consensi fatti registrare dalla concept diedero l'impulso per proseguire con il progetto \"W240\": nel 1998 vennero sorpresi su strada i primi muletti appositamente preparati per testare la meccanica della futura \"Maybach\". Tali muletti erano sapientemente celati sotto le spoglie di una W140, ossia la Classe S prodotta durante quasi tutti gli anni novanta, e che proprio nel 1998 sarebbe stata sostituita dalla nuova generazione, la W220. Nel 2000, invece, venne sorpreso un altro prototipo camuffato, che lasciava intravedere meglio le linee della vettura definitiva. Il lancio avvenne nel 2002 al Salone di Ginevra, dove venne presentato non uno ma due modelli, denominati \"Maybach 57\" e \"Maybach 62\", rispettivamente a passo normale e a passo lungo. Le sigle numeriche indicavano semplicemente la lunghezza espressa in dm (ed arrotondata) dei rispettivi corpi vettura.\nDesign ed interni.\nCaratterizzate da un'impronta stilistica che ricordava quella delle Mercedes-Benz di normale produzione, ed in particolare delle ammiraglie della Classe S, le \"Maybach 57\" e \"62\" riprendevano in gran parte i tratti caratteristici della concept del 1997, con poche differenze, la pi\u00f9 visibile delle quali stava nei nuovi gruppi ottici, sempre a quattro proiettori ellissoidali, sempre racchiusi sotto un'unica carenatura, ma allineati a due a due mediante una sorta di \"maschera\" formata da due ovali a sviluppo verticale, e con indicatori di direzione spostati ai lati esterni (anzich\u00e9 ai lati interni com'era successo per la concept). Al centro campeggiava la calandra trapezoidale sormontata dallo stemma \"Maybach\" a due M incrociate. Anche la coda non era molto dissimile da quella della concept, anzi, avendo mantenuto la fascia trasversale che includeva i gruppi ottici a led, \u00e8 stata mantenuta una certa fedelt\u00e0 al prototipo. Elegante ed imponente la vista laterale, con linea di cintura piuttosto alta, e profilo abbastanza sinuoso, specie nella zona di raccordo tra padiglione e coda.\nEsageratamente lussuoso l'abitacolo, impostato per una guida con autista, come nelle \"Maybach\" classiche: qui la pelle per i rivestimenti abbonda e regna sovrana in ogni angolo. I sedili posteriori sono reclinabili fin quasi in orizzontale, e si trasformano in una sorta di lussuoso lettino in pelle, in modo da poter addirittura schiacciare un pisolino, \u00e8 presente il frigo-bar, l'impianto telefonico, e la strumentazione del cruscotto \u00e8 ripetuta anche nella zona posteriore, in modo tale che anche i passeggeri, i quali si trovano molto distanziati dal posto guida viste le dimensioni della vettura, abbiano pi\u00f9 facilmente informazioni riguardanti la velocit\u00e0, il livello del carburante, ecc. Sono presenti anche un divisorio elettrico in vetro tra zona autista e zona posteriore, il sistema multimediale con schermi TV, lettore DVD, navigatore satellitare ed impianto hi-fi, un dispositivo per profumare l'ambiente, un tavolino pieghevole, il volante riscaldabile, cos\u00ec come riscaldabili sono anche i sedili stessi, che tra l'altro sono pure dotati di funzione massaggio. Ed infine, vanno a far parte della ricchissima dotazione (qui descritta solo in parte) anche il climatizzatore quadrizona ed il tetto in cristallo apribile elettricamente a compasso. A fronte di tanta opulenza, le \"Maybach 57\" e \"62\" sono previste di serie solamente in configurazione a 4 posti, in quanto posteriormente sono previsti solo due sedili, ma a richiesta \u00e8 possibile avere invece un vero divanetto posteriore, con annesso un quinto posto centrale. Abbastanza capiente il vano bagagli, la cui volumetria interna ammonta a 605 litri.\nMeccanica e motori.\nLa struttura delle \"Maybach 57\" e \"62\" riprende anch'essa quanto gi\u00e0 visto nel prototipo del 1997, specialmente per quanto riguarda l'utilizzo di leghe leggere allo scopo di ridurre la massa il pi\u00f9 possibile. Contemporaneamente sono state progettate zone ad assorbimento d'urto, in maniera tale da attutire il pi\u00f9 possibile le conseguenze per gli occupanti della vettura. \nLe \"Maybach 57\" e \"62\" riprendono in gran parte la meccanica della Classe S W220, da cui deriva anche la piattaforma di origine, modificata per\u00f2 in alcuni punti, primo fra tutti l'interasse, cresciuto a ben 3.390 millimetri gi\u00e0 nella \"57\" \"di base\", ed addirittura a 3.827 millimetri nella lunghissima \"62\". Ritroviamo quindi l'avantreno a bracci trasversali ed il retrotreno a bracci multipli. Dalla produzione di punta del marchio Mercedes-Benz arrivano anche le sospensioni \"DC Airmatic\", di tipo pneumatico e gestite elettronicamente dalla centralina, che provvede a far smorzare le irregolarit\u00e0 del fondo stradale trasmesse dagli imponenti cerchi in lega da 19 pollici. Il sistema frenante \u00e8 composto da quattro dischi, dei quali quelli anteriori sono autoventilati e corredati da ben due pinze per disco. Sono presenti ovviamente tutti i dispositivi elettronici di assistenza alla frenata e di controllo della stabilit\u00e0, e perci\u00f2: ABS, ESP, assistenza elettronica alla frenata di emergenza, controllo di trazione, e cos\u00ec via. Lo sterzo \u00e8 a circolazione di sfere con servocomando idraulico.\nAl loro debutto, le \"Maybach 57\" e \"62\" erano previste in un'unica motorizzazione, consistente nel poderoso V12 \"M285\", direttamente derivato dall'unit\u00e0 M275 utilizzata per le Mercedes-Benz di punta. Tale motore, della cilindrata di 5.513 cm\u00b3 e sovralimentato mediante due turbocompressori, eroga una potenza massima di ben 550 CV ed una coppia massima di 900 N\u00b7m, due dati che garantiscono prestazioni di prim'ordine anche alla mastodontica \"Maybach 62\", la cui massa a vuoto \u00e8 di quasi 29 quintali. La velocit\u00e0 massima \u00e8 infatti autolimitata a 250\u00a0km/h, con accelerazioni da 0 a 100\u00a0km/h in tempi compresi tra 5\"2 (per la \"57\") e 5\"4 (per la \"62\"). Il cambio \u00e8 un classico automatico NAG a 5 rapporti con convertitore di coppia gestito elettronicamente.\nEvoluzione.\nLa produzione venne quindi avviata direttamente a Sindelfingen per entrambe le versioni. Lo stratosferico prezzo fissato fin dall'inizio fu di 378.151 Euro per la \"Maybach 57\", cui se ne dovevano aggiungere altri 60\u00a0000 (all'incirca il prezzo di una contemporanea Mercedes-Benz E320 SW Avantgarde) per avere la \"62\" a passo lungo.\nLe due versioni previste rimasero a listino durante l'intero arco della produzione. Accanto ad esse vennero per\u00f2 introdotte via via altre varianti, ancora pi\u00f9 ricche e raffinate. Nel 2005 al Salone di Ginevra vennero introdotte la \"57 S\" e la \"62 S\", equipaggiate da un V12 \"M275\" gi\u00e0 utilizzato in alcuni modelli Mercedes-Benz. Caratterizzato da una cilindrata di 5.980\u00a0cm\u00b3, tale motore eroga una potenza massima di 612\u00a0CV ed una coppia massima di ben 1.000 N\u00b7m.\nNel frattempo, ha visto la luce anche la versione \"Guard\", un autentico carro armato con carrozzeria blindata, posto in listino a ben 620\u00a0000 Euro. Nel 2008 \u00e8 stata avviata la produzione in serie limitata della versione landaulet, caratterizzata dalla carrozzeria apribile solo nella zona posteriore. Nel 2009, invece, \u00e8 stata introdotta la \"Maybach Zeppelin\", altra versione a tiratura limitata, con la quale si intendeva rispolverare il mito delle classiche Maybach DS7 e DS8 degli anni trenta, note anche con tale nome, nonch\u00e9 il nome dello storico conte Ferdinand von Zeppelin, il quale diede vita al marchio assieme a Wilhelm Maybach ed al figlio Karl. Disponibile sia a passo normale che a passo lungo, la \"Zeppelin\" era spinta da un'ulteriore evoluzione del V12 \"M275\", gi\u00e0 rivisto dalla AMG nella variante da 612\u00a0CV. In questo caso, la potenza massima raggiunge i 640\u00a0CV. In realt\u00e0, le vendite della Maybach non raggiunsero mai i livelli sperati, neppure relativamente al fatto che si tratta di un'auto per pochissimi facoltosi, e quindi dai volumi di vendita ridotti. Inoltre, la crisi economica del 2008, protrattasi anche negli anni successivi, ha dissuaso molti potenziali clienti dall'acquisto. Pertanto la Daimler-Benz ha annunciato la cessazione della produzione per la fine del 2012.\nVersioni speciali.\nMaybach Exelero.\nUtilizzando la stessa base motoristica della berlina, nel 2005 \u00e8 stato presentato un modello speciale coup\u00e9, la Maybach Exelero. Il propulsore era anch'esso direttamente derivato dal potente V12 biturbo da 5980 cm\u00b3 e da 650 CV che gi\u00e0 equipaggiava la 57 ed anche la sua versione a passo lungo, la 62. Ma in questo caso venne ulteriormente potenziato, arrivando ad erogare 700 cavalli (514 kW) a 5000 giri/min ed una coppia massima di 1020 Nm a 2500 giri/min. Le prestazioni dichiarate erano di 350\u00a0km/h per la velocit\u00e0 massima, mentre l'accelerazione da 0 a 100\u00a0km/h richiedeva 4\"4.\nMaybach 57S Xenatec Coup\u00e9\nNel 2011 venne messa in commercio una coup\u00e9 basata sulla Maybach 57, pi\u00f9 precisamente il modello 57S. La vettura, frutto della collaborazione tra Maybach ed un tuner tedesco, \u00e8 una serie limitata ed ha un prezzo di partenza di 675.000\u20ac."}
{"id": "796569", "revid": "4711", "url": "https://it.wikipedia.org/wiki?curid=796569", "title": "Seconda Conferenza di Mosca", "text": ""}
{"id": "796572", "revid": "4711", "url": "https://it.wikipedia.org/wiki?curid=796572", "title": "Prima guerra d'Indocina", "text": ""}
{"id": "796577", "revid": "4711", "url": "https://it.wikipedia.org/wiki?curid=796577", "title": "Omar N. Bradley", "text": ""}
{"id": "796580", "revid": "339392", "url": "https://it.wikipedia.org/wiki?curid=796580", "title": "Battaglia delle isole Falkland", "text": ""}
{"id": "796581", "revid": "117062385", "url": "https://it.wikipedia.org/wiki?curid=796581", "title": "Nobilis", "text": "Nobilis \u00e8 un gioco di ruolo fantasy moderno creato da Rebecca Sean Borgstrom nel quale i personaggi interpretati dai giocatori sono \"Poteri Sovrani\" detti \"Nobilis\" (\"Nobile\"); ognuno di esso \u00e8 la personificazione di un concetto astratto o di una classe di cose, come il tempo, la morte, le auto o la comunicazione. Diversamente da altri giochi di ruolo, \"Nobilis\" non utilizza dadi o altri metodi casuali per determinare il successo o il fallimento delle azioni dei personaggi, ma utilizza invece un metodo basato sul \"karma\". (Vedi Teoria GNS)\nAmbientazione.\n\"Nobilis\" \u00e8 basato su molte fonti, incluso il Cristianesimo e la mitologia norrena, ma aggiunge dettagli unici alla sua ambientazione. Sebbene il mondo di ogni giorno paia molto simile al nostro, in realt\u00e0 \u00e8 solo la \"Prosaic Earth\" (\"Terra prosaica\"), una bugia che il mondo racconta a se stesso nel tentativo disperato di spiegare la sofferenza e un'illusione razionalizzata che nasconde la vera realt\u00e0, la cui conoscenza farebbe precipitare la maggior parte dei mortali nella pazzia: La \"Mythic Earth\" (\"Terra mitica\"), un mondo animistico dove ogni cosa ha un suo proprio spirito senziente. Nel Mito la Terra \u00e8 in realt\u00e0 piatta ed \u00e8 sospesa da qualche parte nella vasta chioma di Yggdrasill, l'\"albero-mondo\". Innumerevoli mondi punteggiano i rami di Yggdrasil, ma sopra a tutti c'\u00e8 il Paradiso inaccessibile a tutti tranne che agli angeli (solo un'anima umana su un miliardo viene accettata) ed \u00e8 la sorgente di tutta la bellezza. Al di sotto della terra, tra le radici di Yggdrasil, c'\u00e8 l'Inferno, fonte di tutta la corruzione. Intorno a Yggdrasil, eccetto che al di sopra del paradiso dove si apre alle stelle, c'\u00e8 una cortina mistica impenetrabile di fiamme blu conosciute come \"Weirding Wall\".\nOgni classe di oggetti e ogni concetto \u00e8 rappresentato da un essere dai poteri divini detto \"Imperatore\". Ogni Imperatore pu\u00f2 governare da uno a numerosi \"Domini\" e ha un controllo illimitato su di essi. Gli Imperatori sono impegnati in una lotta mortale, detta \"Valde Bellum\" contro gli \"Excrucian\" (\"Eradicatori, distruttori\"), esseri terribili provenienti dall'esterno del \"Weirding Wall\" che desiderano distruggere l'umanit\u00e0. Questa guerra tiene occupati gli Imperatori nel mondo degli spiriti, quindi per poter gestire i loro affari sulla Terra e negli altri mondi investono una scheggia della loro anima in un essere umano (o occasionalmente in un animale o oggetto), creando un \"Nobile\". Ogni Nobile rappresenta uno dei domini di un Imperatore; Il gruppo di Nobili che questo forma, detto \"Familia Caelestis\", \u00e8 generalmente fedele sia al proprio Imperatore che ai suoi membri.\nL'imperatore \"Lord Entropy\" soprassiede alle azioni dei Nobili e fa rispettare il \"Code Fidelitatis\", le cinque leggi stabilite per loro nella sua \"Locust Court\". La principale, pi\u00f9 famigerata e pi\u00f9 spesso infranta \u00e8 la \"Windflower Law\" secondo la quale a nessun Nobile \u00e8 permesso di amare un altro essere. Ironicamente i Nobili possono trasformare altri esseri umani in \"Ancore\", di cui possono controllare ogni azione, ma per poterlo fare devono prima amare o odiare quella persona.\nPer proteggere le loro forme fisiche dalle devastazioni del \"Valde Bellum\", gli Imperatori prendono una parte della realt\u00e0 e la suddividono in un mondo unico, autocontenuto che pu\u00f2 assumere una qualunque forma. Questo mondo, detto \"Chancel\" (\"Feudo\"), ospita sia i loro corpi fisici che il loro riflesso spirituale. Similmente al mito del Re Pescatore, se l'Imperatore muore con lui muore anche il suo Feudo.\nI fiori hanno grande importanza per i Nobili e i loro Imperatori, i fiori terrestri sono un riflesso delle loro controparti celestiali e ognuna ha un significato. Per esempio, nel mondo di \"Nobilis\" il master viene detto \"Alcea rosea\", dato che l'alcea rosea rappresenta la vanit\u00e0 e l'ambizione. Questo poich\u00e9 secondo nella storia del gioco, gli angeli, quando crearono la Realt\u00e0, usarono i fiori come strumento per controllare e ridirigere l'urto dei loro poteri. Ogni Nobile e Imperatore \u00e8 rappresentato da un fiore e i fiori sono spesso usati nei loro riti magici.\nSistema di gioco.\nDiversamente dalla maggior parte dei giochi di ruolo \"Nobilis\" non usa elementi casuali per determinare il risultato delle azioni dei personaggi. Invece usa un sistema di gestione delle risorse, i giocatori possono spendere \"Miracle Point\" (\"punti miracolo\") per riuscire in certe azioni, ma in caso contrario raramente falliscono in quanto intendono fare. Invece di concentrarsi sulla riuscita o meno del personaggio, vengono enfatizzate le conseguenze di queste azioni. Poich\u00e9 il combattimento tra Nobili esaurisce rapidamente i punti miracolo e un Nobile pu\u00f2 sconfiggere con facilit\u00e0 anche folle di esseri umani, viene enfatizzato il gioco di ruolo sociale rispetto al combattimento. Sebbene possa sembrare che i personaggio possiedano poteri illimitati, in realt\u00e0 devono considerare sia il risultato di ogni azione, sia i Poteri o Imperatori che possono offendere nel compiere quell'azione.\nOgni personaggio ha 4 attributi: \"Aspect\", che controlla la sua capacit\u00e0 di compiere atti mentali e fisici sovrumani, \"Domain\" che copre i suoi poteri nella sua \"estate\", \"Realm\" che determina quanto potere ha nel suo Feudo e \"Spirit\" che descrive il suo potere magico. Lo \"Spirit\" crea l'\"Auctoritas\", uno scudo che lo protegge dai miracoli di altri poteri. Lo Spirit di un personaggio determina quante Ancore pu\u00f2 controllare. Ogni attributo ha un certo numero di punti miracolo associati ad esso.\nIl sistema di creazione del personaggio d\u00e0 ai giocatori un controllo inusuale sull'ambientazione. Oltre a creare il proprio personaggio con un notevole grado di personalizzazione, ogni giocatore pu\u00f2 creare il proprio Imperatore e Feudo. I giocatori ricevono un numero di punti da investire nel Feudo pari a quelli spesi sul Dominio del personaggio, possono usarli per comprare attributi speciali per il Feudo, come tecnologie speciali o abitanti magici. Non ricevono alcun punto per i loro Imperatori, quindi devono scegliere un \"drawback\" (\"svantaggio\") per ogni attributo speciale che desiderino che il loro Imperatore possieda. Ogni Nobile ha un'Affiliazione, un codice morale che seguono per ottenere punti miracolo, cos\u00ec come difetti detti \"Limiti\" e \"Restrizioni\" che in maniera simile alle affiliazioni permettono di recuperare punti miracolo quando diventano un problema per il personaggio.\nStoria editoriale.\nLa prima edizione \u00e8 stata stampata \"on demand\" dalla Pharos Press nel 1999. Nel 2002 la Hogshead Publishing stamp\u00f2 la seconda edizione. Quando la Hogshead Publishing chiuse nel 2003, i diritti tornarono alla Borgstrom, che si accord\u00f2 con la Guardians of Order per pubblicare la seconda edizione.\nLa seconda edizione, detta \"Great White Book\" (\"Grande libro bianco\") dai fan, fu stampata nel formato coffee table book completo di nastro segnalibro. Furono commissionate illustrazioni in bianco e nero a piena pagina e i brevissimi racconti della Borgstrom, ambientati nell'ambientazione del gioco, ne riempiono i larghi margini. Questa edizione vinse l'Origins Award per la \"Best Graphic Presentation Book Format Product 2002\" e il Diana Jones Award per \"Excellence in Gaming\". Venne pubblicato un singolo supplemento \"The Game of Powers\", che fornisce regole per il gioco di ruolo dal vivo. Tentativi di pubblicare un secondo manuale dal titolo annunciato \"A Society of Flowers\" non ebbero successo.\nLa Guardians of Order cess\u00f2 le operazioni nel 2006 annunciando che avrebbe cercato un altro editore per la pubblicazione dei propri giochi.\nTraduzioni.\nLa seconda edizione di \"Nobilis\" \u00e8 stata tradotta in francese nel 2002 dall'editore svizzero 2 d\u00e9s sans faces, soci\u00e9t\u00e9 coop\u00e9rative. Curiosamente questa traduzione fu disponibile per la vendita prima dell'edizione originale inglese. Alla fine del 2002 venne pubblicato uno schermo per il master intitolato \"Perfidie\", con incluso un piccolo libretto di errata e un'avventura."}
{"id": "796587", "revid": "76963", "url": "https://it.wikipedia.org/wiki?curid=796587", "title": "Jean-Pierre Petit", "text": "Attivit\u00e0 scientifica.\nIl suo iniziale campo di interessi fu la magnetoidrodinamica, per la quale dedic\u00f2 la tesi del suo dottorato \"Applications de la th\u00e9orie cin\u00e9tique des gaz \u00e0 la physique des plasmas et \u00e0 la dynamique des galaxies\" e pubblic\u00f2 negli anni sessanta in \"Acta Physica Polonica\" gli articoli\nInfine, sulla magnetofluidodinamica applicata all'astrofisica tenne degli interventi all'Institut des hautes \u00e9tudes scientifiques di Bures-sur-Yvette e al CRAS di Parigi.\n\u00c8 autore di un articolo di matematica nel quale spiega come ottenere una Superficie di Boy a partire da una sfera e le implicazioni che derivano dal considerare la sfera (e il pianeta Terra) un solido monolatero.\nTesi sostenute e reputazione.\nPetit sostiene che le sue ricerche traggono ispirazione dalle lettere del cosiddetto affare Ummo. A causa di questa ed altre affermazioni Petit ha perso il rispetto di una parte della comunit\u00e0 scientifica. Sostiene appunto che gli alieni del pianeta Ummo hanno contattato tramite lettere dattiloscritte alcune persone selezionate, compreso lui stesso.\nAfferma che l'aeronautica degli Stati Uniti ora possiede un velivolo incredibilmente veloce, chiamato \"Aurora\", grazie alla ricerca segretamente condotta sulla magnetoidrodinamica. \"Aurora\" userebbe un sistema di propulsione convenzionale a turbina alimentato da un flusso di aria ipersonico controllato tramite la magnetoidrodinamica. Petit sostiene inoltre che i militari degli Stati Uniti possiedono una bomba ad antimateria che hanno fatto esplodere con successo sul pianeta Giove. A causa di queste posizioni, non \u00e8 preso seriamente da molti scienziati francesi.\nDal 1977 ha costruito e pubblicato un ricco modello cosmologico chiamato Janus.\nSecondo Google Trends, il suo nome ha una popolarit\u00e0 mondiale simile a Andrei Sakharov, Steven Weinberg, Brian Greene, Lev Landau, tra gli altri premi Nobel per la fisica."}
{"id": "796590", "revid": "1543377", "url": "https://it.wikipedia.org/wiki?curid=796590", "title": "Ricco Gro\u00df", "text": "Biografia.\nCarriera nel biathlon.\nHa iniziato a praticare biathlon a livello agonistico nel 1983 ed \u00e8 stato membro della nazionale di biathlon della Germania dal 1990 al suo ritiro, nel 2007. Nella classifica generale di Coppa del Mondo \u00e8 giunto secondo nella stagione 1997-1998. Ha vinto l'oro nella staffetta 4 x 7,5\u00a0km alle Olimpiadi di , , e .\nCarriera nello sci di fondo.\nIn carriera ha preso parte anche ad alcune gare della Coppa del Mondo di sci di fondo, ottenendo come miglior piazzamento il 9\u00ba posto nella sprint di squadra a tecnica libera di D\u00fcsseldorf del 26 ottobre 2003.\nAltre attivit\u00e0.\nDopo il ritiro \u00e8 divenuto commentatore sportivo per una rete televisiva tedesca.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "796591", "revid": "28402", "url": "https://it.wikipedia.org/wiki?curid=796591", "title": "Paradosso dell'uguaglianza fra 1 e 2", "text": ""}
{"id": "796592", "revid": "1873126", "url": "https://it.wikipedia.org/wiki?curid=796592", "title": "Indiamento", "text": "L'Indiamento \u00e8 un termine di natura filosofico-religiosa, e indica una sorta di unione estatica dell'uomo con Dio. \u00c8 letteralmente un ingresso \"in Dio\", che consente all'uomo di far parte della natura divina, elevandosi a una dimensione trascendente. L'essere umano pu\u00f2 raggiungere questo stato tramite l'amore, inteso in senso platonico, risalendo i gradi delle realt\u00e0 amate, fino ad arrivare all'assoluto. Di esso partecipano anche gli Angeli:\nIl termine si ritrova nella dottrina di Marsilio Ficino e in quella di Giordano Bruno. In quest'ultima l'amore \u00e8 visto come \"eroico furore\" e brama di volersi unire all'oggetto desiderato. La ricerca della divinit\u00e0 non deve per\u00f2 avvenire all'esterno, ma dentro l'essere umano, che contiene gi\u00e0 al suo interno la verit\u00e0 divina. Per una sua spiegazione in forma pi\u00f9 semplice \u00e8 adottato da Giordano Bruno il mito di Atteone."}
{"id": "796593", "revid": "77358", "url": "https://it.wikipedia.org/wiki?curid=796593", "title": "Monte Schiavo Banca Marche", "text": ""}
{"id": "796598", "revid": "88184", "url": "https://it.wikipedia.org/wiki?curid=796598", "title": "Juan-Manuel Fangio", "text": ""}
{"id": "796601", "revid": "2194416", "url": "https://it.wikipedia.org/wiki?curid=796601", "title": "Procedimento penale (ordinamento italiano)", "text": "Un procedimento penale \u00e8 la successione degli atti di un procedimento penale avviato dall'autorit\u00e0 giudiziaria italiana, che parte dall'iscrizione della notizia di reato e termina con provvedimento conclusivo da parte del giudice.\nSinossi generale.\n\u00c8 la fase prodromica del processo penale vero e proprio, nonch\u00e9 costituisce la sottofase del procedimento penale che ha inizio a seguito della pronuncia di un decreto di rinvio a giudizio in udienza preliminare, ovvero, nei procedimenti speciali che omettono tale udienza (giudizio immediato, giudizio direttissimo e procedimento per decreto), a seguito della richiesta formulata dal pubblico ministero, al ricorrere dei presupposti previsti dalla legge.\nLa persona oggetto del procedimento assume le vesti di \"indagato\", posizione che manterr\u00e0 fino alla fine delle indagini preliminari, allorquando invece venga convocato in udienza assumer\u00e0 la qualifica di \"imputato\".\nLe fasi.\nL'acquisizione degli elementi per l'avvio.\nIl pubblico ministero (PM) qualora venga a conoscenza di un fatto suscettibile di assumere rilevanza penale nonch\u00e9 ricorrano le condizioni per l'esercizio dell'azione penale a seconda della perseguibilit\u00e0 dei reati, su procedibilit\u00e0 d'ufficio (richiesta di procedimento) o su domanda di parte (istanza di procedimento) previo accertamento delle condizioni di procedibilit\u00e0, dopo aver acquisito informazione su una notizia di reato provvede all'iscrizione della medesima in apposito registro.\nLe indagini preliminari ed eventuali proroghe.\nSuccessivamente si apre la fase per le indagini preliminari, delle quali deve essere dato avviso ai soggetti interessati. L'avviso contiene altres\u00ec la facolt\u00e0, entro 20 giorni dalla notifica, di chiedere ulteriori indagini, di presentare memorie, di essere interrogato dal pubblico ministero; durante tali indagini, il PM pu\u00f2 eventualmente emettere uno o pi\u00f9 avvisi di informazione di garanzia.\nL'art. 415 bis del codice di procedura penale italiano prevede che alla conclusione delle indagini preliminari debba essere data notizia alla persona sottoposta, al fine di garanzia per l'esercizio effettivo del diritto alla difesa, anche perch\u00e9 il codice non sempre prevede l'obbligo per il pubblico ministero di disporre sempre l'interrogatorio dell'indagato nel corso delle indagini preliminari. Durante questa fase il giudice per le indagini preliminari (GIP) convalida i provvedimenti di arresto e di fermo disposti dal PM e dalla polizia giudiziaria nonch\u00e9 eventuali proroghe delle indagini; inoltre, eventuali memorie difensive, le produzioni documentali e l'interrogatorio che entreranno nel fascicolo del pubblico ministero, verranno valutati dal GIP e rivestiranno valore ai fini delle decisione delle causa nel caso l'imputato richiedesse il giudizio abbreviato.\nL'archiviazione o il rinvio a giudizio.\nA conclusione delle indagini preliminari, delle quali il PM deve dare avviso alle parti interessate, qualora non vengano rinvenuti elementi utili per tale passaggio viene invece disposta l'archiviazione mediante apposita richiesta: si distingue in particolare tra richiesta di archiviazione e decreto d'archiviazione: il primo \u00e8 richiesto dal pubblico ministero, mentre il secondo \u00e8 emanato dal GIP.\nSe invece emergano elementi per procedere e non vengano proposti riti speciali, il pubblico ministero pu\u00f2 disporre la citazione diretta a giudizio con proprio decreto, nei casi previsti dall'art. 550 del codice di procedura penale, che comporta l'instaurazione diretta del dibattimento senza udienza preliminare\noppure formulare richiesta di rinvio a giudizio, con modalit\u00e0 che mutano in funzione del rito da questi o dall'indagato prescelto ed in ragione della competenza dell'organo giudicante desunta dal titolo di reato. Di ci\u00f2 il magistrato d\u00e0 comunicazione all'interessato, invitandolo eventualmente a nominare un avvocato - in caso contrario si ha l'assegnazione di un difensore d'ufficio - specificando il fatto contestato, le norme che si presumono violate, il luogo e la data della violazione nonch\u00e9 la documentazione relativa alle indagini che sar\u00e0 depositata presso la segreteria del pubblico ministero.\nIl non luogo a procedere e il dibattimento.\nNel caso di rinvio a giudizio segue udienza preliminare, presieduta dal giudice per l'udienza preliminare (GUP), in tal caso il soggetto coinvolto \u00e8 definito formalmente imputato e quindi solo in questa fase il procedimento \u00e8 considerato una pendenza a carico dello stesso.\nL'udienza pu\u00f2 concludersi con l'emanazione da parte del GUP di una sentenza di non luogo a procedere, oppure il procedimento prosegue con ulteriore rinvio a a giudizio e l'instaurazione del processo di primo grado con il relativo dibattimento, a seguire ci sar\u00e0 sentenza di condanna o di assoluzione."}
{"id": "796613", "revid": "2184720", "url": "https://it.wikipedia.org/wiki?curid=796613", "title": "Creeping Death", "text": "Creeping Death \u00e8 un singolo del gruppo musicale statunitense Metallica, pubblicato il 23 novembre 1984 come unico estratto dal secondo album in studio \"Ride the Lightning\".\nDescrizione.\n\"Creeping Death\" accenna alle dieci Piaghe d'Egitto, nonostante il testo ne riporti pi\u00f9 di dieci. Verso la fine del secondo verso vengono nominate quattro piaghe: \nLa sezione intermedia del brano presenta l'esclamazione \u00abDie!\u00bb ripetuta pi\u00f9 volte dall'allora bassista Cliff Burton (il quale esegue anche i cori del ritornello finale) accompagnata da una violenta progressione delle chitarre di Kirk Hammett e di James Hetfield. Durante le esecuzioni dal vivo del brano, questa sezione viene allungata fino a lasciar spazio alla batteria e al basso mentre i fan vengono incitati dal gruppo a ripetere \"Die!\". Inoltre, nel periodo in cui militava nei Metallica, il bassista Jason Newsted, durante alcuni concerti, era solito cantare per intero la canzone.\nCover.\nIl brano venne reinterpretato da molti gruppi, tra cui i Drowning Pool e i Bullet for My Valentine. In occasione del secondo Dubai Desert Rock Festival, i Sepultura e i Machine Head suonarono \"Creeping Death\" insieme come canzone di chiusura della loro esibizione."}
{"id": "796614", "revid": "39224", "url": "https://it.wikipedia.org/wiki?curid=796614", "title": "Carro falcato", "text": "Il carro falcato era un antico carro da guerra a due o a quattro ruote, munito di lame taglienti su testa, timone, mozzi delle ruote e sponde. Lanciati a rapido galoppo da cavalli bardati, facevano strage del nemico.\nFu usato dai greci e dai popoli orientali sin da et\u00e0 antichissime. Riempirono del loro fragore i poemi omerici, furono largamente usati nell'antichit\u00e0 che va dalla prima apparizione degli elleni nella Tessaglia al ritorno dalla guerra di Troia, cio\u00e8, secondo la cronologia mitologica, dal 1400 a.C. al 1200 a.C. In Oriente i carri falcati furono usati soprattutto dagli egizi, dagli assiri e dai babilonesi e poi dai persiani. Ventisettemila ne aveva Ramses II, chiamato dai greci \"Sesostri\", di cui il poeta Pentaur canta le prodigiose e terribili gesta. \nSedicimila carri falcati possedeva Nino, re degli assiri, quando mosse all'assalto della Battriana. Spetta per\u00f2 a Ciro II di Persia il vanto di aver fatto dei carri una vera arma, con propria organizzazione tattica, e fu proprio l'intervento dei carri falcati che decise le sorti della grande battaglia di Thymbra contro Creso re dei lidi, battaglia che dovette esercitare un'influenza risolutiva sulle sorti dell'Asia. \nI romani, invece, non usarono quasi mai carri d'assalto, salvo poche eccezioni che, del resto, contro di loro servivano assai poco perch\u00e9 la disposizione delle truppe romane, con larghi vuoti tra l'uno e l'altro manipolo, neutralizzava in gran parte la potenza di distruzione dei carri stessi. \nL'azione del carro falcato va avvicinata a quella degli elefanti, che ebbero largo impiego bellico da parte di Dario contro Alessandro Magno e fruttarono poi a Pirro la famosa vittoria. \nViene anche citato nella Bibbia. \nEra molto efficace in battaglia su terreni pianeggianti, ma gi\u00e0 i romani ne scoprirono i limiti, contrastandoli efficacemente.\nInfatti Vegezio nella sua \"Epitoma rei militaris\" scrive:\nL'idea di un carro falciante, elemento tradizionale dell'ingegneria militare fin dall'Impero Romano, si ritrova in molti disegni di Leonardo. Il progetto \u00e8 costituito da un lungo carro a due ruote a cui sono collegate falci rotanti attraverso un albero di trasmissione e ingranaggi. Il sistema di ingranaggi faceva ruotare le falci con effetti devastanti."}
{"id": "796615", "revid": "287204", "url": "https://it.wikipedia.org/wiki?curid=796615", "title": "Sandy Pearlman", "text": "\u00c8 meglio noto per il suo lavoro con il gruppo Blue \u00d6yster Cult, bench\u00e9 abbia prodotto molti altri gruppi come The Dictators, The Clash, Pavlov's Dog, e The Dream Syndicate.\nBiografia.\nPearlman si laure\u00f2 alla State University di New York a Stony Brook nel 1966. Oltre a essere membro della organizzazione no-profit Woodrow Wilson Fellow, complet\u00f2 il suo corso di laurea alla Brandeis University di Waltham (Massachusetts). Segu\u00ec anche i corsi di sociologia e antropologia alla New School di New York.\nDurante questo periodo scrisse una serie di poemi intitolati \"Imaginos\", poemi che successivamente compariranno nella sua carriera.\nNel 1967 fu uno degli originali critici di musica rock della rivista Crawdaddy!, insieme a Paul Williams, Jon Landau e Richard Meltzer. In alcune interviste egli sostenne di essere stato il primo giornalista ad adoperare il termine \"heavy metal\" in un contesto musicale nel 1968; si tratterebbe di una recensione dell'album dei the Byrds \"The Notorious Byrd Brothers\" apparsa sul periodico Crawdaddy!, dove, a suo dire, defin\u00ec con tale termine il brano di apertura \"Artificial Energy\". Tuttavia alcuni hanno affermato che in realt\u00e0 in quella recensione egli non utilizz\u00f2 questa accezione. Il primo caso certo in cui la parola \"heavy metal\" venne usata in un brano musicale fu \"\"Born to Be Wild\" degli Steppenwolf nello stesso 1968. Mentre il primo utilizzo del termine per definire lo specifico genere di musica ad un vero gruppo heavy metal in maniera inequivocabile viene attribuito al giornalista del Creem magazine Mike Saunders in una recensione dell'album di debutto dei Sir Lord Baltimore risalente al maggio 1971.\nOltre ad aver originato il nome del gruppo \"Blue \u00d6yster Cult\", basato sul nome di un gruppo presente nei suoi poemi \"Imaginos\", diede anche il nome al gruppo pre-Blue \u00d6yster Cult, \"Soft White Underbelly\", prendendo la frase da un discorso di Winston Churchill della Seconda guerra mondiale.\nNel 1989 diventa presidente della casa discografica \"alternativa\" 415 Records e stabilisce un contratto di produzione e distribuzione con la MCA Records. Verso la fine degli anni novanta, diventa uno dei primi 25 impiegati di e-music.com, con il ruolo di vice presidente. Sar\u00e0 anche vicepresidente della sezione marketing di MoodLogic.com tra il 2000 ed il 2003.\nPearlman \u00e8 stato anche professore aggiunto di tecnologia della musica alla McGill University di Montr\u00e9al."}
{"id": "796628", "revid": "436907", "url": "https://it.wikipedia.org/wiki?curid=796628", "title": "For Whom the Bell Tolls (Metallica)", "text": "For Whom the Bell Tolls \u00e8 un singolo promozionale del gruppo musicale statunitense Metallica, pubblicato nel 1984 ed estratto dal secondo album in studio \"Ride the Lightning\".\nDescrizione.\nComposto da James Hetfield, Lars Ulrich e Cliff Burton, \"For Whom the Bell Tolls\" prende spunto dal romanzo \"Per chi suona la campana\" di Ernest Hemingway, nel quale cinque soldati repubblicani della Guerra civile spagnola cercano di sfuggire dai fascisti con i loro cavalli e sono poi uccisi da un aereo nemico su una collina.\nL'introduzione del brano \u00e8 caratterizzato da un riff di basso eseguito da Burton mediante diversi effetti, tra i quali un pedale wah e un overdrive. Dal vivo, Burton era solito iniziare con un assolo di basso di alcuni minuti, per poi passare al riff iniziale del brano.\nVersione di \"S&amp;M2\".\nIl 20 agosto 2020 il gruppo ha reso disponibile una versione dal vivo di \"For Whom the Bell Tolls\" eseguita con la San Francisco Symphony e pubblicata come quarto singolo estratto dall'album dal vivo \"S&amp;M2\"."}
{"id": "796634", "revid": "82143", "url": "https://it.wikipedia.org/wiki?curid=796634", "title": "Leggi ad personam", "text": ""}
{"id": "796652", "revid": "74801", "url": "https://it.wikipedia.org/wiki?curid=796652", "title": "Ystad (comune)", "text": "Ystad \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "796660", "revid": "287204", "url": "https://it.wikipedia.org/wiki?curid=796660", "title": "Gino Talamo", "text": "Carriera.\nSvolse la sua attivit\u00e0 a cinecitt\u00e0 prima come attore e poi come regista e responsabile del montaggio.\nNel film \"Una lampada alla finestra\" del 1939 diresse Anna Magnani, in uno dei suoi primi ruoli cinematografici.\nLavor\u00f2 in Brasile dove oltre a vari film produsse vari documentari sull'Amazzonia."}
{"id": "796661", "revid": "270833", "url": "https://it.wikipedia.org/wiki?curid=796661", "title": "Tour de France 1920", "text": "Il Tour de France 1920, quattordicesima edizione della Grande Boucle, si svolse in quindici tappe tra il 27 giugno e il 25 luglio 1920, per un percorso totale di 5 503\u00a0km. Fu vinto per la terza ed ultima volta (dopo le edizioni 1913 e 1914) dal belga Philippe Thys. Le tre vittorie di Thys rappresentano anche i tre podi da lui raccolti in carriera nella corsa a tappe francese.\nSi tratt\u00f2 della quinta vittoria (peraltro consecutiva) di un corridore belga e della prima edizione in cui nessun ciclista francese and\u00f2 sul podio.\nThys termin\u00f2 in 228h36'13\" davanti ai connazionali Hector Heusghem (per la prima volta sul podio come secondo classificato) e Firmin Lambot (terzo classificato e al secondo podio del Tour dopo la vittoria nell'edizione precedente).\nThys divent\u00f2 il primo corridore della storia a vincere tre edizioni del Tour de France; il suo record verr\u00e0 eguagliato dal francese Louison Bobet nel 1955 e poi battuto nel 1963 con quattro vittorie da un altro francese, il normanno Jacques Anquetil. La sospensione forzata del Tour dal 1915 al 1918 a causa della prima guerra mondiale aveva peraltro precluso al belga la possibilit\u00e0 di vincere altre edizioni.\nResoconto degli eventi.\nAl Tour de France 1920 parteciparono 113 corridori e 22 giunsero a Parigi. Con quattro vittorie di tappa su un totale di quindici frazioni, Philippe Thys fu anche il corridore che ottenne il maggior numero di successi parziali.\nPhilippe Thys domin\u00f2 questa edizione della Grande Boucle, conquistando la maglia gialla al termine della seconda tappa e mantenendo il simbolo del primato fino all'arrivo di Parigi. Thys prender\u00e0 parte ad altri cinque Tour, ma senza successo: le tre volte in cui giunse sul podio di Parigi, fu sul gradino pi\u00f9 alto.\nPer la prima volta nella storia del Tour de France, nessun corridore di nazionalit\u00e0 francese riusc\u00ec a salire sul podio. Inoltre, per la prima volta, il podio di Parigi fu composto da corridori tutti appartenenti a una stessa nazione diversa da quella francese (il Belgio)."}
{"id": "796664", "revid": "128715", "url": "https://it.wikipedia.org/wiki?curid=796664", "title": "Caridaresi", "text": ""}
{"id": "796675", "revid": "1833487", "url": "https://it.wikipedia.org/wiki?curid=796675", "title": "Szeksz\u00e1rd", "text": "Szeksz\u00e1rd (in tedesco \"Sechshard\" o \"Sechsar\", in croato \"Seksar\") \u00e8 una citt\u00e0 dell'Ungheria, capoluogo della provincia di Tolna, rinomata provincia vinicola ungherese. Per popolazione Szeksz\u00e1rd \u00e8 il pi\u00f9 piccolo capoluogo di regione mentre la sua superficie \u00e8 la terza pi\u00f9 piccola dopo Tatab\u00e1nya ed Eger.\nLa cittadina si trova nel Transdanubio, nella zona tra la parte meridionale del Mez\u0151f\u00f6ld e le Colline del Transdanubio, ed \u00e8 circondata da colline che prendono il nome di Colline di Szeksz\u00e1rd (in ungherese \"Szeksz\u00e1rdi-dombs\u00e1g\").\nStoria.\nLa prima testimonianza di Szeksz\u00e1rd risale al 1015; nel 1061 il re B\u00e9la I fece costruire un monastero benedettino, poi distrutto con l'invasione turca nel 1485.\nAssunse una maggiore importanza nel XIX secolo grazie alle importanti costruzioni statali (ad esempio il Municipio) e alle basi militari (produzione di armi).\nI tedeschi e gli austriaci sono sempre stati gli stranieri pi\u00f9 presenti, con un'influenza rilevante ancora oggi.\nAttrazioni turistiche.\nAltri luoghi di interesse sono le cittadine di \u0150cs\u00e9ny (con aeroporto turistico), S\u00e1rpilis (con festa danzante in abiti di folklor tradizionale) e il parco naturale Gemenc.\nAmministrazione.\nGemellaggi.\nSzeksz\u00e1rd \u00e8 gemellata con:"}
{"id": "796676", "revid": "74684", "url": "https://it.wikipedia.org/wiki?curid=796676", "title": "MV Agusta 350 Sport &quot;Ipotesi&quot;", "text": ""}
{"id": "796680", "revid": "830939", "url": "https://it.wikipedia.org/wiki?curid=796680", "title": "Thomas-Simon Gueullette", "text": "Fu anche un narratore, giurista ed erudito.\nMagistrato al Ch\u00e2telet di Parigi, Gueullette \u00e8 un bibliofilo e collezionista che ha scritto varie opere teatrali in numerosi giornali.\nGueullette ha scritto molte novelle a sfondo esotico nella collezione \"Il Gabinetto delle Fate\". Altra sua opera \u00e8 \"I Racconti delle mille e una notte\" del 1704 di cui fa parte \"Le trasmigrazioni del Mandarino Fum Hoam\"."}
{"id": "796681", "revid": "106774325", "url": "https://it.wikipedia.org/wiki?curid=796681", "title": "Clivus Argentarius", "text": "Il clivo Argentario (clivus Argentarius) \u00e8 un'antica strada di Roma che correva a mezza costa sulle pendici del Campidoglio, alle spalle del Foro di Cesare. \nIl nome attuale risale al Medioevo, quello antico con molta probabilit\u00e0 era \"clivus Lautumiarum\".\nSe ne conserva un tratto di basolato, che parte dalla piazzetta antistante il Carcere Tulliano, appena fuori dell'area archeologica del Foro Romano e giunge in corrispondenza dell'ingresso del Museo centrale del Risorgimento, alle spalle del Vittoriano.\nIn corrispondenza dell'attuale facciata del Museo, si conservano una serie di nicchie in laterizio che dovevano appartenere forse ad una serie di terrazzamenti su questo lato del colle. Nell'area immediatamente antistante si conservano nella pavimentazione stradale moderna tracce di muri in blocchi di tufo di Grotta Oscura, che dovevano appartenere alle mura serviane e forse alla \"Porta Fontinalis\".\nIl tratto che corre immediatamente a monte del Foro di Cesare, in maggiore pendenza, conserva il basolato antico e tracce degli ambienti in laterizio che lo fiancheggiavano: quelli a valle costituiscono un secondo piano al di sopra delle taberne aperte sul fondo dei portici della piazza del Foro, innalzato con i rifacimenti di epoca traianea e comprendente anche un'ampia latrina semicircolare."}
{"id": "796682", "revid": "767487", "url": "https://it.wikipedia.org/wiki?curid=796682", "title": "Qua si campa d'aria", "text": "Qua si campa d'aria \u00e8 un album di Otello Profazio del 1974. L'album ha ottenuto il disco d'oro per aver venduto pi\u00f9 di un milione di copie."}
{"id": "796687", "revid": "287204", "url": "https://it.wikipedia.org/wiki?curid=796687", "title": "Mantyke", "text": ""}
{"id": "796690", "revid": "1833487", "url": "https://it.wikipedia.org/wiki?curid=796690", "title": "Bhamo", "text": "Bhamo, nota anche come Banmaw, \u00e8 una localit\u00e0 nello Stato Kachin della Birmania (Myanmar). \u00c8 situata a 186 km a sud del capoluogo dello Stato, Myitkyina. La sua popolazione approssimata (stime del 2005) \u00e8 di 65.000, tra cui sono mescolate le etnie Bamar, Kachin, Shan e Han.\nLa citt\u00e0 \u00e8 situata sulle sponde del Fiume Irrawaddy. \u00c8 il porto fluviale pi\u00f9 vicino alla frontiera con la Repubblica Popolare Cinese. Durante molti anni fu un'enclave commerciale staccata e meta finale delle caravane che viaggiavano fra India e Birmania, trasportando specialmente giada dalla Cina.\nConosciuta anticamente come Sampanago, Bhamo fu la capitale dell'antico regno di Manmaw. A circa 5 chilometri dall'attuale citt\u00e0, oggi si possono vedere i resti dell'antica Sampanago, capitale degli Shan nel XV secolo."}
{"id": "796697", "revid": "76963", "url": "https://it.wikipedia.org/wiki?curid=796697", "title": "Nicholas Brendon", "text": "Biografia.\nDa giovane avrebbe desiderato diventare un giocatore professionista di baseball, ma una ferita a un braccio l'obblig\u00f2 a cambiare obiettivo. A vent'anni decise di diventare attore per superare i suoi problemi di balbuzie, ma rinunci\u00f2 dopo due anni perch\u00e9, disse, \"\u00abnon sopportavo i giochi politici di Hollywood\"\u00bb. Decise invece di tornare a scuola a studiare medicina, ma neanche questo funzion\u00f2. Tent\u00f2 altri lavori, incluso assistente idraulico, addetto alle pulizie, consulente familiare, cameriere e assistente alla produzione per il programma televisivo \"Dave's World\". Tent\u00f2 nuovamente la carriera di attore dopo essere stato licenziato da uno di questi lavori. Dopo due mesi di audizioni ottenne il ruolo di Xander in \"Buffy\".\nIl ruolo era inizialmente quello di distrazione comica e coraggioso secondo della protagonista femminile, ma dopo le prime stagioni le battute meno da commedia assegnate al suo personaggio lo fecero diventare leggermente pi\u00f9 serio.\nBrendon fu la prima persona a fungere da presidente onorario, per tre anni consecutivi (2000-2003), della \"Settimana di consapevolezza della balbuzie\", organizzata dalla Stuttering Foundation of America.\nIl 25 aprile 2004 a Cleveland, durante una fan convention di \"Buffy\" annunci\u00f2 che avrebbe volontariamente iniziato una terapia di riabilitazione dall'alcolismo.\nNel 2005 \u00e8 entrato nel cast della sitcom \"Kitchen Confidential\" della Fox, basata sul libro dello chef Anthony Bourdain. Dopo tredici episodi la serie venne interrotta il 9 dicembre 2005, dopo gli scarsi risultati del Nielsen Ratings del quarto episodio.\nBrendon ha un fratello identico, Kelly Donovan Schultz, pi\u00f9 vecchio di tre minuti, che lo ha occasionalmente sostituito in \"Buffy\" e ha interpretato la parte del doppio di Xander nell'episodio \"Due gocce d'acqua\".\nNel 2007 ha doppiato Huntsboy #89, nella seconda stagione della serie animata \"American Dragon\".\n\u00c8 stato protagonista della commedia \"Lobster Alice\" con Noah Wyle a Los Angeles dal 26 luglio al 30 agosto 2006.\n\u00c8 comparso anche nel film televisivo ABC Family \"Gara di famiglia\", insieme a Charisma Carpenter, compagna di riprese in \"Buffy\".\nFa anche parte della serie tv Criminal Minds, con il ruolo di analista informatico e fidanzato dell'esperta informatica della squadra Penelope Garcia.\nVita privata.\nNel 2006 ha annunciato il divorzio dall'attrice Tressa di Figlia.\nIl 17 ottobre 2014 nell'hotel di Boise (Idaho), dove alloggiava, \u00e8 stato arrestato per resistenza a pubblico ufficiale. Secondo le ricostruzioni dei testimoni Brendon, visibilmente ubriaco, sarebbe rimasto coinvolto in una rissa reagendo poi agli agenti intervenuti sul posto per calmarlo e condannato nel 2010 a tre anni di libert\u00e0 vigilata per aggressione. I turbolenti episodi di violenza dovuti all'alcolismo, lo hanno portato, nel luglio del 2015, al ricovero per disintossicazione presso una clinica privata, come confermato dallo stesso Brendon.\nDoppiatori italiani.\nNelle versioni in italiano dei suoi film, Nicholas Brendon \u00e8 stato doppiato da:\nDa doppiatore \u00e8 sostituito da:"}
{"id": "796702", "revid": "73537", "url": "https://it.wikipedia.org/wiki?curid=796702", "title": "Sampanago", "text": ""}
{"id": "796703", "revid": "1610933", "url": "https://it.wikipedia.org/wiki?curid=796703", "title": "Albrecht Thaer", "text": "Il suo libro di quattro volumi (\"Principii dell'agricoltura razionale\", 1809-1812) \u00e8 stato tradotto in inglese molto tempo dopo la sua morte, nel 1844, ma le sue teorie erano largamente accettate nel corso di buona parte del XIX secolo.\nNel 1786 fond\u00f2 una scuola a Celle, ora in Bassa Sassonia, che \u00e8 stata successivamente a lui dedicata (Albrecht-Thaer-Schule). Ci sono due statue conosciute di Albrecht Thaer nel mondo: una a Berlino (in Schinkelplatz) e l'altra a Kada\u0148, Repubblica Ceca (davanti alla scuola di agricoltura).\nAlbrecht Thaer \u00e8 stato considerato il pi\u00f9 importante agronomo europeo nello scorcio tra il Settecento e l'Ottocento: Thaer ha riassunto l'immenso lavoro delle decine di agronomi inglesi che nel corso del Settecento hanno proceduto a migliaia di esperienze interessanti, mirando a creare nuove rotazioni, ma senza riuscire mai a fondare una teoria razionale delle rotazioni, e ha creato la teoria che mancava, la teoria di cui, poi, saranno due agronomi inglesi, John Lawes ed Henry Gilbert, a sviluppare le conseguenze pi\u00f9 significative, creando il sistema di congnizioni che \u00e8 alla base dell'agricoltura moderna.\nCos\u00ec l'immensa biblioteca degli scrittori britannici del Settecento, John Mortimer, Francis Home, Jethro Tull, Arthur Young ed i loro epigoni trovano in Thaer la sintesi organica, la sintesi che saranno ancora agronomi inglesi a sviluppare fino alla conseguenze ultime. Sempre secondo tale giudizio Thaer grande sostenitore della rotazione agraria manca di percezione del futuro, forse, sul terreno della chimica, sul quale non capisce il ruolo chiave che la chimica assumer\u00e0, nei decenni successivi, per il progresso teorico e pratico dell'agricoltura e di cui la figura pi\u00f9 nota \u00e8 Justus von Liebig.\nTra i meriti di cui Thaer andava particolarmente fiero c'\u00e8 quello di aver diffuso la coltivazione della patata in Germania, con accurati studi agronomici per adattare la coltivazione al clima tedesco, con un compito paragonabile a quello di Parmentier in Francia"}
{"id": "796715", "revid": "1124164", "url": "https://it.wikipedia.org/wiki?curid=796715", "title": "Grata di Bergamo", "text": "Agiografia.\nSecondo una prima tradizione, Grata sarebbe vissuta tra il IV e il VI secolo, figlia di Lupo, duca di Bergamo, e di Adelina. Sua sorella sarebbe stata Asteria, vergine e martire, festeggiata il 10 agosto. La santa, alcuni giorni dopo l'esecuzione di sant'Alessandro, ne avrebbe trovato le spoglie, intorno alle quali, in corrispondenza di alcune gocce di sangue, sarebbero spuntati dei gigli, lo avrebbe raccolto e fatto seppellire in un orto fuori della citt\u00e0; successivamente la santa ne avrebbe continuato l'apostolato.\nUn'altra versione pone la sua esistenza tra l'VIII e il IX secolo, e la dice figlia di un tale Lupo, duca longobardo di Bergamo, vinto da Carlo Magno e convertito alla fede cattolica. Probabilmente le tradizioni si riferiscono a due sante distinte.\nSecondo la prima tradizione la santa avrebbe edificato tre chiese bergamasche in onore di Sant'Alessandro: Sant'Alessandro in Colonna, Sant'Alessandro della Croce e un'altra sulla tomba del santo (la basilica e antica cattedrale di Sant'Alessandro, poi demolita nel 1561 durante la costruzione delle mura venete).\nSecondo la seconda tradizione, la santa, aiutata della sua potente famiglia e da altri nobili bergamaschi, avrebbe edificato una chiesa su ognuno dei tre colli della citt\u00e0: Sant'Eufemia, San Giovanni e Santo Stefano (poi chiesa del Santo Salvatore). Dopo aver convertito i propri genitori e il proprio marito, rimase vedova e si diede alla cura dei malati e dei bisognosi, nell'ospedale da lei fondato.\nNel Duecento il beato Pinamonte da Brembate scrisse su committenza della badessa Grazia d'Arzago la \u00abLegendario sanctae Gratae (Vita et translatio sanctae Gratae viduae Bergomensis)\u00bb, manoscritto biografico della santa conservato in due copie.\nCulto.\nPer alcuni secoli il corpo di Santa Grata rimase sepolto fuori le mura, in Borgo Canale, nella chiesa del suo ospedale, la quale porta il suo nome e sulla quale doveva sorgerne un'altra nel secolo XVIII, con il nome di Santa Grata \"inter Vites\". \nIl 9 agosto 1027, per opera del vescovo Ambrogio II le spoglie vennero solennemente trasferite entro il perimetro delle mura, nella chiesa di Santa Maria \"Vetus\", poi rinominata di Santa Grata alle Colonnette, che fu poi detta di santa Grata in Columnellis, dove successivamente venne fondato un convento di monache benedettine.\nLa deposizione di Santa Grata (che nei documenti liturgici viene detta ora vergine, ora vedova) ricorre il 1\u00ba maggio, giorno in cui la ricorda il Martirologio Romano; la translazione ricorre il 9 agosto.\nNel 1706 la Congregazione dei Riti le assegn\u00f2 il 27 agosto, ma dal 1970 la ricorrenza \u00e8 stata spostata al 12 maggio. Alcuni autori pongono la sua memoria al 15 aprile, altri ancora al 4 settembre.\nNella citt\u00e0 di Bergamo \u00e8 molto venerata, quale compatrona della citt\u00e0. Una parrocchia e un monastero benedettino sono ancora oggi a lei dedicate in citt\u00e0."}
{"id": "796716", "revid": "124586165", "url": "https://it.wikipedia.org/wiki?curid=796716", "title": "Matthew Broderick", "text": "Biografia.\nBroderick nasce a Manhattan, borough di New York, nel 1962, figlio di James Joseph Broderick III, un attore statunitense di religione cattolica e di origini irlandesi e inglesi, veterano della seconda guerra mondiale, e di Patricia Biow, una drammaturga e pittrice statunitense, nata in una famiglia ebraica d'origini tedesche e polacche. Frequenta le scuole presso il \"City and Country School\", un istituto scolastico progressista del Greenwich Village, per poi diplomarsi presso la privata \"Walden School\". \nInfluenzato pure dal vivace ambiente familiare imbevuto nell'arte, comincia a dedicarsi allo studio della recitazione presso l\"'HB Studio\", con il quale inizia ben presto a calcare le scene, recitando in diverse allestimenti di opere del teatro americano contemporaneo, tra cui la \"Torch Song Trilogy\" di Harvey Fierstein (del quale vi reciter\u00e0 pure nella sua trasposizione cinematografica) e soprattutto il repertorio di Neil Simon, arrivando a guadagnarsi giovanissimo un Tony Award per la sua interpretazione nella sua commedia \"Brighton Beach Memoirs\". Fattosi notare pertanto per queste sue prove teatrali, all'inizio degli anni ottanta gli viene offerta la parte di Alex nella sit-com \"Casa Keaton\", che per\u00f2 rifiuta (il ruolo verr\u00e0 poi affidato a Michael J. Fox).\nPoco dopo la morte del padre (avvenuta nel 1983 per via d'un cancro), fa il suo esordio sul grande schermo nel 1983 in \"Per fortuna c'\u00e8 un ladro in famiglia\" al fianco di Donald Sutherland, dove ritorna a impersonare un personaggio nato dalla penna del drammaturgo Simon, seguito da \"Wargames - Giochi di guerra\", pellicola che gli confer\u00ed una certa notoriet\u00e0 presso il grande pubblico, lanciandolo di fatto quale giovane promessa del cinema americano dell'epoca. Nel 1985 viene scelto da Richard Donner per il fantasy \"Ladyhawke\".\nNel 1986 \u00e8 il protagonista della commedia \"Una pazza giornata di vacanza\" di John Hughes. Nel 1987 recita in \"Frenesie... militari \" di Mike Nichols (tratta tra l'altro da un'altra opera di Simon), mentre nel 1988 interpreta Alan, il compagno omosessuale di Harvey Fierstein, in \"Amici, complici, amanti\", trasposizione appunto della \"Torch Trilogy\" che aveva gi\u00e0 avuto modo d'interpretare a teatro. Nel 1989 lavora al fianco dei grandi del cinema, come Marlon Brando ne \"Il boss e la matricola\", Denzel Washington in \"Glory - Uomini di gloria\", e nel film di Sidney Lumet \"Sono affari di famiglia\", dove recita al fianco di Dustin Hoffman e Sean Connery.\nNegli anni novanta recita in film come \"La notte che non c'incontrammo\", \"Mrs. Parker e il circolo vizioso\", \"Il rompiscatole\" con Jim Carrey, nella commedia romantica \"Innamorati cronici\". Nel 1998 lavora nel blockbuster \"Godzilla\", seguito da \"Election\" con Reese Witherspoon. Nel 1999 interpreta l'ispettore Gadget nell'omonimo film, nel 2000 partecipa al film drammatico \"Conta su di me\" con Laura Linney, nel 2004 \u00e8 il marito di Nicole Kidman nel film \"La donna perfetta\" di Frank Oz, e di Julianne Moore in \"Marie e Bruce - Finch\u00e9 divorzio non vi separi\" di Tom Cairns. Dopo aver lavorato a Broadway nella versione teatrale, nel 2005 prende parte al musical \"The Producers - Una gaia commedia neonazista\". Nel 2019 prende parte al film d'animazione \"Wonder Park\".\nVita privata.\nIl 5 agosto 1987, durante una vacanza in Irlanda con l'allora fidanzata Jennifer Grey, \u00e8 coinvolto in un grave incidente automobilistico in cui muoiono una donna e sua figlia. Broderick riporta solamente la frattura del piede. Fu inizialmente accusato di omicidio per \"guida spericolata\", ma successivamente l'accusa decadde in \"guida irresponsabile\", e se la cav\u00f2 con una sanzione di 175 dollari. Ha avuto delle relazioni con le colleghe Helen Hunt e Penelope Ann Miller.\nNel maggio del 1997 sposa l'attrice Sarah Jessica Parker, da cui ha avuto tre figli, James Wilke (nato nel 2002) e due gemelle, Matilda Loretta Elwell e Tabitha Hodge, nate nel 2009 e avute con la tecnica della maternit\u00e0 surrogata.\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "796717", "revid": "484362", "url": "https://it.wikipedia.org/wiki?curid=796717", "title": "Kuban'", "text": "Il Kuban' \u00e8 un fiume della Russia ciscaucasica (Territorio di Stavropol' e di Krasnodar e Kara\u010daj-Circassia).\nIl fiume.\nNasce dai contrafforti settentrionali del monte Elbrus dall'unione dei due rami sorgentiferi Ullukam e Uk\u010dulan, dirigendosi dapprima verso nord ed entrando nella vasta area pianeggiante alla quale ha dato il nome (bassopiano del Kuban'); alcuni chilometri a valle della citt\u00e0 di Armavir piega decisamente verso ovest dirigendosi verso il mar d'Azov, (golfo di Temrjuk), nei pressi della cittadina di Temrjuk, dopo 870\u00a0km di corso (considerando il braccio sorgentifero pi\u00f9 lungo, l'Ullukam, tale valore sale a 906). Il Kuban' forma un delta che copre circa 4.300\u00a0km\u00b2 di superficie; oltre al ramo principale, un importante braccio deltizio \u00e8 il Protoka.\nI principali affluenti del fiume confluiscono dalla sinistra idrografica: i maggiori sono Malyj (piccolo) e Bol'\u0161oj (grande) Zelen\u010duk, Urup, Laba, Belaja e P\u0161i\u0161.\nLe principali citt\u00e0 toccate nel suo corso sono (in ordine dall'alto corso alla foce) \u010cerkessk, Nevinnomyssk, Armavir, Kropotkin, Ust'-Labinsk, Krasnodar e Slavjansk-na-Kubani, che sorge per\u00f2 in realt\u00e0 sul Protoka.\nIl Kuban' \u00e8 stato sbarrato in pi\u00f9 punti del suo corso per scopi irrigui e idroelettrici; queste dighe hanno originato i bacini artificiali di Krasnodar, T\u0161\u010dik, \u0160apsug; \u00e8 inoltre navigabile da Krasnodar alla foce."}
{"id": "796722", "revid": "767487", "url": "https://it.wikipedia.org/wiki?curid=796722", "title": "Il filo di seta (album)", "text": "Il filo di seta \u00e8 un album di Otello Profazio del 2006."}
{"id": "796729", "revid": "827882", "url": "https://it.wikipedia.org/wiki?curid=796729", "title": "Gran Premio d'Italia 1951", "text": "Il Gran Premio d'Italia 1951 si \u00e8 svolto ad una settimana di distanza dal GP delle Nazioni di motociclismo che aveva occupato il circuito nella seconda domenica di settembre, data abituale per questa gara di Formula 1.\nLa gara fu vinta da Alberto Ascari su Ferrari, davanti al compagno di squadra Jos\u00e9 Froil\u00e1n Gonz\u00e1lez; per la scuderia del cavallino si tratt\u00f2 inoltre della prima doppietta nella sua storia, oltre al primo successo sul circuito brianzolo.\nResoconto.\nDopo due vittorie della Ferrari nelle gare di Campionato, Juan-Manuel Fangio torna a vincere a Bari per l'Alfa Romeo preannunciando una grande sfida a Monza tra le 2 scuderie italiane. Alfa Romeo si presenta con Fangio, Nino Farina, Felice Bonetto e Toulo de Graffenried mentre Ferrari porta sette vetture tra cui sono presenti Alberto Ascari, Luigi Villoresi, Jos\u00e9 Froil\u00e1n Gonz\u00e1lez, Piero Taruffi e Chico Landi. Oltre alle consuete Talbot-Lago sono presente la BRM, OSCA e Simca-Gordini.\nLa prima fila vede Fangio e Farina insieme ad Ascari e Gonz\u00e1lez mentre Villoresi, Taruffi, Bonetto e Reg Parnell finiscono in seconda fila. Le due BRM non partiranno per problemi alle loro vetture.\nAlla partenza Fangio va in testa ma dopo pochi giri deve lasciar passare Ascari. Ma l'argentino non molla e torna al comando poco prima del cambio gomme. \nFarina e de Graffenried si ritirano presto ma Farina torna in gara con la vettura di Bonetto. Questo lascia Gonz\u00e1lez in seconda piazza. Fangio prova a riprendere le due Ferrari ma il suo motore va in fumo e Farina riesce ad arrivare terzo, passando Villoresi. La sua Alfa \u00e8 molto veloce ma il poco carburante lo costringe a fare 3 pit stop.\nIl risultato di Monza costringe tutti ad attendere l'ultima gara in Spagna per sapere chi sar\u00e0 il Campione del Mondo.\nGara.\nGiro pi\u00f9 veloce.\nNino Farina in 1:56.700, alla media di km/h 194.678\nNote.\n\"Salvo indicazioni diverse le classifiche sono tratte da \""}
{"id": "796741", "revid": "124653731", "url": "https://it.wikipedia.org/wiki?curid=796741", "title": "Giada", "text": "La giada \u00e8 una pietra dura mineralogicamente appartenente ai silicati. Con il nome di giada si indicano di solito la nefrite, un silicato di calcio e magnesio, e la giadeite, un silicato di sodio e alluminio. La nefrite si trova in Turkestan orientale e in Siberia, nella zona del lago Baikal; mentre la giadeite proviene dalla Birmania e giunge in Cina attraverso le Province di Yunnan e Guangdong solo nelle seconda met\u00e0 del XVIII secolo. Perci\u00f2 tutta la giada antica \u00e8 esclusivamente nefrite. Spesso presenta un tono verde/verdastro per effetto della presenza del cromo.\nDefinizione.\nLa giada \u00e8 una pietra ornamentale mineralogicamente appartenente ai silicati e viene principalmente dalla Cina, quasi sempre da Yunan e da Hong Kong. Spesso presenta un tono verde/verdastro per effetto della presenza del cromo, ma pu\u00f2 variare e diventare anche giallo spento, ma da questo colore pu\u00f2 prendere una non molto luminosa tonalit\u00e0 di verde. Con il nome di giada sono commercializzati numerosi oggetti ma, per legge, possono essere vendute come giada solo la giadeite e la nefrite (come si \u00e8 nel 1863). Il motivo di questo equivoco \u00e8 dovuto al fatto che giadeite e nefrite sono specie mineralogiche difficilmente distinguibili.\nClassificazione.\nLa giada in realt\u00e0 non \u00e8 propriamente un minerale, ma piuttosto una pietra fatta da particolari minerali (giadeite e nefrite) distribuiti all'interno di essa in una struttura fatta da granuli molto fini e fibre intrecciate. La giadeite si forma solamente in quantit\u00e0 ridotte come cristallini.\nGi\u00e0 dal principio si usava vendere altri minerali sotto la denominazione di giada; questi vennero poi denominati pi\u00f9 appropriatamente \"serpentina\". La serpentina non solo ha lo stesso aspetto della giada, ma appare anche negli stessi giacimenti della giadeite e della nefrite; tuttavia \u00e8 pi\u00f9 lavorabile e meno resistente della vera e propria giada.\nI pi\u00f9 antichi oggetti di giada rinvenuti risalgono a circa 7.000 anni fa e per la sua durezza \u00e8 stata usata per produrre armi (ad esempio, nell'America precolombiana era usata per fabbricare coltelli rituali e, pi\u00f9 di recente, maschere funebri).\nDopo la conquista del centro America da parte degli spagnoli, si perse l'arte dell'intaglio, mentre in Cina la lavorazione non ha mai avuto soste e per oltre 5.000 anni la giada venne usata per realizzare oggetti di culto; in particolare pezzi di giada venivano posti in bocca ai defunti cinesi perch\u00e9 si riteneva che quella pietra impedisse la decomposizione dei corpi.\nOccorre notare che fino alla met\u00e0 del Settecento in Cina veniva lavorata esclusivamente la nefrite di origine cinese mentre successivamente \u00e8 iniziato l'uso della giadeite importata dalla Birmania.\nLa giada \u00e8 un minerale molto duro che viene lavorato attraverso la smerigliatura per mezzo di abrasivi. \u00c8 soggetta a decolorazione e decomposizione e ha la propriet\u00e0 di riscaldarsi rapidamente e di essere sonora. La vasta gamma di colori \u00e8 dovuta a piccole e differenti quantit\u00e0 di diversi ossidi metallici quali il ferro, cromo e manganese. I colori possono variare dal verde al bianco latte, dal marrone al grigio scuro,dal giallo al nero. La nefrite Siberiana \u00e8 di colore verde scuro punteggiata da piccole macchie nere, mentre la giadeite \u00e8 di un colore pi\u00f9 puro e vivo per la presenza di cromo.\nImpatto socio-economico.\nIn Cina la giada \u00e8 considerata una pietra portafortuna. Estratta nelle miniere della Birmania, \u00e8 sempre pi\u00f9 richiesta dalla classe media cinese. Ma il viaggio della giada dalle miniere alle gioiellerie \u00e8 fatto di sfruttamento, malattie e droga."}
{"id": "796750", "revid": "17351", "url": "https://it.wikipedia.org/wiki?curid=796750", "title": "Messerschmitt Me.210", "text": ""}
{"id": "796751", "revid": "1305772", "url": "https://it.wikipedia.org/wiki?curid=796751", "title": "William Hamilton", "text": "William Hamilton, Bill Hamilton o Billy Hamilton possono riferirsi a:"}
{"id": "796752", "revid": "17351", "url": "https://it.wikipedia.org/wiki?curid=796752", "title": "Messerschmitt Me-210", "text": ""}
{"id": "796753", "revid": "17351", "url": "https://it.wikipedia.org/wiki?curid=796753", "title": "Me 210", "text": ""}
{"id": "796754", "revid": "17351", "url": "https://it.wikipedia.org/wiki?curid=796754", "title": "Me.210", "text": ""}
{"id": "796755", "revid": "17351", "url": "https://it.wikipedia.org/wiki?curid=796755", "title": "Me-210", "text": ""}
{"id": "796756", "revid": "161374", "url": "https://it.wikipedia.org/wiki?curid=796756", "title": "Messerschmitt Me.410", "text": ""}
{"id": "796757", "revid": "827882", "url": "https://it.wikipedia.org/wiki?curid=796757", "title": "Pierre Rode", "text": "Biografia.\nInizi\u00f2 lo studio del violino a Bourdeaux con Fauvel l'Ain\u00e9; nel 1787 si stabil\u00ec a Parigi, dove fu allievo di Giovanni Battista Viotti: egli lo trov\u00f2 cos\u00ec talentuoso da non fargli pagare le lezioni ricevute. Nel 1790 lo fece debuttare al Theatre de Monsieur. Da allora fu attivo come violinista nelle orchestre di vari teatri.\nNel 1795 fu nominato professore di violino al Conservatorio. Nel 1796 part\u00ec per una lunga tourn\u00e9e, in cui miet\u00e9 successi nei Paesi Bassi, ad Amburgo e a Berlino. In Inghilterra invece fu accolto freddamente. Nel 1798,per intrighi politici mai chiariti, fu allontanato dall'Inghilterra insieme al suo maestro Viotti. Dopo questo fatto riprese le proprie mansioni al Conservatorio di Parigi.\nDurante una tourn\u00e9e in Spagna nel 1799 conobbe Luigi Boccherini, che fece una nuova orchestrazione al suo \"Concerto n. 6\". Nel 1800 fu nominato violinista della cappella privata di Napoleone Bonaparte. Dal 1803 al 1808 lo troviamo a Pietroburgo e a Mosca come violinista dello zar.\nNel 1814 si spos\u00f2 trasferendosi a Berlino, dove compose i suoi famosi 24 capricci. Rimase nella citt\u00e0 tedesca per 5 anni, e nel 1818 esegu\u00ec in un concerto privato (accompagnato al pianoforte dall'arciduca Rodolfo) della celebre sonata op. 96 di Beethoven a lui dedicata.\nNel 1819 torn\u00f2 in Francia. La sua ultima esibizione avvenne a Parigi, ma l'insuccesso ottenuto lo amareggi\u00f2 e ne affrett\u00f2 la fine, avvenuta nello Ch\u00e0teau de Bourdon (vicino a Damazan, nel dipartimento del Lot e Garonna)."}
{"id": "796758", "revid": "161374", "url": "https://it.wikipedia.org/wiki?curid=796758", "title": "Me 410", "text": ""}
{"id": "796759", "revid": "161374", "url": "https://it.wikipedia.org/wiki?curid=796759", "title": "Messerschmitt Me-410", "text": ""}
{"id": "796760", "revid": "161374", "url": "https://it.wikipedia.org/wiki?curid=796760", "title": "Me.410", "text": ""}
{"id": "796761", "revid": "161374", "url": "https://it.wikipedia.org/wiki?curid=796761", "title": "Me-410", "text": ""}
{"id": "796767", "revid": "29863", "url": "https://it.wikipedia.org/wiki?curid=796767", "title": "Bowling for soup", "text": ""}
{"id": "796768", "revid": "729019", "url": "https://it.wikipedia.org/wiki?curid=796768", "title": "Bentley Arnage", "text": "La Arnage \u00e8 una berlina di lusso prodotta dalla Bentley dal novembre 1998 al 2010, il suo nome \u00e8 un tributo al paese francese di Arnage sul cui territorio geografico \u00e8 situata una delle curve pi\u00f9 impegnative del Circuit de la Sarthe sul quale si disputa la celebre 24 Ore di Le Mans, nella quale Bentley ha gareggiato vincendo 6 edizioni.\n\u00c8 il modello che ha sostituito le ultime versioni della Bentley Mulsanne, nonch\u00e9 l'ultimo modello di berlina a risentire l'influenza della storica collaborazione con la Rolls-Royce.\nCaratteristiche tecniche.\nLa maggiore novit\u00e0 della Arnage \u00e8 stata l'abbandono del classico motore V8 Bentley/Rolls-Royce, introdotto per la prima volta nel 1959 e nel corso degli anni aggiornato, e l'introduzione di un motore BMW sempre ad 8 cilindri.\nIl motore in questione \u00e8 un 4.4 litri, 8 cilindri a V di 90\u00b0, 32 valvole, sovralimentato da due turbocompressori, eroga una potenza di 354CV a 5500 giri/minuto, e una coppia motrice di 570 Nm.\nLa trazione \u00e8 posteriore, il cambio a cinque rapporti \u00e8 automatico a controllo elettronico, con possibile utilizzo manuale sequenziale.\nVelocit\u00e0 massima 240\u00a0km/h, accelerazione 0\u2013100\u00a0km/h in 6,5 secondi.\nBagagliaio 374 dm3, capacit\u00e0 serbatoio 100 litri.\nVersioni.\nRed Label e Green Label.\nSolo un anno dopo, con il modello 2000 (in produzione dall'ottobre 1999) la Bentley ha corretto questa scelta riproponendo il classico motore Bentley con l'allestimento Red Label mentre la Arnage con motore BMW \u00e8 stata rinominata Green Label, quest'ultima versione rimarr\u00e0 in produzione un solo anno, fino all'ottobre 2000.\nIl motore \u00e8 un 6.75 litri, 8 cilindri a V di 90\u00b0, 16 valvole, sovralimentato da due turbocompressori, eroga una potenza di 405 CV a 4000 giri/minuto, e una coppia motrice di 835 Nm.\nLa trazione \u00e8 posteriore, il cambio a quattro rapporti \u00e8 automatico a controllo elettronico, con blocco del convertitore.\nVelocit\u00e0 massima 250\u00a0km/h, accelerazione 0\u2013100\u00a0km/h in 6,2secondi.\nLWB e RL.\nNel febbraio 2001 \u00e8 uscita la versione a passo lungo della Arnage, la Arnage Red Label LWB.\n\u00c8 stata prodotta fino al maggio del 2003 quando \u00e8 stata sostituita dalla Arnage RL.\nLe Mans Series.\nLa Arnage Le Mans Series \u00e8 una serie speciale prodotta dall'aprile 2001 al marzo 2002 su base Arnage Red Label.\nR e R (450CV).\nL'Arnage R \u00e8 uscita nel marzo 2002 e sostituisce la \"Arnage Red Label\", le modifiche sono soprattutto a livello estetico.\nNel settembre 2005 esce la Arnage R (450CV), il motore \u00e8 lo stesso dell'Arnage T.\nT.\nL'Arnage T esce nel marzo del 2002 in concomitanza dell'uscita della \"Arnage R\", il motore \u00e8 stato potenziato a 457\u00a0CV a 4100 giri/min e una coppia di 875 N\u00b7m a 1800 giri/min, la velocit\u00e0 massima era di 270\u00a0km/h, l'accelerazione 0\u2013100\u00a0km/h era di 5,8 secondi. Consumi (litri/100\u00a0km): urbano 30,7, extraurbano 14,8, misto 20,6. Emissioni CO2 (g/km): 495.\nLa Bentley celebra se stessa e per festeggiare la sesta vittoria nella 24 Ore di Le Mans presenta una serie limitatissima della Arnage, significativamente battezzata T-24 con soli 24 modelli tutti esclusivamente destinati al mercato Statunitense.\nMulliner.\nCome per altri modelli Bentley, anche per l\"'Arnage\" \u00e8 disponibile l'allestimento, ancora pi\u00f9 esclusivo: il \"Mulliner\".\nFinal Series.\nLa \"Final Series\" \u00e8 l'ultima versione dell\"'Arnage\" prodotta in soli 150 esemplari.\nVersioni speciali per la Casa reale britannica.\nNel 2002, sulla base della \"Arnage\" \u00e8 stata sviluppata l'esclusiva \"State Limousine\", destinata alla Casa reale britannica in occasione del Giubileo d'oro della regina Elisabetta II. Questa versione ha impiegato in anteprima nuovi elementi stilistici tipici della futura gamma dei modelli Bentley."}
{"id": "796771", "revid": "38120", "url": "https://it.wikipedia.org/wiki?curid=796771", "title": "7th Heaven", "text": ""}
{"id": "796778", "revid": "29863", "url": "https://it.wikipedia.org/wiki?curid=796778", "title": "Brigada flores magon", "text": ""}
{"id": "796782", "revid": "767487", "url": "https://it.wikipedia.org/wiki?curid=796782", "title": "Riusciranno i nostri eroi a ritrovare l'amico misteriosamente scomparso in Africa?", "text": "Riusciranno i nostri eroi a ritrovare l'amico misteriosamente scomparso in Africa? \u00e8 un film commedia del 1968 diretto da Ettore Scola e interpretato da Nino Manfredi, Alberto Sordi e Bernard Blier.\nTrama.\nIl ricco editore Fausto Di Salvio, stressato dal proprio lavoro e ormai saturo della monotonia di Roma, parte per l'Angola alla ricerca del cognato Oreste Sabatini, detto \"Titino\", di cui da pi\u00f9 di tre anni non si hanno notizie. Di Salvio trascina nell'impresa anche il ragioniere marchigiano Ubaldo Palmarini, suo dipendente. Seguendo le tracce del cognato del Di Salvio i due incontrano vari personaggi eccentrici, dal buffonesco truffatore portoghese Pedro, al \"Leopardo\", un mercenario belga straccione e appassionato di von Clausewitz, fino a raggiungere la trib\u00f9 dove Titino, che ha preferito una vita di espedienti alla pi\u00f9 comoda vita in Italia, \u00e8 diventato lo stregone del villaggio.\nPi\u00f9 per il rischio di essere raggiunto dal mercenario \"Leopardo\" e dalla sua banda armata, una delle sue numerose vittime di truffe, che per le insistenze del cognato, Titino decide di ripartire con quest'ultimo per l'Italia. Una volta salito sulla nave, per\u00f2, vede la sua trib\u00f9, al completo, che dalla riva lo chiama a gran voce pregandolo di restare. Dopo un momento di esitazione, Titino si getta in acqua per tornare dalla sua trib\u00f9. Anche Di Salvio, nel tentativo di fermare il cognato, rimane per un momento con i piedi sul parapetto della nave: l'esperienza vissuta in Africa gli ha lasciato una nuova consapevolezza, al punto che egli stesso \u00e8 in dubbio se tornare alla ricca ma vuota esistenza in Italia o seguire il cognato nella sua avventura. Il richiamo del suo collaboratore tuttavia, lo riporta alla realt\u00e0: Di Salvio torner\u00e0 in Italia.\nProduzione.\nIl film \u00e8 stato girato a Roma e in Angola, all'epoca colonia del Portogallo.\nSceneggiatura.\nLa sceneggiatura del film si basa su letture giovanili di Salgari, Verne, Conrad; il romanzo di Joseph Conrad \"Cuore di tenebra\" \u00e8 esplicitamente menzionato da Sordi durante la pellicola ma non nei titoli. Il ruolo del commendator Di Salvio corrisponde a quello di Marlow, mentre Manfredi/Titino \u00e8 il misterioso Kurtz.\nAlcuni sostengono che la fonte sia invece la storia di Walt Disney \"Topolino e il Pippotarzan\" (1957). Disegnata dal \"cartoonist\" veneziano Romano Scarpa, in essa Pippo organizza, assieme al suo amico Topolino, una spedizione in Africa per ritrovare suo fratello Pappo, scomparso vent'anni prima. Alla fine della storia, Pappo si commuove per la trib\u00f9 in pianto per la sua partenza nel porto e decide di tornare da loro, tuffandosi fuori bordo. La trama della vicenda avrebbe dato spunto agli sceneggiatori per il finale.\nCast.\nInizialmente il regista Scola aveva pensato a Nino Manfredi, per la parte dell'editore Di Salvio, e a Alberto Sordi, per la parte di Oreste Sabatini. Tuttavia, per altri impegni di lavoro di Manfredi, che gli impedivano di prendere la parte da protagonista, fu deciso alla fine di invertire i ruoli.\nL'elettricista, saltuariamente camionista e cuoco della troupe, Ivo Sebastianelli, venne persuaso e convinto dal direttore della fotografia Claudio Cirillo a interpretare la parte di Benedetto Campi, il camionista canterino."}
{"id": "796783", "revid": "28406", "url": "https://it.wikipedia.org/wiki?curid=796783", "title": "Bajazet I", "text": ""}
{"id": "796787", "revid": "729019", "url": "https://it.wikipedia.org/wiki?curid=796787", "title": "Legamento inguinale", "text": "Il legamento inguinale (o ligamento inguinale; anche: arcata femorale, ligamento di Falloppio o ligamento di Poupart) si trova nella regione inguinale e risulta formato sia da fasci propri che da fasci derivanti dalla aponeurosi del muscolo obliquo esterno.\nIl legamento origina dalla spina iliaca antero superiore e si porta obliquamente latero-medialmente e cranio-caudalmente (verso il tubercolo pubico) determinando alcune strutture di interesse: nella sua parte media alcuni suoi fasci vanno ad inserirsi sulla eminenza ileopettinea formando in tal modo la lacuna dei muscoli (o lacuna neuromuscolare) lateralmente (attraverso la quale passa il muscolo ileo-psoas e il nervo femorale) e la lacuna dei vasi medialmente, attraverso cui decorrono i vasi destinati all'arto inferiore (in senso latero-mediale: arteria e vena femorali, vasi linfatici, e un importante linfonodo detto del Cloquet o linfonodo sentinella). La porzione della lacuna dei vasi situata medialmente all'avventizia della vena femorale, che aderisce alla superficie inferiore del legamento inguinale, \u00e8 detta anello femorale, ed \u00e8 delimitata posteriormente dal setto femorale della fascia trasversale.\nNella parte terminale esso si inserisce sul tubercolo pubico ed emette il legamento lacunare (del Gimbernat), mediante il quale s'inserisce sulla cresta pettinea (rivestita dal legamento pettineo di Cooper). Il legamento inguinale costituisce il pavimento concavo del canale omonimo e il margine superiore del triangolo femorale (di Scarpa).\nRiassumendo, esso consta di:"}
{"id": "796800", "revid": "7077", "url": "https://it.wikipedia.org/wiki?curid=796800", "title": "Sir William Hamilton", "text": ""}
{"id": "796806", "revid": "6923", "url": "https://it.wikipedia.org/wiki?curid=796806", "title": "Renault Type AX", "text": "La Type AX \u00e8 un'autovettura di fascia bassa, prodotta tra il 1908 ed il 1914 dalla casa francese Renault.\nProfilo.\nErede della Type AG, della quale conserv\u00f2 il telaio debitamente modificato ed adattato, la Type AX fu una delle pi\u00f9 significative Renault proposte a cavallo tra gli anni '900 e gli anni dieci. Significativa perch\u00e9 forse pi\u00f9 di ogni altra precedente Renault di fascia bassa ha espresso il tentativo della Casa di avvicinarsi anche alle esigenze di ceti meno abbienti, meno agiati e che potevano permettersi solo un mezzo decisamente meno economico. Fu quindi l'evoluzione di quella vettura che in seguito sarebbe divenuta famosa come \"Taxi della Marna\". Come la Type AG, anche la Type AX si distinse per la sua robustezza ed affidabilit\u00e0, tanto che anch'essa fu largamente impiegata come Taxi in numerose grandi citt\u00e0 europee, come la stessa Parigi e Londra, e addirittura in grandi citt\u00e0 al di fuori dell'Europa, come Il Cairo.\nLa Type AG era mossa da un bicilindrico della cilindrata di 1060 cm\u00b3, in grado di erogare una potenza massima di 11 CV a 1500 giri/min, spingendo la piccola vettura ad una velocit\u00e0 massima di 55\u00a0km/h, prestazioni di tutto rispetto all'epoca, per una vettura di tale fascia di mercato."}
{"id": "796812", "revid": "1934238", "url": "https://it.wikipedia.org/wiki?curid=796812", "title": "Giuseppe Brotzu", "text": "Biografia.\n\"\"Uomo temperato, saggio, di animo sempre uguale, veritiero, colto, gentile e modesto\" lo descrisse l'allievo e amico Antonio Spanedda.\nGiovinezza e formazione.\nGiuseppe nacque da Luigi Brotzu e Maria Castangia. La sua era una famiglia medio borghese di medici: era il terzo medico in casa, dopo suo padre, ufficiale sanitario nel comune di Cagliari, e suo nonno, medico condotto a Ghilarza.\nSi laure\u00f2 in medicina all'Universit\u00e0 di Cagliari nel 1919 e fu esonerato dal servizio militare affinch\u00e9 potesse assumere la direzione degli ambulatori antimalarici di Cagliari. Dopo aver esercitato per alcuni anni la professione, incominci\u00f2 a frequentare l'istituto di igiene, dove, collaborando con il professor Donato Ottolenghi, insigne studioso di igiene, si interess\u00f2 alla materia e con lui si rec\u00f2 prima a Siena e poi a Bologna.\nA Siena conobbe Maria Castellani, giovane chimica che lavorava come farmacista all'ospedale senese, con la quale studi\u00f2 sempre e fu da lei accudito quando si ammal\u00f2 di melitense; nel 1926 divenne sua moglie. Nonostante avesse vinto nel 1932 la cattedra di microbiologia all'istituto di igiene di Modena, attaccato alla sua terra e alla sua citt\u00e0, nel 1933 Brotzu fece ritorno a Cagliari e nel 1934 fu incaricato della direzione dell'istituto di igiene della citt\u00e0. Fu preside della facolt\u00e0 di farmacia nell'anno accademico 1934-1935, di quella di medicina nell'anno 1935-1936 e poi rettore dell'universit\u00e0 dal 1936 al 1943, anni in cui vennero istituite le facolt\u00e0 di ingegneria mineraria e di magistero.\nDopo sette lunghi anni di attesa, nel 1933 nacque Maria Vittoria, che sul finire dell'anno cadde malata; l'anno seguente nacque Nanni e poi altri tre figli.\nCarriera accademica, sociale e politica.\nNel 1945, dopo anni di studi e di ricerca, arriv\u00f2 alla scoperta delle cefalosporine. Nello stesso anno venne sospeso dal servizio per aver collaborato, come rettore dell'universit\u00e0, con il regime fascista anche nel periodo successivo all'8 settembre 1943. Il provvedimento di sospensione venne poi integralmente annullato.\nAlla carriera accademica affianca quella politica: fu dapprima assessore regionale all'igiene e alla sanit\u00e0 (dal 1949 al 1955) e presidente regionale dal 1955 al 1958. Infine, dal 1960 al 1967 fu sindaco di Cagliari.\nDi estrazione cristiana (rappresentante della Democrazia Cristiana), amministr\u00f2 per diversi anni il cattolico \"Quotidiano Sardo\", giornale che vide la luce ad Oristano nel 1947 e che fu successivamente trasferito a Cagliari, contemporaneo a \"L'Unione Sarda\" e a \"La Nuova Sardegna\". Il quotidiano, nonostante i notevoli sacrifici personali del professor Brotzu, si esaur\u00ec nell'arco di un decennio.\nCostantemente impegnato nel sociale, assumer\u00e0 un ruolo decisivo nella campagna della Fondazione Rockefeller contro la malaria, dimostrando \"un interessamento umano oltre che scientifico al problema\"\".\nSecondo uno studioso inglese, che riporta studi italiani, Brotzu avrebbe goduto in citt\u00e0 di sinistra fama come jettatore, a causa della sua abitudine di vestire sempre di nero, malgrado le elevatissime temperature medie di Cagliari.\nUltimi anni di vita.\nLasciato l'insegnamento nel 1965 per limiti d'et\u00e0, continu\u00f2 a frequentare l'istituto di Igiene fino ad oltre ottant'anni, quando venne colpito da un ictus cerebrale che, pur consentendogli la piena attivit\u00e0 mentale, lo compromise gravemente dal punto di vista fisico; mor\u00ec a Cagliari l'8 aprile 1976.\nA lui \u00e8 dedicata la struttura sanitaria pi\u00f9 grande ed importante di Cagliari e della Sardegna, l'Azienda ospedaliera \"G. Brotzu\".\nLa ricerca scientifica.\nLe prime indagini.\nBrotzu incominci\u00f2 la sua ricerca alla scoperta delle cefalosporine con un'attenta osservazione delle acque del porto di Cagliari, allora fortemente inquinate, nelle quali tuttavia non si notava alcuna proliferazione di microrganismi o batteri che certamente vi erano pur presenti.\nSi domand\u00f2 perci\u00f2 che cosa fosse in quelle acque, che potesse impedirne la crescita.\nMolti giovani, del resto, facevano ogni giorno il bagno nelle acque del porto, nelle quali defluivano a mare tutti i liquami degli scarichi fognari dell'intera citt\u00e0, eppure non vi erano epidemie n\u00e9 di salmonellosi n\u00e9 di tifo o paratifo. Lo stesso Spanedda, suo fedele collaboratore, rinnovava ogni 19 marzo (giorno di san Giuseppe) la tradizione di un bagno nelle acque del porto senza contrarre alcuna malattia infettiva grave n\u00e9 alcuna infezione.\nSi ipotizzava che, poich\u00e9 vi erano pessime condizioni sanitarie, ma pochissimi casi di infezioni, i sardi, e in particolare i cagliaritani, godessero di una stranezza immunologica.\nSe questo per molti studiosi rappresentava un dato inspiegabile, ma di fatto ormai assodato, per Brotzu era una prova evidente della presenza, in quelle acque, di un agente immunizzante; convinzione suffragata dal fatto che i problemi di igiene sono legati a fattori microbiologici.\nTra il 1920 e il 1922 il poco pi\u00f9 che venticinquenne Brotzu, direttore degli ambulatori antimalarici della citt\u00e0 ed assistente volontario nell'istituto di igiene, decise di studiare a fondo le cause del problema: sospettando che a Cagliari fosse diffusa un'infezione nota come \"\"infezione eberthiana\" e diagnosticata all'epoca come semplice infezione intestinale o paratifo, condusse una serie di ricerche di laboratorio e analisi sui pazienti degli ambulatori antimalarici che presentavano determinati sintomi (cefalea, dolore addominale, febbre, lingua patinata e milza ingrandita). Nel biennio 21-22 vagli\u00f2 ben 38 casi di \"ammalati con forme febbrili e sintomatologia anche leggermente sospetta\" e venticinque di questi erano casi di infezione eberthiana.\nIl giovane medico dimostr\u00f2 la presenza di un'endemia tifica in citt\u00e0, seppur in forma lieve, il cui contagio era in rapporto con l'inquinamento marino, perci\u00f2 si impegn\u00f2 affinch\u00e9 nelle zone contaminate fosse vietata la pesca e si procedesse con la depurazione. Tuttavia, dopo aver accertato la presenza di un'endemia a Cagliari, bisognava spiegare la forma lieve della stessa e perch\u00e9, se esisteva il tifo sotto forma lieve, non si erano mai scatenate epidemie gravi come nella maggior parte delle citt\u00e0 italiane. Brotzu e il collaboratore Spanedda, \"cultori della ricerca anche in tempo di guerra\", incominciarono a raccogliere campioni d'acqua dalla zona orientale del Golfo commerciale di Cagliari, detta \"su Siccu\", alla ricerca di \"antagonismi batterici\"\".\nUn'ipotesi da scartare.\nLa tesi iniziale del professore, risalente alla met\u00e0 degli anni '30, seguiva quella teoria di \"dissociazione batterica\" di Arkwright secondo cui le colonie batteriche, in determinate condizioni ambientali sfavorevoli, potevano perdere alcuni caratteri specifici o, addirittura, divenire simili ad altri batteri.\nNel caso specifico, la condizione ambientale (l'acqua di mare) avrebbe potuto determinare la perdita di alcune caratteristiche paradigmatiche del batterio, trasformando l'agente patogeno; solo cos\u00ec si poteva spiegare il contagio solo parziale.\nLe analisi decisive.\nUna volta prelevati i campioni dalle rive inquinate, raccolti accuratamente in bottigliette dal professore stesso, i miceti in essi contenuti vennero \"\"seminati su agar comune e fatti sviluppare a temperatura ambiente\"\". \"\"A sviluppo completo le colonie di numerosissimi germi erano state isolate e di ciascuna di esse era stato saggiato il potere antagonistico\" verso diversi batteri responsabili di infezioni. \"Seguendo questa tecnica assai semplice fu possibile studiare delle centinaia di germi e scegliere tra di essi il micete che fin dai primi isolamenti si mostr\u00f2 dotato di particolari e spiccate attivit\u00e0 inibenti\".\nIl 20 luglio 1945 Brotzu e il suo collaboratore Spanedda poterono ammirare \"la colonia color ocra con tonalit\u00e0 rosa che inibiva diversi microrganismi tra cui la Salmonella typhi\"\". Dopo tante altre colture il Professore ne ebbe la conferma: \"\"si tratta quindi di un micete appartenente agli sporofori e tra questi al genere Cephalosporium\"\",\"\"La specie isolata da noi \u00e8 probabilmente quella tipo, ossia acremonium\"\".\nNel 1945 venne isolata la \"micetina Brotzu\" - in seguito si scoprir\u00e0 che la sostanza scoperta \u00e8 formata da tre antibiotici, la cefalosporina N P e C - che il professore e il suo collaboratore sperimentarono personalmente, in maniera prima intracutanea e poi sottocutanea, per testarne l'efficacia o la tossicit\u00e0. Non si verificarono n\u00e9 reazioni locali n\u00e9 disturbi generalizzati: l'antibiotico, quindi, non era dannoso.\nAll'inizio del 1947 Brotzu pass\u00f2 alla prima sperimentazione ad uso generale: tratt\u00f2 casi di pazienti malati gravemente di tifo e ricoverati all'Ospedale San Giovanni di Dio (Cagliari), che alla somministrazione dell'antibiotico, per via endovenosa, intramuscolare o rettale, ne guarirono. \"\"Le condizioni generale di un malato risentono in genere di un miglioramento notevole\"[...]\"gi\u00e0 dopo le prime due o tre inoculazioni il materiale prelevato \u00e8 risultato batteriologicamente sterile\"\".\nGeniale, ma isolato.\nBrotzu diceva che \"\"l'esclusiva di un possibile medicamento \u00e8 solo di Dio e l'uomo \u00e8 solo uno strumento della Provvidenza\"\"; inoltr\u00f2 istanze di finanziamento per fondi e attrezzature al Ministero della Pubblica Istruzione, a quello della Sanit\u00e0, al CNR, ma fu completamente ignorato. Perci\u00f2, rispondendo a una sua diretta richiesta, invi\u00f2 a Sir Howard Florey dell'Universit\u00e0 di Oxford (il ricercatore che con Ernst Boris Chain aveva prodotto la penicillina, scoperta da Alexander Fleming), una coltura del micete.\nQuesti invi\u00f2 i campioni al noto biologo Edward Abraham, il quale estrasse, purific\u00f2 e studi\u00f2, tra il 1951 e il 1961, differenti sostanze ad attivit\u00e0 antibiotica; tra queste la cefalosporina C, che divenne il capostipite di una nuova generazione di antibiotici, isolata da Norman Heatley.\nInfine Abraham purific\u00f2 il principio attivo \nImpegno sociale.\n\"\"L'impegno nella lotta alla pi\u00f9 antica e subdola malattia nella storia della Sardegna - la malaria - attraversa l'intero arco della vita scientifica, accademica e politico-istituzionale di Giuseppe Brotzu\"\".\nNon minore fu il suo impegno civile negli anni difficili del dopoguerra e della ricostruzione, quando gli furono affidate le cariche di Sovrintendente sanitario regionale e presidente degli Ospedali riuniti di Cagliari.\nBrotzu, gi\u00e0 prima che si diffondesse l'uso su larga scala del DDT, cerc\u00f2 di contrastare il bimillenario flagello della malaria -\"\"causa intima del silenzio di tomba che da tanti secoli opprime l'isola\" e \"bavaglio che ne intralcia l'evoluzione\"\"-, nonostante avesse a disposizione scarsi mezzi quali la bonifica idraulica e agraria, gambusie: pesci divoratori di larve, o altri agenti di lotta biologica di importazione mussoliniana come pipistrelli americani che si nutrivano solo di zanzare.\nBrotzu divenne membro della Commissione dell'Alto Commissariato all'Igiene e Sanit\u00e0; pot\u00e9 quindi seguire da vicino gli incontri dell'Alto Commissario Pinna con l'UNRRA nel 1945 e i primi passi del Sardinian Project, il grandioso esperimento naturale che aveva come obiettivo l'estirpamento della malaria in Sardegna.\nIl professore vide la nascita dell'ERLASS (Ente Regionale per la Lotta Anti-Anofelica in Sardegna), di cui fu membro del Comitato Consultivo nel 1948 con l'intento di interrompere la catena di contagio e trasmissione epidemiologica del Plasmodium Falciparum mediante l'estirpazione del vettore Anopheles Maculipennis Labranchiae dai suoi ambienti di proliferazione.\nInoltre collabor\u00f2 con la Rockfeller Foundation (ente filantropico fondato con scopi analoghi nel 1913), per la riuscita di un \"Piano di Rinascita\" - elaborato nel 1951 - visti gli ottimi risultati conseguiti negli Stati Uniti e in altri Paesi. La Commissione continu\u00f2 i suoi lavori fino al 1959 esulando tuttavia completamente da quelli che erano i compiti principali, data la mancanza di mezzi e di fondi; assunse cos\u00ec una mera funzione di pronto soccorso sociale, utile solo al bilancio regionale ordinario.\nBrotzu si adoper\u00f2 affinch\u00e9 la lotta antimalarica continuasse anche dopo l'intervento fallimentare della fondazione, iniziatosi nel 1946, soprattutto nella zona dell'attuale Carbonia per incominciare a risanare quell'isola \"malata\".\nLo fece dapprima come Assessore all'Igiene, alla Sanit\u00e0 e alla Pubblica Istruzione (1949-1955) e poi come Presidente della Regione con la legge regionale del 28 novembre 1957, n. 25.\nUna volta sconfitta la malaria, attorno ai primi anni cinquanta, da assessore all'Igiene e alla sanit\u00e0 Brotzu infine sostenne l'istituzione del CRAAI (centro regionale antimalarico e antinsetti) per consolidare i risultati ottenuti con la lotta antimalarica attraverso la piccola e media bonifica, la realizzazione degli ospedali, dei poliambulatori, mattatoi e degli acquedotti per l'approvvigionamento di acqua potabile.\nLa carriera politica.\n\"\"Era arrivato alla politica, come tutta la classe dirigente che era emersa nell'immediato dopoguerra, per i risultati ottenuti e per il modo con cui aveva operato nell'ambito universitario\"\".\nNonostante si considerasse \"\"non un politico, ma un tecnico, o piuttosto uno scienziato prestato alla politica\"\", il prof. Brotzu venne eletto a far parte del primo Consiglio Regionale con la Democrazia Cristiana, nelle difficili legislature quando ancora stava nascendo l'autonomia della Regione Sardegna e dell'Ente Regione.\n\"\"L'uomo aveva capacit\u00e0 critiche, colpo d'occhio e libert\u00e0 di giudizio veramente non comuni, preziose nel compito di Amministratore pubblico\"\". Dal 1949 al 1955 assunse la carica di Assessore Regionale all'Igiene, alla Sanit\u00e0 e alla Pubblica Istruzione nelle Giunte Crespellani e Corrias e successivamente dal 21 luglio del 1955 al 30 ottobre del 1958 di Presidente della Regione di due giunte monocolore della DC. In questi anni egli attu\u00f2 un Piano di Rinascita, che comprendeva la progettazione e la costruzione di tutta una serie di opere: poliambulatorii, ospedali, mattatoi per consolidare la lotta antimalarica e opporsi alle malattie sociali. \"\"L'attenzione per il problema malarico non venne mai meno, nonostante gli impegni\"\".\nRiconoscendo le grandi carenze della Regione nel campo delle costruzioni e delle strutture sanitarie, ide\u00f2 un piano per gli ambulatori comunali, affinch\u00e9 si migliorassero le condizioni di lavoro dei medici condotti. Valorizz\u00f2 le risorse termali dell'isola, progettando e costruendo lo stabilimento termale di Fordongianus, coinvolgendo non solo l'Assessorato Igiene e Sanit\u00e0, ma anche quello ai Lavori Pubblici, all'Agricoltura, ai Trasporti e al Turismo. Si interess\u00f2 per attuare una moderna rete d'edifici ospedalieri, sulla base di quelli svizzeri e tedeschi. Si devono al suo progetto gli ospedali (pensati come ambulatori con annessa infermeria) di Bosa, Sorgono, Muravera, Olbia, Tempio, San Gavino Monreale, La Maddalena e il CTO di Iglesias.\nFu infine sindaco di Cagliari dal dicembre del 1960 al settembre del 1967, come esponente della Democrazia Cristiana in anni di forte carenza abitativa, di problemi di occupazione, dalle aspettative di imprenditoria privata, a cui seguirono una crescita sregolata dell'aggregato urbano e fughe incontrollate verso la periferia, che cerc\u00f2 di contrastare attraverso un piano urbanistico moderno, una progettualit\u00e0 per l'area cagliaritana e la municipalizzazione dei trasporti urbani.\nNell'anno 1963 il bilancio comunale presentava un incremento del 75% delle entrate effettive rispetto al 1960, ci\u00f2 consent\u00ec interventi immediati sul campo abitativo e sull'edilizia scolastica: nacquero lo stadio, il teatro comunale, la cittadella dei musei, la scalinata di Bonaria, la strada panoramica di monte Urpinu, il trasferimento delle Ferrovie Complementari della Sardegna e del mattatoio al centro cittadino. Nel 1962 entrava in vigore il piano regolatore generale, che pot\u00e9 sostenere il boom economico e urbano degli anni sessanta, caratterizzato dalle varie collaborazioni tra amministrazioni, come quella tra Cagliari e Quartu per poter coordinare le attivit\u00e0 sul litorale, per valorizzare le risorse e gestire i servizi. Nel 1962 si attu\u00f2 il piano per l'edilizia della legge 167 che vedr\u00e0 sorgere alcuni dei quartieri pi\u00f9 importanti di Cagliari e nel 1967 si eseguirono i provvedimenti della \"legge ponte\", sul concorso dei proprietari di aree fabbricabili nel territorio.\nIl sindaco si impegn\u00f2 anche sul risanamento e la tutela dell'ambiente, ponendo in atto una vera e propria \"politica ambientale\": si viet\u00f2 il prelievo di sabbia dalla spiaggia del Poetto, si cre\u00f2 una rete fognaria dell'intera conurbazione, si risanarono le acque del golfo, venne eliminata la discarica dei rifiuti urbani sulla spiaggia di Giorgino e lo stagno di Santa Gilla e creati spazi verdi salvaguardati. L'amministratore Brotzu oper\u00f2 prima con tre Giunte di Centro e in seguito con una di centro sinistra (1960-1964/1965-1967).\nSoleva dire \"io faccio amministrazione, non politica\" intendendo: mi occupo di progetti concreti, non di giochi di parole.\nLe Giunte regionali Brotzu.\n13 luglio 1955 - 15 giugno 1957.\nPresidente della Giunta:\nAssessori:\n27 luglio 1957 - 30 ottobre 1958.\nPresidente della Giunta\nAssessori:\nOnorificenze.\nBrotzu ha ricevuto dall'Universit\u00e0 di Oxford la laurea ad honorem in scienza nel 1971.\nRicevette in seguito onorificenze dalla Glaxo e dal British Council, la laurea honoris causa in Farmacia e in Scienze a Milano (riconoscimento dato contemporaneamente a Brotzu e Daniel Bovet), nel 1972 il diploma del National Research Development Corporation, la medaglia d'oro al merito della Sanit\u00e0.\nFu membro onorario della Societ\u00e0 Italiana di Medicina Sperimentale e nel 1978 il Lyon Club di Cagliari gli assegn\u00f2 il Lyon d'Oro riservato ai benemeriti della citt\u00e0."}
{"id": "796813", "revid": "729019", "url": "https://it.wikipedia.org/wiki?curid=796813", "title": "Golden Globe 1994", "text": "La 51\u00aa edizione della cerimonia di premiazione di Golden Globe si \u00e8 tenuta il 22 gennaio 1994 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "796817", "revid": "115516651", "url": "https://it.wikipedia.org/wiki?curid=796817", "title": "Pierre Baillot", "text": "Biografia.\nFanciullo prodigio, raccolse i primi successi a soli dieci anni, in Francia e in Italia. Il fiorentino Polidori gli diede i primi rudimenti culturali; studi\u00f2 poi con Sainte Mariein a Roma e fu allievo di Pietro Nardini.\nA 20 anni approd\u00f2 a Parigi, dove conobbe Giovanni Battista Viotti. Fu per lui un avvenimento importante. Con Viotti si perfezion\u00f2, e poco dopo venne scritturato come primo violino al Teatro Feydeu. Sempre a Parigi studi\u00f2 composizione con Luigi Cherubini; nel 1795 fu nominato insegnante di violino nel Conservatorio di Parigi. Diede lezioni di violino a Felix e Fanny Mendelssohn.\nCon Napoleone lo troviamo solista all'Op\u00e9ra Garnier, dal 1821 al 1825. Tenne con successo concerti in Russia e in Svizzera."}
{"id": "796820", "revid": "124750221", "url": "https://it.wikipedia.org/wiki?curid=796820", "title": "Chidro", "text": "Il Chidro \u00e8 il fiume pi\u00f9 importante del Salento bench\u00e9 la sua breve lunghezza di soli 400 m circa, dopo di esso, per importanza, vi \u00e8 il fiume Ostone il quale scorre interamente all\u2019interno del territorio di Lizzano per la lunghezza complessiva di 13\u00a0km. Il fiume Chidro \u00e8 situato nei pressi di San Pietro in Bevagna, poco pi\u00f9 a sud dell\u2019Ostone e sempre in Provincia di Taranto poco distante dalla Provincia di Lecce.\nIl nome \u00e8 chiaramente di derivazione greca, forse dalla crasi tra \u03c7\u03b5\u03bf\u03bd \u03cd\u03b4\u03c9\u03c1, acqua corrente.\nConsistenza.\nIl Chidro \u00e8 un tipico corso d'acqua alimentato da acque di falda.\nForma tre specchi d'acqua e sfocia nel mare nel tratto costiero antistante il territorio di Manduria (TA).\nLeggende.\nAl Chidro si riallacciano varie leggende e tradizioni popolari.\nSi narra che San Pietro, mentre si raccoglieva in penitenza, attravers\u00f2 il Chidro piangendo della sua grande colpa di aver tradito Ges\u00f9 e le sue lacrime si sarebbero trasformate in conchiglie. Gli antichi abitanti di queste zone erano soliti raccogliere e conservare come reliquie le \"lacrime di S. Pietro\" perch\u00e9 considerate la pietrificazione di quelle lacrime.\nUn'altra leggenda narra che, all'arrivo del Santo in Bevagna, vedendo una statua di Zeus presso il Chidro e fattosi il segno della croce essa si sia frantumata, cos\u00ec da permettere i primi battesimi dei pagani locali in queste acque che gli ricordavano quelle del fiume Giordano.\nStoria.\nIl Chidro fu un fiume molto pescoso e per questo nei secoli \u00e8 stato sempre ambito e conteso.\nDurante il periodo feudale pare che il possesso del Chidro spettasse ai Benedettini di Aversa, mentre il diritto di pesca pass\u00f2 di mano in mano ai Bonifacio (1557), ai Borromeo, agli Spinola e, infine, agli Imperiali (1730) che lo esercitarono fino al 1782, anno di estinzione della casata. Tale diritto di pescagione si trova menzionato in parecchi documenti riguardanti San Pietro in Bevagna.\nIl breve corso d'acqua dolce doveva essere particolarmente pescoso perch\u00e9 il diritto di pesca fu oggetto di controversia in particolare tra i monaci benedettini e il principe di Francavilla Fontana.\nIl corso d'acqua fu acquistato nel 1839 dalla famiglia Schiavone che, oltre al possesso, esercit\u00f2 il diritto di pescarvi per circa un secolo cio\u00e8 fino alla promulgazione della legge di regolamentazione delle acque.\nLa sua importanza \u00e8 riconosciuta dalle oasi naturalistiche di cui oggi fa parte. La biodiversit\u00e0 ha importanza anche per le specie migratorie che attraversano la provincia orientale di Taranto."}
{"id": "796824", "revid": "30610", "url": "https://it.wikipedia.org/wiki?curid=796824", "title": "Gerty Archim\u00e8de", "text": "Avvocatessa della Guadalupa (Antille francesi), fu la prima donna ad essere ammessa al barreau (l'ordine degli avvocati) dell'isola. Interessatasi ad un certo momento della sua vita alle battaglie politiche, si \u00e8 impegnata da deputata del Partito Comunista Francese per i diritti delle donne, militanza che prosegu\u00ec fino alla sua morte.\nFond\u00f2 alla Guadalupa una sezione dell\"'Union des femmes fran\u00e7aises\" (Unione delle donne francesi) che, organizzata in comitati comunali, ausiliava le donne nelle pratiche di riconoscimento del loro diritto all'assistenza sanitaria, alla pensione di anzianit\u00e0 e alla promozione sociale.\nPartecip\u00f2 a numerosi congressi ed incontri internazionali e scrisse diversi articoli sulla stampa guadalupana, sempre in difesa e promozione dei diritti delle donne. Riusc\u00ec a trasformare l'UFF della Guadalupa in \"Union des femmes guadeloup\u00e9ennes\" (Unione delle donne guadalupane)."}
{"id": "796826", "revid": "34119", "url": "https://it.wikipedia.org/wiki?curid=796826", "title": "Ligamento inguinale", "text": ""}
{"id": "796836", "revid": "287204", "url": "https://it.wikipedia.org/wiki?curid=796836", "title": "Effetto moir\u00e8", "text": ""}
{"id": "796839", "revid": "121837", "url": "https://it.wikipedia.org/wiki?curid=796839", "title": "V376 Pegasi", "text": ""}
{"id": "796840", "revid": "46291", "url": "https://it.wikipedia.org/wiki?curid=796840", "title": "Guaiacum officinale", "text": "Il guaiaco (Guaiacum officinale ), conosciuto anche come lignum vitae, \u00e8 una pianta appartenente alla famiglia Zygophyllaceae, originaria dell'America Centrale. Come anche le altre specie di \"Guaiacum\" \u00e8 inserito nelle liste CITES.\nOggi la si trova soprattutto nel Messico del Sud, nelle Antille, in Colombia e in Venezuela.\nMorfologia.\nAlbero sempreverde, a crescita lenta, che pu\u00f2 raggiungere i 10\u00a0m di altezza;\nPropriet\u00e0 ed utilizzo.\nIl legno del \"G. officinale\" \u00e8 uno dei pi\u00f9 pesanti esistenti, infatti ha una densit\u00e0 che allo stato anidro pu\u00f2 arrivare a circa 1350\u00a0kg/m\u00b3.\nEsso essuda una resina il cui principio attivo pi\u00f9 importante \u00e8 il guaiacolo oltre a resine (acido guaiaconico, guaianetico, guaiacico), saponine (guaiasaponina), vanillina, sostanze terpeniche (guaiaguttina, guaiazulene), olio essenziale (5-6%), componenti che le conferiscono propriet\u00e0 balsamica, espettorante, diuretica, sudorifera, depurativa, lassativa, antireumatica, antisettica, antiossidante, antinfiammatoria.\nPer le sue propriet\u00e0 il \"guaiaco\" viene usato per la cura di reumatismi, intossicazioni, stipsi, respiratorio, per la cellulite dura o molle o media, linfatismo, antiradicali liberi, ringiovanente, fortemente drenante.\nInfusi di \"guaiaco\" vengono utilizzati nelle zone di origine nella cura della sifilide, anche se la sua efficacia non \u00e8 ancora stata dimostrata.\nTossicit\u00e0.\nL'ingestione incontrollata di guaiaco pu\u00f2 provocare irritazione alle mucose dell'apparato digerente ed eruzioni cutanee di tipo scarlattiniforme, la resina che essuda dal legno, invece, pu\u00f2 provocare dermatiti da contatto.\nCuriosit\u00e0.\nIl guaiaco divenne la panacea pi\u00f9 diffusa dopo il 1520 per curare la sifilide. Il legno di guaiaco aveva molti assi nella manica. Veniva dall'America come la sifilide, e quindi rispondeva al criterio divino secondo cui la malattia e il suo rimedio erano compatrioti. Inoltre il suo decotto produceva l'effetto, assai auspicabile secondo la teoria umorale, di far sudare copiosamente il malato.\nIl fiore di \"G. officinale\" \u00e8 emblema nazionale della Giamaica.\nIl legno di \"G. officinale\" viene utilizzato per realizzare sculture di legno e manici, per la sua durezza e resistenza."}
{"id": "796841", "revid": "287204", "url": "https://it.wikipedia.org/wiki?curid=796841", "title": "Etienne Marcel", "text": ""}
{"id": "796842", "revid": "1573940", "url": "https://it.wikipedia.org/wiki?curid=796842", "title": "Tanith Belbin", "text": "\u00c8 stata soprannominata \"la Dea del ghiaccio\". Tanith ha iniziato a esibirsi molto piccola e a 10 anni \u00e8 passata alla danza di coppia.\nSebbene goda della doppia cittadinanza (canadese-americana), veste da sempre la maglia degli Stati Uniti d'America, con la quale ha giocato da quando ha iniziato a pattinare in coppia con Benjamin Agosto nel 1998, con cui ha vinto i campionati Juniores nel 1999. Il 28 dicembre 2005, il Congresso statunitense ha approvato un provvedimento speciale grazie al quale Tanith ha ottenuto la naturalizzazione della propria cittadinanza, potendo cos\u00ec partecipare regolarmente ai XX Giochi olimpici invernali di Torino 2006. Nel gennaio 2006, la coppia Belbin-Agosto ha vinto il terzo titolo nazionale consecutivo per la propria specialit\u00e0 qualificandosi alle Olimpiadi. Alle Olimpiadi di Torino, Belbin e Agosto hanno vinto la medaglia d'argento (dietro solo ai russi Tatiana Navka e Roman Kostomarov) nel pattinaggio di figura per coppie, il pi\u00f9 alto risultato olimpico mai raggiunto da una coppia americana in questa disciplina. Agli ultimi Mondiali di pattinaggio artistico hanno ottenuto il terzo posto.\nVita personale.\n Tanith \u00e8 nata a Kingston, Ontario ed \u00e8 cresciuta in Kirkland, Qu\u00e9bec. Ha vissuto e si \u00e8 allenata in Canton, Michigan per alcuni anni, prima di muoversi ad Aston, Pennsylvania.\nLa madre di Tanith, Michelle (McKinlay) Belbin, \u00e8 una costumista e ha creato molti dei costumi della \"Dea del ghiaccio\". Ha incominciato ad allenarsi come pattinatrice di figura in St. John's, Terranova con l'allenatore Rolf Adomeit.\nSuo padre, Charles Belbin, \u00e8 un ingegnere. Entrambi i genitori sono stati dei grandi supportatori della carriera di Tantih.\nHa avuto diverse relazioni tra cui: il pattinatore Fedor Andreev, nonch\u00e9 figlio della sua ex allenatrice Marina Zueva, con il pattinatore statunitense Evan Lysacek(i quali si sono lasciati nel 2009) e nel 2010, durante i Giochi olimpici invernali a Vancouver, ha reso pubblica la sua relazione con Charlie White (che \u00e8 il suo attuale fidanzato)"}
{"id": "796843", "revid": "1757604", "url": "https://it.wikipedia.org/wiki?curid=796843", "title": "Trofeo Ciudad de La L\u00ednea", "text": "Il Trofeo Ciudad de La L\u00ednea \u00e8 un prestigioso torneo che si gioca dal 1970 a La L\u00ednea de la Concepci\u00f3n, citt\u00e0 del sud della Spagna in prossimit\u00e0 del dominio britannico di Gibilterra."}
{"id": "796849", "revid": "287204", "url": "https://it.wikipedia.org/wiki?curid=796849", "title": "San Gemolo", "text": "San Gemolo \u00e8 venerato come santo e martire dalla Chiesa cattolica che ne celebra la memoria il 4 febbraio.\nAgiografia.\nScarsissime e talvolta contraddittorie le notizie storiche a suo riguardo. Attualmente si conoscono solo due fonti documentali: il \"Liber Notitiae Sanctorum Mediolani\", un codice manoscritto del XIII secolo, attribuito a Goffredo da Bussero e conservato nell'archivio arcivescovile di Milano; ed una \"passio\" custodita nell'archivio della Badia di Ganna, in provincia di Varese, e nota come \"Manoscritto dei Nati I\". Quest'ultima \u00e8 una trascrizione fatta nel corso del Seicento di una pergamena molto pi\u00f9 antica, ora perduta, che il trascrittore (Bernardino Aymetto) considerava di poco posteriore ai fatti narrati.\nEntrambi i documenti raccontano di come, intorno all'anno Mille, una comitiva di pellegrini d'oltralpe, diretta a Roma, si trov\u00f2 a transitare per la Valle di Marchirolo, nella plebe di Arcisate, nella diocesi di Milano. Era composta da un vescovo, non meglio identificato, da suo nipote Gemolo, da un compagno di quest'ultimo, Imerio, e dal loro seguito. Accampatisi per la notte furono rapinati del cavallo del vescovo e di alcune suppellettili da parte di alcuni briganti di Uboldo guidati da un capo conosciuto come \"il Rosso\". Accortisi del furto, Gemolo ed Imerio partirono al loro inseguimento, e li raggiunsero presso una sorgente poco distante. Gemolo chiese la restituzione del bottino in nome dell'amore di Dio e dei Santi Apostoli Pietro e Paolo, ma i malviventi risposero con un rifiuto, provocando, anzi, i due compagni ad accettare la morte per quello stesso amore. Gemolo rispose affermativamente e il Rosso lo decapit\u00f2, mentre i suoi compagni assalirono Imerio ferendolo a morte. Quest'ultimo riusc\u00ec a scappare, morendo per\u00f2 dissanguato sul sagrato della chiesa di San Michele a Bosto, attuale periferia di Varese. Entrambe le fonti proseguono la narrazione raccontando di come Gemolo, subita la decapitazione, raccolse la propria testa, rimont\u00f2 a cavallo e raggiunse il proprio zio vescovo sull'altura presso Mondonico, dove finalmente mor\u00ec. Lo zio lo seppell\u00ec in quel luogo e, successivamente, fece erigere sulla tomba una piccola chiesa dedicata a San Michele, patrono dei Longobardi e custode dei cimiteri.\nCulto.\nNel 1095, come testimonia una bolla dell'arcivescovo di Milano Arnolfo III, tre sacerdoti milanesi, Atto, Arderico ed Ingizio, si stabilirono presso la piccola chiesa dando origine al primo nucleo del cenobio benedettino che porter\u00e0, nell'XI secolo all'erezione della Badia di San Gemolo a Ganna dedicata al santo e consacrata nel 1160 dall'arcivescovo Uberto da Pirovano.\nNei secoli successivi il monastero benedettino, di stampo cluniacense, ebbe notevole fortuna arrivando ad estendere il proprio dominio spirituale e temporale su gran parte della provincia di Varese e del Cantone Ticino. Nel corso del XII secolo rientr\u00f2 sotto l'influenza della pi\u00f9 potente Abbazia di Fruttuaria di San Benigno Canavese. La decadenza cominci\u00f2 alla fine del Quattrocento quando l'Abbazia divenne Commenda e si concluse nel 1556 quando i monaci furono allontanati, i beni ceduti all'Ospedale Maggiore di Milano e la cura pastorale affidata al clero diocesano.\nIl culto di San Gemolo \u00e8 attualmente molto ristretto, territorialmente, ma al contempo saldamente radicato; il suo fulcro \u00e8 la Badia di Ganna dove riposano le reliquie che, nel 1941, una commissione storico-scientifica nominata dal Cardinal Ildefonso Schuster conferm\u00f2 autentiche.\nNei secoli passati era uso recarsi alla fonte presso la quale era avvenuto il martirio per raccogliervi, come reliquie, i cosiddetti sassi rossi: si tratta di piccoli frammenti di porfido che una microscopica alga rossa rende di un colore ancora pi\u00f9 acceso e che la tradizione popolare identificava come gocce del sangue del martire. La posizione scomoda di questa sorgente spinse i monaci del tempo a costruire, nel XIV secolo, un oratorio a poca distanza dalla strada. Durante i lavori di costruzione si apr\u00ec, tra le fondamenta, una nuova sorgente. Il fatto fu letto come miracoloso e questa nuova cappella divenne meta di pellegrinaggi soprattutto per impetrare il dono della pioggia. Questa devozione assunse, nel corso del Seicento e Settecento, contorni molto ampi e vi sono moltissime documentazioni di processioni da tutta la Lombardia e dal Piemonte per raccogliere le acque di San Gemolo da spargere successivamente sui campi per invocare la pioggia."}
{"id": "796853", "revid": "767487", "url": "https://it.wikipedia.org/wiki?curid=796853", "title": "Elena (Bulgaria)", "text": "Elena (in bulgaro \"\u0415\u043b\u0435\u043d\u0430\") \u00e8 un paese di 5.951 abitanti della Bulgaria situato al centro della catena montuosa di Stara Planina, a 42 km a sud-est di Veliko T\u0103rnovo, nella regione di Veliko T\u0103rnovo. \u00c8 la stazione terminale della linea ferroviaria Gorna Orjahovica - Elena."}
{"id": "796855", "revid": "1543377", "url": "https://it.wikipedia.org/wiki?curid=796855", "title": "La variante di L\u00fcneburg", "text": "La variante di L\u00fcneburg \u00e8 un romanzo di Paolo Maurensig scritto nel 1993. Il libro ha vinto il Premio Giuseppe Berto e il Premio Procida-Isola di Arturo-Elsa Morante per l'opera prima.\nTrama.\nIl filo rosso della narrazione \u00e8 costituito dal gioco degli scacchi, in cui un aneddoto fa anche da prologo al romanzo. Il sessantenne Dieter Frisch, un ricco uomo d'affari e grande appassionato di scacchi, viene trovato morto nella sua villa. Un lungo \"flashback\" descrive al lettore parte della vita di Frisch e le probabili cause della sua morte. \nMentre sta viaggiando in treno, la sera del venerd\u00ec precedente la sua morte, Frisch \u00e8 impegnato come di consueto in una partita a scacchi con un proprio collaboratore quando in modo inatteso nel loro scompartimento entra un giovane. Il giovane \u00e8 attratto dal gioco e segue attentamente la loro partita. Frisch rivolgendogli la parola viene allora a sapere che il giovane Hans Mayer \u00e8 stato per un periodo di tempo un campione di scacchi. Mayer racconta ai due come si \u00e8 avvicinato al mondo degli scacchi e come un certo Tabori (\u00abun uomo che ha giocato all'inferno\u00bb) gli abbia fatto da maestro, portandolo ai massimi livelli di gioco, per poi scomparire nel nulla. \nDopo due anni di totale dedizione agli scacchi il giovane, orfano del suo tutore ha una crisi di nervi ogni volta che si confronta con la scacchiera. Finalmente, dopo circa un anno, il maestro si fa nuovamente rivedere. \u00c8 stato male e probabilmente non gli rimane molto da vivere. Vuole ora \"adottare\" Hans e confidargli il suo misterioso passato. \nNato in una famiglia ebrea, dove il gioco degli scacchi era una tradizione che si tramandava di padre in figlio, fin dalla pi\u00f9 tenera et\u00e0 Tabori si dimostr\u00f2 un talento al gioco. Entrato nel circuito dei tornei, ebbe un considerevole successo, ma i tempi stavano cambiando e l'ascesa del nazismo port\u00f2 ben presto l'antisemitismo anche nell'ambiente degli scacchi. Il primo fatale avviso con cui Tabori ebbe a scontrarsi fu quando in un torneo fu discriminato e disprezzato perch\u00e9 era ebreo. Fu solo il primo episodio di tanti, fino a che il precipitare degli eventi lo condusse in un campo di concentramento. Qui, nell'abbrutimento pi\u00f9 totale, Tabori non trov\u00f2 altro modo di rimanere lucido se non quello di concentrare la sua mente sugli scacchi, iniziando a giocare un'interminabile partita contro un immaginario essere supremo. \nQuando un giorno fu convocato da un alto ufficiale del campo riconobbe in lui la stessa persona che era stata il suo dichiarato nemico al tempo dei tornei di scacchi. L'ufficiale non aveva nessuno al proprio livello con cui confrontarsi e gli impone di diventare il suo avversario. Tabori non potendo immaginare la reazione dell'uomo, che nel campo aveva pieno potere di vita e di morte su di lui, teme a giocare per la vittoria. Tre volte Tabori non ebbe il coraggio di vincere e per tre volte, di notte, fu costretto ad assistere a orrende esecuzioni di altri internati. Al quarto incontro, l'ufficiale gli fece capire che i prigionieri rappresentavano la posta in gioco. Da quel momento ebbe inizio, tra i due antagonisti, una gara estrema, pur con le chiare parti di carnefice e vittima che dur\u00f2 fino alla liberazione del campo di concentramento da parte degli Alleati. Una volta conosciuta la triste esistenza del padre adottivo, il ragazzo \u00e8 spinto a vendicarlo ma per farlo dovr\u00e0 prima rintracciare il coetaneo del padre, scomparso dalla fine del conflitto mondiale, e raccontargli una storia: la storia di Tabori.\nCommento.\nIl romanzo deve molto della sua ispirazione alla \"Novella degli scacchi\" di Stefan Zweig, di cui ricalca molti elementi. Maurensig ha ammesso di avere letto e studiato Zweig.\nIl ritmo da thriller del romanzo trova il suo culmine nella parte ambientata nel campo di concentramento di Bergen Belsen. Alcuni elementi del genere fantastico danno inoltre al racconto il tono di una leggenda (la narrazione stessa si apre con una leggenda).\nConfronto con \"Novella degli scacchi\" di Stefan Zweig.\n\"La variante di L\u00fcneburg\" ha una struttura molto complessa. Si apre con la leggenda dell'invenzione degli scacchi; segue la cronaca della scoperta del cadavere di Frisch; si passa poi al racconto in prima persona, in cui il narratore \u00e8 Tabori, un narratore stranamente onnisciente, che racconta particolari della vita di Frisch a cui non ha potuto assistere, come l'incontro con l'amante, e perfino i suoi pensieri. Prosegue con il viaggio in treno, l'entrata in scena di Hans e il racconto della sua storia in prima persona, ogni tanto interrotto da Frisch. Infine, come inserto, c'\u00e8 la storia di Tabori. Si hanno quindi quattro livelli di narrazione che s'intersecano: la leggenda, la morte di Frisch, la narrazione degli eventi fatta da Tabori, che si confonde con quella di Hans e la storia di Tabori negli anni '40.\nLa \"Schachnovelle\", invece, ha una classica struttura a cornice: gli avvenimenti sulla nave aprono e chiudono il racconto, incorniciando appunto la storia di Czentovic (in terza persona) e la storia del dr. B (in prima persona).\nEntrambe le opere si ambientano in Austria, negli anni immediatamente precedenti e iniziali della seconda guerra mondiale. In entrambe il contesto dell'azione \u00e8 un viaggio (su nave e treno), durante il quale dei personaggi s'incontrano e uno di loro racconta la storia della sua vita (dr. B e Hans). Tutti e due sono romanzi sugli scacchi, che s'inseriscono in una determinata tradizione, con una storia condivisa: entrambi gli autori citano gli stessi nomi dei campioni degli anni prima della guerra Lasker, Alechin, Bogoljubov etc. e descrivono gli scacchi come una battaglia, che avvolge totalmente, in cui si \u00e8 totalmente immersi, dove la noia \u00e8 impossibile, l'ideale per tenere la mente attiva e allenata.\nMentre Maurensig indica pi\u00f9 volte che gli scacchi sono un gioco pericoloso, che finisce per dominare il giocatore; per Zweig sono come un veleno. Gli scacchi hanno un che di magico, ogni partita \u00e8 come qualcosa di vivo e la scacchiera \u00e8 un mondo per nulla limitato, e nient'affatto innocuo."}
{"id": "796857", "revid": "767487", "url": "https://it.wikipedia.org/wiki?curid=796857", "title": "Le verit\u00e0 nascoste (film)", "text": "Le verit\u00e0 nascoste (\"What Lies Beneath\") \u00e8 un film del 2000 diretto da Robert Zemeckis. Interpretato da Michelle Pfeiffer e Harrison Ford, \u00e8 un thriller di stampo hitchcockiano.\nTrama.\nIn seguito alla partenza di sua figlia Caitlin per il college, Claire Spencer si trasferisce nel Vermont con suo marito Norman, un famoso scienziato e professore universitario. Una volta nella nuova casa, Claire nota degli strani comportamenti nella sua vicina Mary Feur, la quale sembra vessata e sottomessa dal marito Warren. Norman tuttavia minimizza le preoccupazioni della moglie, attribuendole allo stress per l'abbandono della figlia e a un trauma subito dalla donna tempo prima: Claire si era schiantata contro un albero mentre guidava la sua auto, ma non ricorda nulla dell'incidente.\nD'improvviso Mary sembra svanire nel nulla, e contemporaneamente Claire inizia a percepire il fantasma di una donna che aleggia nel lago intorno alla sua casa. Claire si convince che il fantasma appartenga a Mary, che ritiene sia stata uccisa da Warren; il suo psicologo la convince quindi a mettersi in contatto con la defunta per esorcizzare questa idea. Insieme alla sua amica Jody, Claire tenta dunque di comunicare col fantasma per mezzo di una tavola ouija, ma senza successo. In seguito alla seduta spiritica iniziano per\u00f2 a verificarsi strani fenomeni: la vasca da bagno, come gi\u00e0 accaduto in precedenza, si riempie da sola e vi compare dentro l'ombra di una donna; sullo specchio appare la scritta \"Tu lo sai\"; infine sul monitor del computer compare la scritta \"MEF\" ripetuta all'infinito. Poich\u00e9 le iniziali combaciano con quelle di Mary Feur, Claire si convince che ella stia tentando di contattarla per vendicarsi del marito: pochi giorni dopo, tuttavia, la vicina ricompare affermando di essersi soltanto allontanata per qualche giorno in seguito a un litigio con il marito.\nNonostante il ritorno di Mary, i fenomeni non cessano: guidata dalla presenza, Claire ritrova nella sua stessa casa una vecchia chiave e il ritaglio di un giornale contenente la notizia della sparizione di una ragazza di nome Madison Elizabeth Frank, studentessa presso l'universit\u00e0 dove insegna Norman; Claire si rende conto che ella ha le stesse iniziali comparse sul computer, e inizia a pensare che sia lei il fantasma che la tormenta. La donna si reca a indagare in casa della ragazza scomparsa; qui nota una fotografia in cui Madison indossa una collana dal disegno particolare, alla quale \u00e8 attaccata una ciocca dei suoi capelli; istintivamente Claire la ruba: tramite essa lo spirito di Madison la possiede. All'arrivo di Norman Claire, posseduta da Madison, lo seduce con aggressivit\u00e0; nella mente di Claire si sblocca cos\u00ec un ricordo represso: tempo prima aveva sorpreso Norman insieme a Madison in quella stessa casa, mentre avevano un rapporto sessuale; nella disperazione era fuggita di casa e aveva avuto l'incidente che le aveva causato un'amnesia. Tornata in s\u00e9, Claire chiede a Norman cosa sia accaduto e l'uomo ammette di aver avuto una relazione con Madison tempo prima, quando il loro matrimonio era in crisi; il marito precisa per\u00f2 che la loro relazione era gi\u00e0 terminata quando la ragazza era scomparsa, e che lui non ha idea di che fine abbia fatto.\nDisperata, Claire scappa da Jody, la quale le rivela di aver visto Norman insieme a Madison tempo prima, ma di averglielo taciuto per non ferirla. Claire torna a casa per chiedere un chiarimento a Norman, ma lo trova nella vasca da bagno svenuto, dopo aver apparentemente tentato di suicidarsi. Grazie all'intervento di Claire l'uomo si salva, ma poi \u00e8 lui a salvare Claire da una forza misteriosa che la trascina nel lago; prima che il marito la salvi, Claire intravede sul fondo del lago una scatola con lo stesso simbolo inciso sulla collana di Madison.\nClaire \u00e8 sempre pi\u00f9 convinta che Norman sia coinvolto nella sparizione di Madison, ma questi nega, affermando solo che la ragazza era rimasta sconvolta quando lui l'aveva lasciata e che dunque probabilmente si \u00e8 allontanata per quel motivo. Tuttavia Claire riesce a recuperare la scatola, che si apre con la chiave ritrovata in precedenza: dentro c'\u00e8 la collana di Madison. Messo alle strette dalla moglie, Norman cambia versione e dice che Madison, dopo essere stata lasciata da lui, aveva fatto irruzione nella loro casa e si era suicidata, probabilmente per incolpare lui; l'uomo l'aveva trovata quando era gi\u00e0 morta, e per salvare s\u00e9 stesso e la sua famiglia aveva chiuso il corpo nell'auto di Madison e l'aveva gettata nel lago. Claire gli chiede di costituirsi, ma lui finge di chiamare la polizia e, una volta tranquillizzata sua moglie, la aggredisce e la narcotizza. Mentre il sonnifero fa effetto Norman ammette di aver ucciso Madison perch\u00e9 la ragazza aveva minacciato di rendere pubblica la loro relazione; anche il tentativo di suicidio era solo una messinscena per riavvicinarsi a Claire.\nNorman tenta di inscenare il suicidio di Claire immergendola nella vasca, ma gli appare il fantasma di Madison, per cui scivola e batte la testa. Claire rinviene poco prima di annegare e cerca di fuggire con il furgoncino, ma Norman, riavutosi a sua volta, la raggiunge e la aggredisce nuovamente mentre, alla guida del mezzo, sta attraversando un ponte sul lago. Claire sbanda e i due finiscono in acqua; mentre il furgoncino affonda Norman cerca di annegare Claire, ma i rottami del veicolo rompono il parabrezza dell'auto di Madison, sul fondo del lago: il suo cadavere raggiunge Norman e lo tiene bloccato, mentre Claire riesce a salvarsi. L'uomo annega, mentre Madison, avuta la sua vendetta, \u00e8 libera di andare. Tempo dopo, Claire si reca presso la tomba di Madison per lasciarle una rosa.\nProduzione.\n\"Le verit\u00e0 nascoste\" nasce da uno \"script\" della documentarista Sarah Kernochan, basato su un'esperienza personale, e con una trama inizialmente incentrata su una coppia di anziani alle prese con presenze soprannaturali. Questo soggetto venne acquistato dalla DreamWorks che affid\u00f2 all'attore e sceneggiatore Clark Gregg una prima riscrittura; quindi nel 1998 Steven Spielberg, tra i fondatori dello \"studios\", sottopose il progetto al collega e amico Robert Zemeckis, gi\u00e0 legato alla DreamWorks per via di un accordo con la sua neonata societ\u00e0 ImageMovers, e che nel frattempo aveva palesato l'interesse a dirigere una pellicola \"thriller\". Gi\u00e0 all'opera su \"Cast Away\", Zemeckis approfitt\u00f2 del lungo intervallo di riprese di questo film (necessario a permettere la profonda trasformazione fisica del protagonista Tom Hanks) per prendere in mano \"Le verit\u00e0 nascoste\".\nTra i protagonisti, nel giugno 1998 Harrison Ford fu il primo a venire coinvolto nel progetto, dimostrandosi interessato a tal punto da rinunciare ad altri impegni lavorativi per far spazio a questa pellicola; nell'ottobre seguente venne scritturata anche Michelle Pfeiffer: entrambi gli attori erano le prime scelte di Zemeckis nel ruolo.\nFrattanto DreamWorks si accord\u00f2 con 20th Century Fox per la distribuzione, che interess\u00f2 entrambi i progetti del tempo di Zemeckis: Fox distribu\u00ec infatti sia \"Le verit\u00e0 nascoste\" sia \"Cast Away\", con DreamWorks che riserv\u00f2 a se la sola distribuzione internazionale de \"Le verit\u00e0 nascoste\". Gregg venne infine confermato come sceneggiatore, cosa che lo port\u00f2 a declinare la contemporanea offerta di Aaron Sorkin circa un ruolo da protagonista nella serie televisiva \"Sports Night\"; nonostante l'impegno con \"Le verit\u00e0 nascoste\", Sorkin riusc\u00ec poi a ritagliare ugualmente un piccolo ruolo per Gregg nel finale di stagione.\nAccoglienza.\nIncassi.\nCostato oltre di dollari, \"Le verit\u00e0 nascoste\" fu proiettato nei cinema a partire dal 21 luglio 2000, accolto da recensioni generalmente positive. Il film fu il pi\u00f9 visto nella sua prima settimana di programmazione, incassando circa di dollari. Le proiezioni del film proseguirono per tutta l'estate del 2000, con un guadagno finale di oltre di dollari negli Stati Uniti d'America, e circa in tutto il mondo."}
{"id": "796859", "revid": "88295", "url": "https://it.wikipedia.org/wiki?curid=796859", "title": "Turismo eco sostenibile", "text": ""}
{"id": "796868", "revid": "2149620", "url": "https://it.wikipedia.org/wiki?curid=796868", "title": "British invasion", "text": "La British invasion (letteralmente \"invasione britannica\") fu un fenomeno musicale e di costume nato a seguito del successo di alcuni artisti originari del Regno Unito, soprattutto inglesi, che divennero particolarmente popolari negli Stati Uniti, oltre che in Australia e in Canada, e successivamente in altri Paesi. Il fenomeno si svilupp\u00f2 dal 1964 al 1967, anno nel quale poi la musica beat entr\u00f2 in crisi soppiantata da altri generi; il fenomeno fu sconvolgente in quanto per la prima volta gli USA si ritrovarono a essere influenzati dalla musica britannica quando fino a poco tempo prima la musica originaria degli Stati Uniti aveva avuto un netto predominio e una influenza notevole sulla musica britannica. Gruppi britannici fecero fortuna negli USA tanto che alcuni gruppi statunitensi arrivarono a fingere di essere britannici.\nIl termine \"British invasion\" pu\u00f2 essere tuttavia applicato anche ad altri fenomeni, collocati in periodi successivi.\nStoria.\nIl successo dei Beatles dopo l'apparizione all'Ed Sullivan Show nel febbraio del 1964 apr\u00ec le porte dell'America ad altri artisti musicali britannici come The Rolling Stones, The Kinks e The Animals, oltre ad altri meno noti come The Hollies, The Searchers e The Troggs. \nLa seconda ondata segna invece la comparsa di gruppi provenienti dal Regno Unito che risentono dell'influenza e delle innovazioni musicali di fine anni sessanta, differenziandosi maggiormente tra loro rispetto ai predecessori tanto che, se nel caso della prima ondata si pu\u00f2 riscontrare una certa unit\u00e0 di suoni dovuta a rielaborazioni in chiave pop, blues o vaudeville dei suoni provenienti dagli Stati Uniti (come nel caso dei Beatles o dei Rolling Stones), per i gruppi della seconda ondata l'elemento condiviso \u00e8 generalmente la comune provenienza albionica: The Who, Cream, Procol Harum, The Yardbirds e The Zombies sono in questo caso i protagonisti.\nPer capire come i gruppi britannici siano riusciti a ottenere tale successo negli Stati Uniti bisogna considerare come i principi contro cui aveva reagito la rivoluzionaria stagione del rock and roll negli Stati Uniti siano gli stessi che stavano dietro al successivo movimento di restaurazione e di rimpiazzo dei suoi protagonisti con i \"teen idols\": il forte spirito religioso, il senso delle tradizioni e il malcelato razzismo dell'America segregazionista.\nQuesti fattori operano in modo ben pi\u00f9 blando nel Regno Unito: non a caso tra la fine degli anni cinquanta e i primi anni sessanta i bluesman vi trovano un clima adorante e una folta schiera di adepti interessati al blues essenzialmente sotto il profilo musicale, non avendo ovviamente nessun legame con la tradizione musicale americana. Questo concetto \u00e8 fondamentale per capire la maggior libert\u00e0 espressiva e creativa con cui i gruppi inglesi si avvicinano alla musica americana.\nSuccessivamente seguirono altre \"invasion\" dalla Gran Bretagna, che percorsero le strade gi\u00e0 battute dalle precedenti. Si parla di \"Progressive rock invasion\", negli anni settanta con gruppi musicali come Pink Floyd, King Crimson, Yes, Genesis, ELP e Jethro Tull; ma anche di \"Second british invasion\" negli anni ottanta con i movimenti new wave e synth pop."}
{"id": "796870", "revid": "124949667", "url": "https://it.wikipedia.org/wiki?curid=796870", "title": "Musica beat", "text": "La musica beat (dal verbo inglese \"to beat\", \"battere\") \u00e8 un genere musicale della popular music nato negli anni sessanta in Inghilterra dal rock and roll (principalmente nello stile chitarristico alla Chuck Berry e nel midtempo di artisti come Buddy Holly) con influenze swing, blues, doo-wop e skiffle. Gli artisti della musica beat comprendono molte delle band poi responsabili della British Invasion, che vide nel 1964 l'esplosione della scena musicale inglese in tutto il mondo. Tale scena decret\u00f2 molti modelli che poi vennero seguiti dalla musica pop e rock, incluso il classico formato della band composta da voce, chitarra, basso elettrico e batteria.\nCol termine Merseybeat (o Mersey sound) ci si riferisce invece al genere proprio dei primi gruppi beat di Liverpool (dal nome del Mersey, il fiume che attraversa la citt\u00e0).\nUso del termine.\nL'esatta origine dei termini \"beat music\" e \"Merseybeat\" \u00e8 attualmente poco determinabile. Il termine \"Beat\" per la musica sembra avere solo marginalmente una connessione con il movimento letterario della Beat Generation degli anni '50; molto di pi\u00f9 con le linee ritmiche che le band presero a modello dal rock and roll, rhythm and blues e soul music. Quando l'onda iniziale del rock and roll degli anni '50 inizi\u00f2 a calare, la musica \"Big beat\", poi contratta in \"Beat\", divenne la alternativa dei concerti da ballo riferendosi ad artisti come Tommy Steele, Marty Wilde e Cliff Richard.\nIl termine \"Mersey Beat\" invece fu coniato per una rivista musicale di Liverpool nel 1961 da Bill Harry. La band the Pacifics furono rinominati come The Merseybeats nel febbraio del 1962 da Bob Wooler del Cavern Club. Con la nascita dei Beatles nel 1963, i termini \"Mersey sound\" e \"Merseybeat\" vennero correntemente utilizzati per gruppi e cantanti di Liverpool, generando cos\u00ec il primo caso nella musica inglese in cui una sonorit\u00e0 ed un luogo venivano accostati in un unico termine. Le scene equivalenti di Birmingham e Londra vennero invece nominate rispettivamente \"suono di Brum beat\" e \"suono di Tottenham\".\nCaratteristiche.\nLa caratteristica pi\u00f9 importante di questa musica fu la battuta forte attraverso l'utilizzo del tempo tipico dei precedenti rock and roll e rhythm and blues, battendo sulla seconda e sulla quarta ma spesso guidando l'enfasi verso tutte le battute del 4/4. Tale ritmo fu sviluppato nei club di Amburgo, in Germania, dove molti gruppi inglesi, compresi i Beatles, i Searchers ed altri suonarono ad inizio anni '60. Tale ritmo era l\u00ec conosciuto come \"mach schau\".\nI complessi beat erano caratterizzati da una formazione dominata dalle chitarre elettriche, con armonie vocali e melodie orecchiabili. I ritmi veloci e cadenzati rivelano un'evidente derivazione da quelli usati nella musica soul e nel rhythm and blues, ma con linee melodiche in grado di addolcire certe asprezze del rock and roll e del blues. Le parti vocali possono ricordare il doo-wop, con i cori che ripetono sillabe senza senso, ma a differenza di quest'ultimo \u00e8 meno comune l'utilizzo del falsetto.\nStoria.\nNei tardi '50, dopo il declino della scena skiffle, inizi\u00f2 ad emergere nei pi\u00f9 grandi centri urbani come Liverpool, Manchester, Birmingham e Londra una fiorente scena culturale e musicale. Questo fenomeno fu particolarmente accentuato a Liverpool, dove si stim\u00f2 che ci fossero circa 350 gruppi musicali attivi che si esibivano in balere, sale da concerto e club. La citt\u00e0 era divenuta negli anni precedenti un perfetto punto di origine di nuove forme musicali, viste anche la solidariet\u00e0 locale, il declino industriale, l'assenza di Stato sociale, unite alla presenza di una larga popolazione di origine irlandese, elementi tutti messi in relazione pi\u00f9 volte dalla critica. Come citt\u00e0 portuale poi era il miglior collegamento con l'America, punto di accesso sia di dischi che di strumenti che non potevano essere esportati per via delle restrizioni. \u00c8 da questo collegamento che derivano le influenze americane dell'era come Buddy Holly and the Crickets (gruppo dal quale i Beatles derivarono il loro nome) mescolate alle precedenti esperienze del rock and roll britannico come ad esempio The Shadows.\nDopo il successo nazionale dei Beatles in Gran Bretagna dal 1962, molti musicisti di Liverpool come Gerry &amp; The Pacemakers, the Searchers e Cilla Black furono in grado di seguirli nelle classifiche. Il primo esempio di band non della citt\u00e0, n\u00e9 prodotto da Brian Epstein, furono i Freddie and the Dreamers di Manchester come i Herman's Hermits e the Hollies.\nFuori da Liverpool, molte scene locali sono state influenzate in diversa misura dal rock and roll, dal rhythm and blues e pi\u00f9 tardi direttamente dal blues. Tra queste sono da ricordare le band di Birmingham che venivano spesso raggruppate nel movimento beat, come the Spencer Davis Group e the Moody Blues. Band ugualmente influenzate dal blues che vennero fuori da scene locali furono i the Animals di Newcastle ed i Them di Belfast. Per quanto riguarda invece il \"suono di Tottenham\", appellativo che veniva affibbiato ai gruppi londinesi, c'erano the Dave Clark Five, the Rolling Stones, the Kinks e the Yardbirds.\nDal 1967 la musica beat inizi\u00f2 per\u00f2 ad essere superata, in particolare dal blues rock che stava cominciando ad emergere. La maggior parte dei gruppi che non si erano ancora sciolti si mosse, come i Beatles, verso diverse forme di musica rock e pop, come per esempio il rock psichedelico e il rock progressivo.\nIl beat ha avuto inoltre una grande influenza sul garage rock statunitense e sui movimenti folk rock ed \u00e8 stato poi fonte di ispirazione per diversi sottogeneri della musica rock, tra cui il britpop degli anni novanta.\nInflussi della musica beat si possono inoltre trovare nella subcultura mod, anch'essa molto popolare nel Regno Unito negli anni sessanta.\nDiffusione del beat.\nLa British invasion.\nIl termine \"British invasion\" fu coniato dal giornalista televisivo Walter Cronkite per descrivere l'arrivo dei Beatles nel 1964 e la Beatlemania che ne scatur\u00ec. Da questo momento in poi molti furono i gruppi beat che scalarono le classifiche americane e tra questi the Animals, Petula Clark, the Dave Clark Five, the Rolling Stones, Donovan, Peter and Gordon, Manfred Mann, Freddie and the Dreamers, Wayne Fontana and the Mindbenders, Herman's Hermits e the Troggs.\n\"Brit-It\" invasion ed il beat in Italia.\nSe negli anni '60, anche grazie al boom economico in Italia si apriva un fiorente mercato discografico, in Inghilterra la grande presenza di band e musicisti rendeva il mercato saturo, spostando spesso la propria attenzione verso la Germania, dove vi era anche un consistente contingente militare americano. Fu in questo contesto che un gran numero di band d'oltremanica, spesso aiutate da discografici italiani in cerca di novit\u00e0 da proporre, venivano lanciate nel mercato nazionale come band di successo. Tra queste possiamo ricordare i Bad boys, Cyan Three, Motowns, The Primitives, Renegades, The Rokes, Sopworth Camel, Sorrows.\nIl beat nel resto del mondo.\nGruppi beat importanti nel resto del mondo sono stati i Monkees negli Stati Uniti e gli Easybeats in Australia.\nIl revival beat degli anni ottanta.\nMolti gruppi musicali della cosiddetta New wave, nati tra la fine degli anni settanta e i primissimi anni ottanta, subirono in misura diversa l'influenza della musica beat.\nNell'ambito della scena inglese vanno ricordati i Jam di Paul Weller, debitori non soltanto al movimento dei Mod (o Mods), ma anche di gruppi come Beatles, Kinks, Who. Molto evidente il riferimento anche nei primissimi dischi di Joe Jackson, caratterizzati da un beat essenziale ed elettrico basato su linee veloci di basso e chitarra elettrica. Gli XTC, originari della cittadina inglese di Swindon, rivelano, fin dai primissimi album, uno stretto legame con la musica beat e psichedelica degli anni sessanta. Tale influsso, a met\u00e0 fra sincera devozione e parodia, \u00e8 ancor pi\u00f9 evidente nell'esperienza parallela dei Dukes of Stratosphear, alla quale partecipano gli stessi componenti degli XTC.\nPer quanto riguarda l'Italia, vanno segnalate influenze nell'ambito della scena musicale torinese degli anni ottanta. Nel 1983 nascono nel capoluogo subalpino gli Statuto, destinati a diventare il gruppo di punta del movimento mod nazionale. Sempre a Torino gravitano, nella prima met\u00e0 del decennio, i Blind Alley. Il primo gruppo a riportare il beat in Italia sono Gli Avvoltoi di Bologna, ricercando i brani pi\u00f9 oscuri del periodo dei '60 italiano e proponendo brani originali.\nTra le case discografiche pi\u00f9 attente alla rinascita del beat bisogna ricordare la Toast Records di Giulio Tedeschi, che ha pubblicato tra gli altri Gli Avvoltoi ed i Barbieri."}
{"id": "796873", "revid": "3791", "url": "https://it.wikipedia.org/wiki?curid=796873", "title": "Re di Atene", "text": "Prima della democrazia, dei tiranni e degli arconti, Atene era governata dai re. Molti di questi, ricordati dalla tradizione, sono probabilmente solo figure leggendarie o comunque semi-storiche.\nLa seguente lista dei re di Atene \u00e8 in parte basata sugli scritti di Eusebio di Cesarea e su altri studi pi\u00f9 recenti.\nI primi re.\nSi suppone che i seguenti tre re fossero vissuti prima del diluvio raccontato nella storia di Deucalione.\nCecropidi.\nCecrope \u00e8 considerato il primo vero re di Atene, bench\u00e9 venga descritto miticamente come un essere mezzo uomo e mezzo serpente. Le date dei seguenti re sono state ipotizzate nei secoli successivi.\nDi questi re leggendari un ruolo particolare spett\u00f2 a Teseo, che secondo la tradizione avrebbe svolto un'azione di civilizzazione dell'Attica e i territori circostanti e soprattutto l'unificazione dell'Attica intorno al centro di Atene.\nCodro \u00e8 considerato simbolicamente l'ultimo re di Atene. Da ora in poi i re saranno sostituiti dagli arconti, che per\u00f2, almeno inizialmente, tennero a vita la loro carica, e possono quindi essere considerati a tutti gli effetti dei re.\nArconti o re a vita.\nI primi arconti furono scelti fra la dinastia dei Medontidi.\nDopo il periodo degli arconti a vita sarebbe seguito quello di sette arconti decennali e quindi quello degli arconti annuali che rappresentano il cardine del sistema magistratuale dell'Atene classica, la cui lista inizia nel 683/682 con Creonte.\nArconti o re decennali (\"dekaet\u00ees\").\nDopo Ippomene, i \"dekaet\u00ees\" cessarono di essere scelti tra i Medontidi:\nAl termine dell'incarico di Erissia inizia la lista degli arconti annuali ed eponimi con Creonte."}
{"id": "796876", "revid": "729019", "url": "https://it.wikipedia.org/wiki?curid=796876", "title": "Decima battaglia dell'Isonzo", "text": "La decima battaglia dell'Isonzo fu combattuta tra il 12 maggio e il 5 giugno 1917 nel corso della prima guerra mondiale tra le truppe italiane e quelle austro-ungariche. Gli Italiani potevano contare su 430 battaglioni e 3.800 pezzi di artiglieria, l'Austria-Ungheria su 210 battaglioni e 1.400 pezzi di artiglieria.\nL'obiettivo dell'offensiva italiana era rompere il fronte per raggiungere Trieste. Dopo 2 giorni e mezzo di bombardamenti a tappeto sull'intera linea del fronte da Tolmino fino al Mare Adriatico e dopo un attacco nei pressi di Gorizia, il fronte austro-ungarico venne rotto nella periferia meridionale della citt\u00e0. Gli Italiani riuscirono a conquistare temporaneamente il villaggio di Jamiano, oltre a diverse alture del Carso monfalconese, ma vennero respinti da un contrattacco austriaco partito dalle alture del monte Ermada. Tra Monte Santo e Zagora, a nord di Gorizia, riuscirono a passare l'Isonzo, a costruire tempestivamente una testa di ponte e a difenderla.\nDa parte italiana si contano 160.000 vittime (tra cui 36.000 caduti), gli austro-ungarici persero invece 90.000 uomini (di cui 17.000 morti). L'esercito italiano riusc\u00ec a fare prigionieri 23.000 soldati austriaci, quello austriaco 27.000 italiani. \"L'azione delle nostre fanterie fu superiore ad ogni elogio, e le gravissime perdite sofferte imposero rispetto allo stesso nemico\"\nSequenza degli eventi.\nDopo un rigido inverno, il generale Cadorna pens\u00f2 di sferrare un decisivo attacco nella zona di Gorizia questa volta per\u00f2 con l'aiuto di una decina di Divisioni alleate. Tale aiuto non fu invece disponibile e fu cos\u00ec che la nuova offensiva venne affidata alla 3\u00aa Armata (Regio Esercito), dalla quale dipendeva il I Gruppo aereo, e ad una grande unit\u00e0 di recente costituzione: il \"Comando della Zona di Gorizia\" risultante dall'unione dei Corpi d'armata II (zona di Plava), VI (dal Monte Santo al bosco Panovizza) ed VIII (dal Panovizza alla Vertoibizza), con a capo il generale Capello.\nIl piano d'operazioni prevedeva tre fasi successive: nella prima, un bombardamento generale e prolungato, su tutto il fronte da Tolmino al mare, doveva disorientare gli austriaci ed impedirgli il gioco delle riserve tra il settore carsico e quello goriziano; nella seconda, il \"Comando\" doveva assaltare tutto il bastione montuoso che strapiomba sull'Isonzo, tra Plava e Gorizia, con le successive alture del Monte Cucco di Plava, del Monte V\u00f2dice, del Monte Santo e del Monte San Gabriele, nonch\u00e9 del sistema collinoso a ridosso di Gorizia; per favorire tale attacco era previsto un contemporaneo diversivo sull'ala sinistra del fronte d'attacco, passando l'Isonzo tra Loga e Bodres e costituendovi l\u00e0 una testa di ponte.\nNella terza fase, infine, sarebbero passate all'attacco le truppe della III Armata: X Corpo d'armata, dal Vipacco a Castagnevizza, XIII, da Castagnevizza a quota 208 sud, presso Bonetti di Doberd\u00f2, e VII, da tale quota al mare. All'alba del 12 maggio del 1917 le artiglierie italiane aprirono il fuoco su tutto il fronte, continuandolo ininterrottamente per due giorni; il mezzogiorno del 14 maggio le fanterie italiane iniziarono l'avanzata sia nella zona di Plava sia in quella di Gorizia. Di primo balzo venne conquistata dalla Brigata \"Udine\" la quota 383 (poi ridenominata tra le due guerre mondiali \"Poggio Montanari\", in memoria del gen. Carlo Montanari), mentre la brigata \"Firenze\" riusc\u00ec a raggiungere lo sperone di quota 535 presso il Monte Cucco di Plava e la \"Avellino\", superato lo sbarramento di Sagora, occupava parzialmente i fortini di Zagomila, che guadavano la strada del V\u00f2dice. Reparti della Brigata \"Campobasso\", risalite le pendici del Monte Santo, riuscirono ad occuparne la vetta (su cui ormai vi erano solo le rovine del convento) ma a seguito di un contrattacco austriaco nella notte, non venendo sostenute da rinforzi, l'indomani all'alba vennero costrette a ripiegare.\nA nord-est di Gorizia furono occupate dagli italiani, con aspra lotta, la collina di quota 126 presso l'attuale tiro a segno sopra Grassigna e la quota 174 presso di Tivoli, ma non poterono essere mantenute. Il giorno seguente, le truppe del II Corpo (ossia il generale Pietro Badoglio) seppur contrastate da un'accanita resistenza austriaca, si insediarono definitivamente sulla vetta del Cucco di Plava e sulla sella del V\u00f2dice.\nNella stessa giornata del 14 ebbe inizio l'azione dimostrativa della 3\u00aa armata che fu svolta dall'XI Corpo d'Armata con le divisioni 21\u00aa e 22\u00aa. Le brigate Pisa, Regina, Brescia e Ferrara lasciarono le loro trincee per assalire le posizioni avversarie subendo perdite molto gravi. Durante la notte, il fuoco dell'artiglieria austriaca fu oltremodo violento costringendo i superstiti a ripiegare sulle linee di partenza. Nel corso dei combattimenti furono molti gli ufficiali e gli uomini di truppa che si distinsero per il valore dimostrato in azione, tra essi il soldato Luigi Settino del 30\u00ba fanteria cui fu concessa la Medaglia d'Oro al Valore Militare a Dosso Faiti e, fra gli altri, il caporale Chiluzzi Giovanni decorato con Medaglia di Argento.\nNella notte del 15 maggio reparti della 47\u00aa Divisione, forzato il passaggio dell'Isonzo al saliente di Loga, passarono sull'altra sponda costruendovi una testa di ponte e catturandovi quattrocento prigionieri.\nNei giorni dal 15 al 21 maggio la lotta prosegu\u00ec in modo molto accanito. Gli austriaci contrattaccarono l'offensiva italiana ovunque con grande energia; gli italiani riuscirono comunque e ribatterli e a tenere il V\u00f2dice, con la 53\u00aa (generale Gonzaga) nonch\u00e9 ad allargarsi attorno a Plava con l'occupazione della localit\u00e0 di Gl\u00f2bina e P\u00e0glievo; la testa di ponte di Bodres, avendo adempiuto al proprio compito, venne ritirata la notte del 19 maggio. Il 21 maggio, il Comando supremo militare italiano, dal quale dipendeva il IV Gruppo aereo, diede l'ordine alla III Armata di iniziare la terza fase dell'offensiva, sull'altopiano carsico; essa venne iniziata con un massiccio bombardamento aereo alle ore 16.00 del 23 maggio. Sulla sinistra, l\u2019XI Corpo s'impegnava contro le alture ad est del Monte Lupo, tenacemente contrastato al centro e sulla destra; il XIII Corpo e il VII, superarono la prima linea austriaca e dilagando a nord la strada tra Castagnevizza e Boscomalo) aggirarono quest'ultima localit\u00e0, oltrepassarono Lucati e s'impadronirono di Jamiano.\nNella zona di Monfalcone vennero occupate dagli italiani le quote 92, 77 (Sablici), 58 (Moschenizze), i Bagni ad oriente delle allora officine Adria (presso l'attuale via Timavo) e l'altura di quota 21 (Sant'Antonio, presso le Terme Romane). La mattina seguente ci furono combattimenti nel saliente di Boscomalo, ove gli austriaci seguitavano ad opporre un'ostinata resistenza; la destra italiana del fronte nel frattempo passando attraverso il Flondar, ed attraversando la linea nemica il 25 maggio, si spinse fino alle pendici dell'Ermada, portando alcuni suoi elementi fino a San Giovanni e Medeazza, catturando oltre 2000 prigionieri. Nel medesimo giorno il saliente di Boscomalo venne anch'esso espugnato dagli italiani, che poterono ottenere qualche vantaggio nel centro del fronte nei pressi di Castagnevizza, che venne raggiunta e poi oltrepassata dalla 4\u00aa Divisione il 26 maggio, ma subito persa grazie a una potente controffensiva austriaca di artiglieria.\nNella zona tra Castagnevizza e Jamiano, tra il 26 e il 27 maggio, sanguinosi attacchi e contrattacchi si chiudevano con qualche vantaggio di terreno per le fanterie del XIII Corpo; il VII italiano avanz\u00f2 sulle alture a ovest di Medeazza e raggiunse lentamente le foci del Timavo. Il 28 maggio, la Brigata \"Toscana\" espugn\u00f2 la quota 28 (Br\u00e0tina) a sud del Timavo, tenendola per\u00f2 per poco tempo. Il 29 maggio seguirono piccole azioni di rettifica della linea del fronte.\nIl contrattacco austro-ungarico.\nAi primi di giugno gli austriaci risposero con un potente contrattacco sull'altopiano carsico; grazie a dei rinforzi fatti pervenire in zona essi gi\u00e0 dalla sera del 3 giugno contrattaccarono sulla linea F\u00e0iti - Castagnevizza; nel settore di Castagnevizza la 4\u00aa Divisione italiana riusc\u00ec a contenere l'attacco, ma nel settore del F\u00e0iti l'attacco austriaco and\u00f2 a buon fine, ma poi le posizioni vennero riprese dalle Brigate \"Tevere\" e \"Massa Carrara\".\nAll'alba del 4 giugno gli austriaci intensificarono il loro sforzi sul resto del fronte fino al mare; se nella parte centrale del fronte il XIII Corpo italiano (gen. Diaz), dopo aver sostituito il 2 giugno il XIII Corpo e la 61\u00aa Divisione, riusc\u00ec a mantenere le posizioni di Versici e Jamiano, nella parte destra del fronte gli austriaci sommersero le linee della 20\u00aa Divisione italiana raggiunsero a sorpresa i due tunnel (tra il Dosso Giulio e San Giovanni) della ferrovia Trieste \u2013 Monfalcone, impadronendosene e catturando numerosi reparti italiani ivi ricoverati, causando cos\u00ec il ripiegamento italiano sulle posizioni di partenza; fu cos\u00ec che rimasero saldamente nelle mani austriache Castagnevizza, l'Ermada e Duino.\nFu cos\u00ec che i progressi italiani compiuti con sanguinose giornate di battaglia ed ingenti perdite vennero in poche ore annullati. L'unico vantaggio rimasto agli italiani fu il mantenimento del costone Cucco di Plava - V\u00f2dice, dominante sia sull'Isonzo sia sull'altopiano della Bainsizza, ma in parte vanificato dalla mancata conquista del Monte Santo che avrebbe reso loro pi\u00f9 sicura l'occupazione di Gorizia.\nNell'ambito della Decima battaglia dell'Isonzo inoltre si ebbero grandi scontri nei cieli nei quali gli austriaci non riuscirono ad opporre resistenza alla presenza dell'aviazione del Corpo Aeronautico italiano che effettua grandi azioni di massa."}
{"id": "796879", "revid": "1522738", "url": "https://it.wikipedia.org/wiki?curid=796879", "title": "Scarface (videogioco)", "text": ""}
{"id": "796881", "revid": "123326777", "url": "https://it.wikipedia.org/wiki?curid=796881", "title": "Il segreto di Luca", "text": "Il segreto di Luca \u00e8 un romanzo di Ignazio Silone, pubblicato nel 1956.\nNel 1969 il regista televisivo Ottavio Spadaro ne cur\u00f2 una riduzione in sceneggiato in 4 puntate per la RAI, con Turi Ferro, Giuseppe Anatrelli, Lydia Alfonsi, Ferruccio De Ceresa, Riccardo Cucciolla, Fulvio Gelato. Le scene erano dello scenografo Giuliano Tullio che inser\u00ec elementi tipici delle architetture rurali dell'Abruzzo.\nTrama.\nLuca Sabatini ritorna al paese natale in Abruzzo dopo quarant'anni di prigione: il vero colpevole del delitto ha confessato in punto di morte. L'intero borgo per\u00f2 non perdona a Luca quel presunto \"peccato\" che \u00e8 stato foriero di rovina per tutti, n\u00e9 gli perdona di non aver tentato di difendersi. Uomo mite, Luca sopporta la solitudine sorretto dal segreto ricordo di un amore impossibile. Solo Andrea Cipriani, antifascista e capo partigiano appena tornato dall'esiilio, cerca di comprendere, attraverso un'ostinata e difficile inchiesta contro omert\u00e0 irriducibili, le ragioni dell'ingiustizia che ha straziato la vita di Luca\nI luoghi.\nL'intera vicenda si svolge a Cisterna dei Marsi e a Perticara due paesini immaginari della Marsica, la parrocchia di Cisterna era retta dal giovane Don Franco, che aveva sostituito l'oramai pensionato Don Serafino. Durante l'assenza di Luca, Cisterna viene sconvolta da 2 guerre e un terremoto cosicch\u00e9 appare totalmente cambiata agli occhi di Luca al momento del ritorno. L'ambientazione \u00e8 all'incirca negli anni cinquanta."}
{"id": "796882", "revid": "125987691", "url": "https://it.wikipedia.org/wiki?curid=796882", "title": "Alexandre Pato", "text": "Biografia.\nNel 2000, all'et\u00e0 di 10 anni, si venne a scoprire, dopo una radiografia, che Pato aveva un tumore al braccio: la sua famiglia, per\u00f2, non era in grado di sostenere le spese delle cure mediche, ma il dottor Paulo Roberto Mussi, amico di famiglia, oper\u00f2 gratuitamente il ragazzo, scongiurando complicanze.\nDal 2009 al 2010 \u00e8 stato sposato con l'attrice brasiliana Sthefany Brito; il loro matrimonio \u00e8 durato poco pi\u00f9 di sette mesi. Durante la sua permanenza al Milan, \u00e8 stato poi legato sentimentalmente a Barbara Berlusconi, figlia di Silvio Berlusconi, all'epoca presidente della stessa societ\u00e0 milanese.\nNel 2019 si sposa con la conduttrice televisiva Rebeca Abravanel.\nCaratteristiche tecniche.\nNel 2010 era considerato uno dei migliori giovani talenti del panorama calcistico internazionale; tuttavia un elevato numero di infortuni ne ha limitato notevolmente il rendimento, trascinandolo in una rapida parabola discendente.\nDurante la sua militanza nel Milan, nonostante la giovane et\u00e0 ed un fisico in formazione, possedeva personalit\u00e0 ed un tiro potente e ben calibrato con entrambi i piedi. Per queste doti, oltre che per l'agilit\u00e0 nei movimenti, la velocit\u00e0 d'esecuzione e il senso del gol, \u00e8 stato paragonato a Careca e Ronaldo.\nTecnicamente valido e abile nel controllo di palla, pu\u00f2 contare anche su velocit\u00e0, progressione e dribbling. Non disdegna il colpo di testa, seppure non rientri nelle sue principali caratteristiche. Le sue qualit\u00e0 gli possono permettere di svariare su tutto il fronte d'attacco, ricoprendo qualsiasi posizione.\nCarriera.\nClub.\nInternacional.\nPato ha iniziato a giocare a calcio a 5 all'et\u00e0 di quattro anni. Presto le sue abilit\u00e0 sono state notate in tutto lo Stato del Paran\u00e1 e nel 2001, a 11 anni, si \u00e8 trasferito a Porto Alegre, Rio Grande do Sul, per tentare di entrare nella sua squadra preferita, il Gr\u00eamio. Tuttavia la sua famiglia ha deciso di farlo firmare per l'Internacional.\nDopo aver giocato nelle giovanili dell'Internacional, nel maggio del 2006, a solo 16 anni, Pato \u00e8 stato inserito nella squadra che ha disputato il campionato brasiliano Under-20, vinto in finale contro il Gr\u00eamio per 4-0. Pato \u00e8 stato capocannoniere di quella competizione con 7 reti all'attivo, di cui una in finale.\nDopo aver firmato un contratto valido fino al 2009 che ha quadruplicato il suo salario e nel quale l'Internacional ha inserito una clausola rescissoria di 20 milioni di dollari valida per le squadre straniere, Pato ha potuto debuttare nel \"Brasileir\u00e3o\". Ha esordito contro il Palmeiras il 26 novembre 2006 segnando una rete, colpendo una traversa e fornendo 3 assist ai suoi compagni. Dopo questo esordio in prima squadra \u00e8 stato convocato, con la maglia numero 11, per la Coppa del mondo per club 2006, poi vinta dal suo Internacional. Segnando un gol nella semifinale della manifestazione contro l'Al-Ahly Pato ha battuto il record di Pel\u00e9 quale marcatore pi\u00f9 giovane della storia in una competizione ufficiale FIFA (17 anni e 102 giorni, contro i 17 anni e 239 di \"O Rei\" nel Mondiale del 1958 contro il Galles).\nLa stagione successiva ha collezionato 9 presenze e 5 reti in campionato e ha esordito in Coppa Libertadores il 28 febbraio 2007 contro l'Emelec, segnando il gol del definitivo 3-0. Con l'Internacional ha vinto la Recopa Sudamericana contro il Pachuca, vincitore della Coppa Sudamericana 2006, segnando sia all'andata (1-1) che al ritorno (4-0).\nMilan.\nIl 2 agosto 2007, all'et\u00e0 di 17 anni, \u00e8 stato acquistato dal Milan per 22 milioni di euro, la cifra pi\u00f9 alta mai pagata per un minorenne. A causa delle norme FIFA che impediscono i trasferimenti internazionali di minorenni, il Milan ha dovuto aspettare la riapertura invernale del mercato per tesserarlo ufficialmente. Infatti, fino al 3 gennaio 2008, ha potuto disputare con i rossoneri solo partite amichevoli. Ha sfruttato questo periodo senza poter disputare incontri ufficiali per integrarsi nel gruppo del Milan allenandosi a Milanello.\nIl 4 gennaio 2008 \u00e8 stato depositato in Lega Calcio il suo contratto, cosicch\u00e9 Pato \u00e8 diventato un giocatore effettivo della squadra rossonera. Legato al Milan con un accordo quinquennale da circa 2 milioni di euro a stagione, ha scelto di vestire la maglia numero 7.\nPato ha fatto il suo esordio in Serie A il 13 gennaio 2008 a San Siro contro il Napoli, segnando il suo primo gol ufficiale con la maglia rossonera, siglando il 5-2. Anche con il Milan Pato \u00e8 andato in gol all'esordio, come gi\u00e0 accaduto in precedenza con l'Internacional e il Brasile Under-20. Il 20 febbraio ha esordito in Champions League all'Emirates Stadium di Londra contro l'Arsenal. Ha chiuso la stagione con un bottino di 9 gol in 20 partite.\nCon l'arrivo di Ronaldinho nell'estate del 2008 e complice anche l'assenza per infortunio di Borriello, il ragazzo di Porto Alegre si \u00e8 adattato a giocare come prima punta. Nella prima parte della stagione 2008-2009 ha realizzato il primo gol nelle coppe europee il 18 settembre 2008 nel 3-1 contro lo Zurigo nel primo turno di Coppa UEFA. A fine stagione \u00e8 risultato il capocannoniere rossonero con 18 marcature totali (15 in campionato e 3 in Coppa UEFA).\nNell'annata successiva, il 21 ottobre 2009, ha siglato le sue prime reti in Champions League realizzando una doppietta al Santiago Bernab\u00e9u contro il che ha fissato il risultato finale sul 3-2 per i rossoneri. La sua stagione, chiusa comunque con 14 reti complessive, \u00e8 segnata da diversi problemi fisici.\nNella stagione 2010-2011, venti giorni dopo essere rientrato da un infortunio che lo ha tenuto fuori per quasi due mesi, realizza i suoi primi due gol in Coppa Italia, durante i quarti di finale di Coppa Italia a Marassi contro la , permettendo ai rossoneri di approdare in semifinale. Grazie a questi gol \u00e8 diventato il pi\u00f9 giovane giocatore di sempre a raggiungere e superare la quota di 50 gol in partite ufficiali con il Milan. Il 2 aprile 2011 ha realizzato un'importante doppietta nel derby vinto 3-0 contro l' (di cui il primo gol dopo appena 40 secondi dal fischio d'inizio), permettendo ai rossoneri di compiere un allungo decisivo per lo scudetto (trascinando il \"Diavolo\" a +5 dalla \"Beneamata\"), poi vinto il 7 maggio 2011 a due giornate dal termine del campionato.\nCon 16 gol complessivi, Pato risulta il secondo miglior marcatore del Milan, alle spalle di Zlatan Ibrahimovi\u0107.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1.\nLe stagioni 2011-2012 e 2012-2013 sono un calvario per l'attaccante brasiliano, che inanella una lunghissima serie di infortuni e disputa complessivamente solo 25 partite, quasi mai per intero.\nIn totale, nei 5 anni in rossonero, Pato ha disputato 150 partite e ha segnato 63 reti.\nCorinthians.\nIl 3 gennaio 2013 \u00e8 passato al Corinthians per 15 milioni di euro; l'attaccante brasiliano ha scelto di indossare la maglia numero 7.\nHa esordito con il club paulista il 3 febbraio seguente, in occasione del match casalingo contro l'Oeste valido per la quinta giornata del campionato Paulista 2013, durante il quale Pato ha segnato il gol del definitivo 5-0. Nel corso della competizione, vinta dal Corinthians in finale contro il Santos, ha giocato 14 partite segnando 5 reti. Con il \"Tim\u00e3o\" ha inoltre vinto la Recopa Sudamericana 2013 contro il San Paolo, giocando per\u00f2 solo pochi minuti nel finale della gara di ritorno. Oltre ai 5 gol nel \"Paulist\u00e3o\" Pato ne ha segnati anche 2 in Coppa Libertadores e uno in Coppa del Brasile per un totale stagionale di 17 reti in 57 partite.\nPrestito al San Paolo.\nNella serata tra il 5 e il 6 febbraio 2014 il San Paolo ha raggiunto l'accordo con il Corinthians per il trasferimento in prestito biennale di Pato in cambio della cessione al \"Tim\u00e3o\", a titolo definitivo, di J\u00e1dson. Le due squadre si sono inoltre accordate per pagare in parti uguali lo stipendio di Pato, che non potr\u00e0 vestire la maglia del San Paolo nel campionato Paulista 2014 avendovi gi\u00e0 giocato 5 partite con il Corinthians (2 pi\u00f9 del limite consentito di 3 per poter giocare con due squadre diverse). Dopo il superamento delle visite mediche, Pato si \u00e8 aggregato ai nuovi compagni del San Paolo all'inizio della settimana successiva e gli \u00e8 stata assegnata la maglia numero 11. Dopo che le due societ\u00e0 hanno definito gli ultimi dettagli del trasferimento, il 14 febbraio seguente Pato ha firmato il contratto con il San Paolo.\nHa esordito con il \"Tricolor Paulista\" il 12 marzo 2014 nella partita di andata del primo turno della Coppa del Brasile, vinta 1-0 in casa del CSA. Nella gara di ritorno del successivo 9 aprile ha segnato la prima rete per la squadra di San Paolo realizzando al Morumbi il primo dei 3 gol con cui la squadra paulista ha battuto quella alagoana. Il 3 maggio 2014, in occasione della terza giornata del \"Brasileir\u00e3o\", Pato ha siglato il suo primo gol con il San Paolo in campionato nella partita pareggiata per 2-2 in casa contro il Coritiba.\nPrestito al Chelsea.\nIl 29 gennaio 2016 si trasferisce al Chelsea con la formula del prestito semestrale. Il 2 aprile seguente fa il suo esordio con la nuova maglia, nella vittoria per 4-0 sul campo dell'Aston Villa, subentrando all'infortunato Lo\u00efc Remy al 23\u00ba minuto di gioco; nella stessa partita si procura un calcio di rigore e segna dal dischetto il suo primo gol in Premier League, diventando cos\u00ec il sesto brasiliano a trovare il gol al debutto nella massima serie inglese. La settimana successiva parte titolare nel match perso per 0-1 contro lo Swansea City, venendo sostituito da Bertrand Traor\u00e9 al 64\u00ba di gioco. Al termine della stagione, chiusa con due sole presenze ed una rete, fa ritorno al Corinthians.\nVillarreal.\nIl 26 luglio 2016 viene acquistato dagli spagnoli del Villarreal, con cui firma un contratto quadriennale. Esordisce con la nuova maglia il 17 agosto 2016, al Madrigal, segnando il gol del momentaneo pareggio contro il Monaco nella partita di andata del play-off di Champions League.\nTianjin Quanjian.\nIl 30 gennaio 2017 viene acquistato per 18 milioni di euro dai cinesi del Tianjin Quanjian, con cui sottoscrive un contratto triennale a 6 milioni a stagione. \nNella prima stagione colleziona 26 presenze e 17 gol che contribuiscono alla qualificazione del Tianjin Quanjian in AFC Champions League al primo anno di Chinese Super League.\nAnche nella seconda stagione conferma un buon feeling con il gol, andando a segno 19 volte in 32 partite disputate in tutte le competizioni. Il 16 marzo 2019 risolve il suo contratto con il club cinese, rimanendo svincolato.\nRitorno al San Paolo.\nIl 27 marzo seguente torna al , sottoscrivendo un accordo fino a dicembre 2022. Il 19 agosto 2020 risolve il contratto con il club.\nOrlando City.\nIl 13 febbraio 2021 viene reso ufficiale il suo passaggio all'. Il 17 aprile esordisce nel match casalingo contro l\u2019Atlanta, gioca per 79 minuti e subisce un infortunio al ginocchio. Il 27 Febbraio 2022 nel match contro il Club de Foot Montr\u00e9al segna il primo goal con questa maglia al 49'\nNazionale.\nNazionali giovanili.\nNel 2006 Pato ha preso parte con la Nazionale brasiliana Under-18 alla Coppa Sendai, competizione di cui \u00e8 stato capocannoniere con 4 reti in 3 partite: una tripletta nella prima gara contro il Giappone. e l'unico gol del Brasile nella terza ed ultima contro la Francia, che \u00e8 valso anche la vittoria della competizione.\nCon la Nazionale brasiliana Under-20 ha vinto il Campionato sudamericano Under-20 svoltosi in Paraguay nel 2007, diventando il goleador della sua squadra con 5 reti. Sempre nello stesso anno ha partecipato ai Mondiali Under-20 disputatisi in Canada, dove il Brasile \u00e8 stato eliminato negli ottavi dalla , con Pato che si \u00e8 confermato capocannoniere della propria squadra segnando 3 reti in 4 partite.\nIl 7 luglio 2008 \u00e8 stato convocato da Dunga per le Olimpiadi di Pechino 2008. Durante il torneo olimpico ha disputato le tre partite del girone di qualificazione, realizzando un gol contro la Nuova Zelanda. Tali prestazioni, per\u00f2, non sono state ritenute all'altezza dal tecnico della \"Sele\u00e7\u00e3o\" che, a partire dal quarto di finale contro il Camerun, lo ha escluso dalla formazione titolare preferendogli S\u00f3bis. Il torneo si \u00e8 concluso con la vittoria della medaglia di bronzo da parte della Nazionale brasiliana, dopo aver perso la semifinale contro l'Argentina per 3-0 e battuto il Belgio con lo stesso punteggio. Il selezionatore dei \"verdeoro\", in seguito, si \u00e8 ricreduto, stimando Pato come un calciatore di indubbio talento e paragonandolo addirittura a Ronaldo.\nIl 5 luglio 2012 \u00e8 stato inserito dal commissario tecnico Mano Menezes nella lista dei 18 convocati per le Olimpiadi di Londra. Ha segnato il suo primo gol il 29 luglio seguente, in occasione del match vinto per 3-1 dal Brasile contro la Bielorussia. La selezione brasiliana \u00e8 riuscita ad ottenere la medaglia d'argento, venendo sconfitta in finale per 2-1 dal Messico; Pato nel corso della manifestazione ha disputato tutte le 6 partite dei brasiliani, delle quali solo quella contro i bielorussi come titolare.\nNazionale maggiore.\n\u00c8 stato convocato dal CT Dunga per l'amichevole del 6 febbraio 2008 a Dublino contro l', ma non ha potuto rispondere a tale convocazione a causa della distorsione alla caviglia subita contro la Fiorentina il 3 febbraio. Il 13 marzo seguente \u00e8 stato nuovamente convocato, per la successiva amichevole del 26 marzo contro la Svezia a Londra. In quella partita, a 18 anni, 6 mesi e 24 giorni, Pato ha esordito nella nazionale maggiore subentrando a Lu\u00eds Fabiano al 58\u00ba minuto e al 72' ha segnato il suo primo gol con la \"Sele\u00e7\u00e3o\", anche in questa occasione al suo debutto, come gi\u00e0 avvenuto con Internacional e Milan.\nNel maggio 2009 \u00e8 stato convocato da Dunga per la Confederations Cup che si \u00e8 svolta in Sudafrica il mese seguente. Durante la manifestazione, vinta con la nazionale \"verdeoro\", Pato ha disputato solo 28 minuti nel finale della prima partita della fase a gironi contro l'Egitto (4-3).\nDopo l'esclusione dai Mondiali 2010 da parte di Dunga, \u00e8 stato convocato da Mano Menezes per la sua prima gara da CT \"verdeoro\", l'amichevole contro gli Stati Uniti del 10 agosto 2010, nella quale Pato ha segnato il suo secondo gol in nazionale. Nel giugno 2011 \u00e8 stato inserito nella lista dei 22 giocatori convocati da Menezes per la Copa Am\u00e9rica 2011 in Argentina, nonostante l'infortunio alla spalla patito nell'ultima giornata di campionato. Il 14 luglio 2011, nell'ultima partita della fase a gironi della Coppa America, ha messo a segno la sua prima doppietta in nazionale nella vittoria del Brasile contro l'Ecuador per 4-2, fondamentale per il passaggio del turno dei \"verdeoro\". In totale nel corso del torneo, dove il Brasile \u00e8 stato eliminato nei quarti di finale dal Paraguay ai rigori, Pato ha disputato tutte le 4 partite della \"Sele\u00e7\u00e3o\" segnando 2 reti.\nStatistiche.\nPresenze e reti nei club.\n\"Statistiche aggiornate al 24 novembre 2021.\""}
{"id": "796883", "revid": "79968", "url": "https://it.wikipedia.org/wiki?curid=796883", "title": "Abilit\u00e0 innata", "text": ""}
{"id": "796884", "revid": "767487", "url": "https://it.wikipedia.org/wiki?curid=796884", "title": "Emileigh Rohn", "text": "\u00c8 creatrice e produttrice del progetto solista di musica elettronica industrial-electrogoth chiamato Chiasm.\nAlla data del 2006, Emileigh Rohn ha pubblicato tre album (\"Embryonic\", \"Disorder\" e \"Relapse\") per l'etichetta COP International e un EP (\"Prefrontal\"), quest'ultimo attualmente disponibile solo su ITunes.\nLe sue canzoni sono state incluse, inoltre, in 12 compilation di musica elettronica; nel videogame \"\", in alcuni episodi della serie televisiva NCIS e nel cortometraggio \"Extinguish\" (Outsider Filmworks, 2007).\nEsordi.\nDopo l'approccio col pianoforte in tenera et\u00e0, a 13 anni, ricevuta in regalo una tastiera \"Casiotone\" inizia a sperimentare la musica elettronica e qualche anno pi\u00f9 tardi entra a far parte di \"Inter Animi\", un gruppo di artisti di performance art di Detroit.\nNell'autunno del 1997, durante gli studi di biologia molecolare a Detroit, si aggregga a Calvin Simmons come tastierista per i \"Dragon Tears Descending\" (DTD) che, all'epoca, si esibivano come band di supporto per vari gruppi.\nNel 1998 Emileigh Rohn lascia i DTD e crea un primo progetto in proprio (\"Electrophoretic Transfer\") lavorando su campionature di Shane Terpening.\n\"Chiasm\" nasce nello stesso anno quando la Rohn produce e inizia a promuovere il suo primo demo dal titolo \"Embryonic\" che verr\u00e0 pubblicato poco pi\u00f9 tardi, in ottobre, per l'etichetta \"Rodent Recordings\". Nella primavera del 1999, la canzone \"Bouncing Baby Clones\" viene inserita nella compilation di musica elettroica \"D[elEcTROnIc]T\".\nCuriosit\u00e0.\nIl nome \"Chiasm\" (dal greco antico \u03c7\u03b9\u03b1\u03c3\u03bc\u03cc\u03c2 che significa \"incrocio, decussazione\") si riferisce, in biologia, al chiasmo ottico, la parte del cervello dove si incrociano parzialmente i nervi ottici per cui le stesse due met\u00e0 del campo visivo di ciascun occhio (per esempio, le due met\u00e0 di destra) sono controllate dall'emisfero cerebrale opposto (nell'esempio fatto, l'emisfero sinistro). Un danneggiamento dei nervi nel chiasmo ottico causa una riduzione della visione periferica di entrambi gli occhi.\nDiscografia.\n1998 - \"Embryonic\".\nTracce\n2001 - \"Disorder\".\nDello stesso album \u00e8 stato pubblicato, nel 2003, un remix intitolato \"Labelmate Threat Level 5\".\nTracce\n2005 - \"Relapse\".\nTracce\n2006 - \"Prefrontal\".\nTracce"}
{"id": "796885", "revid": "287204", "url": "https://it.wikipedia.org/wiki?curid=796885", "title": "Erittonio di Atene", "text": ""}
{"id": "796886", "revid": "22414", "url": "https://it.wikipedia.org/wiki?curid=796886", "title": "Chiasm", "text": ""}
{"id": "796887", "revid": "1543377", "url": "https://it.wikipedia.org/wiki?curid=796887", "title": "Carnevale di Regalbuto", "text": "Il Carnevale di Regalbuto \u00e8 una manifestazione carnevalesca della Sicilia centrale e si festeggia a Regalbuto in provincia di Enna.\nManifestazioni.\nI costumi.\nIl costume tradizionale \u00e8 il protagonista assoluto del carnevale di Regalbuto accompagnato dalla partecipazione di pubblico, tale che lo slogan del Carnevale \u00e8 \"Da noi il protagonista sei Tu!\"\nLa cittadina ennese \u00e8 infatti prospera di maestri artigiani che confezionano maschere e costumi di pregevole fattura, indossati per tutto il corso delle celebrazioni. Per ammirare i pi\u00f9 bei costumi, \u00e8 stato istituito un apposito Concorso a premi, che richiama numerosi artigiani negli ultimi tre giorni del Carnevale. I costumi tradizionali, giudicati dalla giuria del Concorso, sono generalmente rappresentati da tessuti preziosi, che vengono poi ricamati a mano dalle sarte ed intessuti di perline e decorazioni stravaganti, in modo da ottenere un esemplare quanto pi\u00f9 sgargiante ed originale. Altra variante tipica del Carnevale regalbutese \u00e8 quella del costume in cartapesta, che concorrono nella categoria apposita contro colore che indossano abiti in stoffa, ma le categorie in totale sono 13 che si contendono nelle varie fasce i contributo-premi consegnati dalla commissione giudicatrice. Ma la predominanza del Carnevale di Regalbuto non \u00e8 solo nelle sfilate degli ultimi giorni, ma sta anche nella partecipazione della gente gi\u00e0 un mese prima quando cominciano i tradizionali balli in piazza della Repubblica che coinvolgono fino a mezzanotte tutta la popolazione vestita appositamente in maschera. La gestione della manifestazione \u00e8 demandata alla Proloco di Regalbuto.\nLe sfilate dei carri allegorici.\nAssumono particolare rilevanza nell'ambito dei festeggiamenti carnevaleschi a Regalbuto le sfilate dei gruppi in maschera dove quasi mille sfilanti riempiono la via principale con un mondo di travestimenti coinvolgendo anche i visitatori, il tutto immerso nei colori del famoso Carnevale di Regalbuto.\nI balli tradizionali: le \"contradanze\".\nL'elemento caratterizzante del carnevale di Regalbuto risiede, nonostante tutto, nelle danze tradizionali, assai fantasiose e divertenti, che affondano radici nelle cosiddette \"contradanze\", esibizioni regalbutesi che ininterrottamente dall'inizio delNovecento hanno animato il carnevale cittadino. Le contradanze sono interessanti balli di coppia in costume; le coppie che vi prendono parte sono 12, ed indossano costumi di grande bellezza, ricamati con tessuti di un certo valore. La Contradanza si compone di figure fisse costantemente ripetute e tramandate negli anni. Pur mantenendo la tradizione nelle figure coreografiche, i maestri danzatori si sfidano alla ricerca di nuove figure innovative e spettacolari. La contradanza, che troviamo come tradizione di Carnevale, solo nel paese di Regalbuto, trae origine dai vecchi balli padronali dei baroni che tradotti nella cultura popolare si tramandano in questi momenti di festa per la bont\u00e0 del raccolto. Una tradizione unica e da non perdere. Se dai primi del Novecento il costume era contorno del ballo, oggi assume una grande importanza poich\u00e9 risulta essere una forma di spettacolo data la preziosit\u00e0 della fattura."}
{"id": "796888", "revid": "15756", "url": "https://it.wikipedia.org/wiki?curid=796888", "title": "Banca centrale della Repubblica di San Marino", "text": "La Banca Centrale della Repubblica di San Marino (BCSM) \u00e8 un ente con natura giuridica privata, a partecipazione mista pubblica e privata.\nIl fondo di dotazione della Banca Centrale \u00e8 attualmente di euro 12.911.425,00 suddiviso in 2.500 quote nominative indivisibili del valore di euro 5.164,57 ciascuna. La titolarit\u00e0 di tali quote di partecipazione \u00e8 riservata allo Stato, in misura maggioritaria, e alle societ\u00e0 sammarinesi esercenti attivit\u00e0 creditizie, finanziarie o assicurative.\nLe finalit\u00e0.\nLe finalit\u00e0 della Bcsm, stabilite all'art. 3 dello Statuto, sono:\nLa Banca risponde al Consiglio Grande e Generale del raggiungimento delle sue finalit\u00e0.\nSulla base del proprio Satuto, la Banca Centrale svolge altres\u00ec funzioni di:\nLe principali fonti normative di riferimento all\u2019attivit\u00e0 di BCSM sono la sua legge istitutiva (Legge n. 96 del 29 giugno 2005 \u2013 Statuto della Banca Centrale) e la Legge sulle imprese e sui Servizi Bancari, Finanziari e Assicurativi (Legge n. 165 del 17 novembre 2005).\nStoria.\nL\u2019attuale configurazione della Banca Centrale della Repubblica di San Marino deriva dal processo di integrazione fra l\u2019Istituto di Credito Sammarinese e l\u2019Ispettorato per il Credito e le Valute iniziato con la Legge n. 83 del 27 giugno 2003, e terminato nel 2005 con la Legge n. 96/2005 (Statuto BCSM). Tale processo di integrazione ha portato all\u2019unificazione in un unico soggetto (la BCSM) delle funzioni precedentemente attribuite alle due istituzioni. In seguito, con ulteriori leggi, le funzioni attribuite a Banca Centrale sono state ampliate in coerenza con le disposizioni statutarie generali.\nNegli ultimi sei mesi del 2017 numerosi i cambiamenti al vertice dopo l'emergere, nell'ambito di un'indagine complessa avviata dalla magistratura nel 2014 sul \"conto Mazzini\" aperto nella Banca Commerciale Sammarinese, di una \"Tangentopoli sammarinese\" (con profondi legami tra il mondo degli affari, gli ambienti bancari e il Governo coinvolgendo 8 ex segretari di Stato e 5 ex Capitani reggenti) che ha portato il 30 giugno 2017 a una serie di condanne in primo grado. Il 22 settembre si dimette, dopo appena un anno dalla nomina, il presidente della Banca Centrale Wafik Grais, cittadinanza svizzera/egiziana e 27 anni trascorsi alla Banca Mondiale. Motivazione: \"Una mia personale diversa visione circa il percorso da intraprendere per la tutela del sistema finanziario della Repubblica di San Marino e della Banca Centrale. Misure e azioni recentemente adottate potrebbero pregiudicare il raggiungimento degli obiettivi definiti\". L'incarico rester\u00e0 vacante sino al maggio 2018.\nIn pochi mesi si avvicendano anche tre direttori generali. Nell'agosto 2017 \u00e8 sollevato dall'incarico l'allora direttore Lorenzo Savorelli. Il 9 ottobre \u00e8 nominato Raffaele Capuano che si dimette appena un mese pi\u00f9 tardi, l'11 novembre 2017. Al suo posto viene nominato il 4 dicembre 2017 l'avv. Roberto Moretti.\nPeriodo difficile dovuto ai troppi crediti deteriorati che, secondo il FMI (Fondo Monetario Internazionale), gi\u00e0 nel 2016 appesantivano i portafogli degli istituti di credito sammarinesi per un valore di 1,8 miliardi lordi, pari al 113% del Pil. Una cifra elevata per un piccolo Stato con poco pi\u00f9 di 36.000 abitanti ed un Pil che nel 2016 \u00e8 stato di 1,4 miliardi. Nell'estate 2017 attivi e crediti di Asset Banca (che tre anni prima aveva assorbito attivi e crediti della Banca Commerciale Sammarinese) sono trasferiti alla Cassa di Risparmio della Repubblica di San Marino, anch'essa in difficolt\u00e0 al punto da essere la prima banca sammarinese a diventare di fatto statale valendo da sola la met\u00e0 del sistema bancario della Repubblica. Nello stesso periodo \u00e8 revocata l'autorizzazione di esercizio a Euro Commercial Bank, in liquidazione coatta amministrativa. Nel gennaio 2018 c'\u00e8 l'accordo per cedere Banca CIS - Credito Industriale Sammarinese a un imprenditore saudita ma l'operazione non viene perfezionata finendo in esposti legali, scambi di accuse, inchiesta della magistratura sugli ex vertici della banca.\nSecondo il report del gennaio 2018 del FMI c'\u00e8 bisogno di una riforma della Banca Centrale e di una riforma dell'economia per diminuire la presenza pubblica nella Cassa di Risparmio: a fine 2017 la raccolta delle banche di San Marino, che dieci anni prima era di 14,1 miliardi, \u00e8 scesa a 5,8 miliardi con un rapporto sofferenze-impieghi del 20,5%. Gi\u00e0 deciso dal Governo un taglio del 20% ai costi della banca centrale.\nIl 10 maggio 2018 \u00e8 nominato il nuovo presidente: Catia Tomasetti, riminese, avvocato dello studio legale BonelliErede, gi\u00e0 presidente di Acea, la ex municipalizzata romana. Quattro mesi pi\u00f9 tardi, in settembre, il direttivo della Bcsm revoca l'incarico di direttore generale a Roberto Moretti \"per inadempienze\", lascia anche la Vigilanza. Giuseppe Ucci, ex Cassa di Risparmio di Cesena, assume l'incarico di vicedirettore facente funzioni.\nNel gennaio 2019 Banca Cis viene posta in amministrazione straordinaria con il blocco delle somme depositate. Nel luglio 2019 la banca esce dall'amministrazione straordinaria, diventa interamente di propriet\u00e0 della Banca Centrale e cambia il nome in Banca Nazionale Sammarinese.\nPochi mesi prima, nel maggio 2019, Banca centrale ha redatto un documento (\"Dinamiche evolutive del sistema bancario\") da cui emerge una situazione preoccupante: tra il 2008 e il dicembre 2018 il sistema bancario ha registrato perdite nette per 861 milioni di euro, il rapporto tra crediti deteriorati lordi e il totale dei crediti deteriorati lordi \u00e8 pari al 53%, il totale dell'attivo \u00e8 passato da 11,5 miliardi del 2008 a 4,6 miliardi del 2018 con una diminuzione del 60% a fronte del dimezzamento del numero degli istituti, passati da 12 a 6. Dal 2015 Banca centrale registra risultati economici negativi, il disavanzo del 2018 \u00e8 stato di 12,2 milioni di euro.\nIl 18 agosto 2020 la Banca centrale europea ha aperto a favore della Banca centrale di San Marino una linea di liquidit\u00e0 fino a 100 milioni a tasso zero in supporto alle istituzioni finanziarie sammarinesi dopo il periodo di Covid-19.\nConsiglio Direttivo.\nIl Consiglio Direttivo \u00e8 composto dal presidente e da cinque Consiglieri nominati dal Consiglio Grande e Generale. I componenti del Consiglio Direttivo durano in carica cinque anni e sono rieleggibili per un solo mandato. Sono attribuiti al Consiglio Direttivo i poteri di indirizzo e gestione della Banca Centrale. Il Consiglio Direttivo, fra le altre funzioni, predispone il Bilancio e lo sottopone all\u2019Assemblea accompagnandolo con propria relazione, nomina il Direttore Generale, i componenti del Coordinamento della Vigilanza, il Vice Direttore, i dirigenti e i funzionari, e delibera l\u2019assunzione del personale. Inoltre, ha competenza in materia di vigilanza regolamentare.\nIl Consiglio Direttivo risulta cos\u00ec composto:\nPoteri della banca.\nPer il raggiungimento delle finalit\u00e0 e lo svolgimento delle funzioni attribuite alla Banca Centrale, pu\u00f2 \"adottare provvedimenti, anche sotto forma di regolamenti, ordini, circolari, lettere uniformi, raccomandazioni e istruzioni che avranno, oltre al carattere cogente nei confronti dei soggetti vigilati, anche una funzione esplicativa ed interpretativa dei compiti assegnati dalla legge alla Banca stessa.\" La Banca inoltre, con le modalit\u00e0 che ritiene pi\u00f9 opportune, rende pubblici gli atti appena citati se essi hanno rilevanza pubblica e destinazione generale.\nRapporti con lo Stato e organismi finanziari esteri.\nLa Banca Centrale della Repubblica di San Marino pu\u00f2 assistere ed informare il Congresso di Stato, per il tramite della Segreteria di Stato per le Finanze e il Bilancio, su materie e misure economiche che, a parere della stessa Banca Centrale, sono associabili e influenzano il perseguimento delle sue finalit\u00e0 istituzionali e avanzare risoluzioni e commenti su proposte di legge e di atti normativi che si riferiscono direttamente alle finalit\u00e0 e alle funzioni che la legge riserva alla Banca Centrale; pu\u00f2 anche elaborare proposte di legge e di atti normativi sulle materie di sua competenza da sottoporre al Congresso di Stato per il tramite del Comitato per il Credito ed il Risparmio.\nLa Banca, inoltre, tramite il Comitato per il Credito ed il Risparmio trasmette al Congresso di Stato informazioni sui fatti di maggior rilievo rilevati o acquisiti nell'esercizio delle funzioni istituzionali.\nInfine, congiuntamente ai rappresentanti del Congresso di Stato, la Banca Centrale rappresenta la Repubblica di San Marino in tutte le istituzioni finanziarie internazionali partecipate dalla Repubblica."}
{"id": "796892", "revid": "1234826", "url": "https://it.wikipedia.org/wiki?curid=796892", "title": "Arturo Malignani", "text": "Il metodo da lui inventato per creare il vuoto nelle lampadine ad incandescenza a oggi risulta essere il pi\u00f9 efficace e utilizzato al mondo.\nGrazie a lui la citt\u00e0 di Udine, in Friuli Venezia Giulia, fu la terza ad avere l'illuminazione elettrica in Europa.\nBiografia.\nArturo nacque a Udine il 4 marzo 1865. Il padre Giuseppe, originario di Torreano, dopo aver acquisito una formazione tecnico-artistica presso l\u2019Accademia di Venezia, lavor\u00f2 come fotografo e pittore a Udine. Dal primo matrimonio era nata Adele. Dopo aver divorziato, Giuseppe spos\u00f2 Carolina Ruggeri, da cui ebbero Arturo. L\u2019attivit\u00e0 del padre, titolare di un laboratorio di fotografia, fu il primo fortissimo stimolo per il giovane Malignani, che fin da bambino si ciment\u00f2 negli esperimenti chimici e ottici, nella lavorazione del vetro e naturalmente nella fotografia. In seguito alla morte del padre (1868) la sua formazione pass\u00f2 sotto la guida della sorella Adele, che divenne un insostituibile punto di riferimento. Erano questi gli anni durante i quali iniziava a diffondersi in Italia ed in Europa la Seconda Rivoluzione Industriale, che port\u00f2 come conseguenza l'utilizzo dell\u2019energia elettrica. La stessa citt\u00e0 di Udine aveva istituito nel 1878 una commissione incaricata di studiare il problema dell'illuminazione pubblica cittadina e, nel 1882, Arturo, che stava tra l\u2019altro per conseguire presso il regio Istituto tecnico di Udine la licenza in fisica e matematica, pot\u00e9 assistere ad uno fra i primi esperimenti della Edison italiana. Durato all'incirca una decina di giorni, colp\u00ec profondamente la sua immaginazione. Un secondo esperimento, eseguito questa volta dalla Siemens di Berlino, venne compiuto nell'agosto del 1883, in occasione del cambio di denominazione della piazza Contarena in piazza Vittorio Emanuele II e dell'inaugurazione del monumento equestre a Vittorio Emanuele.\nA lui \u00e8 intitolato l'istituto superiore \"Arturo Malignani\" di Udine.\nBrevetti e produzione di lampade per l'illuminazione elettrica.\nTra i primi in Italia svilupp\u00f2 una produzione di lampade ad incandescenza, registrando diversi brevetti, tra cui il sistema per creare il vuoto nel bulbo della lampada e la veloce (e meno nociva per i lavoratori) produzione in serie di lampadine. Malignani brevett\u00f2 questo sistema solamente nel 1894 in quanto lo riteneva non necessario: era infatti certo che all'estero inventori come Edison e Philips avessero certamente fatto meglio di lui. In realt\u00e0 Udine, terza citt\u00e0 in Europa con l'illuminazione elettrica dopo Milano e Londra, aveva grazie a Malignani le lampadine migliori al mondo per qualit\u00e0. La Edison italiana acquis\u00ec il brevetto da Malignani e fece da intermediaria con la Edison statunitense per la cessione del brevetto. Nel 1896 Malignani si rec\u00f2 a New York e lo stesso Thomas Edison rimase meravigliato della qualit\u00e0 del brevetto del giovane friulano, che divenne con la cessione l'uomo pi\u00f9 ricco di Udine. \nIl suo metodo per produrre il vuoto nelle lampade ad incandescenza \u2014 grazie al quale molti dei gas venivano estratti con l'ausilio di una pompa meccanica, mentre il rimanente (che era sempre stato la parte problematica da rimuovere) veniva precipitato nel bulbo dall'azione del fosforo \u2014 \u00e8 tutt'oggi impiegato sia in tutte le lampade a vuoto che in tutte quelle a gas rarefatti, perch\u00e9 \u00e8 necessario togliere tutti i gas atmosferici prima di introdurvi l'argon o l'azoto.\nAttivit\u00e0 di Malignani nell'energia idroelettrica. Udine citt\u00e0 col tram.\nMalignani fu anche un pioniere nello sviluppo dell'energia idroelettrica, fondamentale in un paese, come l'Italia, tradizionalmente povero di fonti di energia fossile. Inizi\u00f2 costruendo centrali termoelettriche e idroelettriche sui salti delle rogge cittadine, ancora insufficienti per le esigenze di consumo.\nIl Friuli era per\u00f2 caratterizzato da corsi d'acqua di carattere discontinuo, quasi torrentizio, difficili da sfruttare per aver una fonte di energia stabile e continua. Fu cos\u00ec che fece costruire una diga a Crosis di Tarcento tra 1897 e 1900 per rifornire d'acqua la centralina elettrica del cascamificio di Bulfons. La diga venne costruita dalla Societ\u00e0 Malignani-Volpe-Armellini costituita all'uopo dallo stesso Malignani e da due proprietari di tessiture e filande della zona, e fu poi ceduta alla Societ\u00e0 Veneta per la Filatura Cascami di Seta.\nTra 1906 e 1907 fece costruire una centrale idroelettrica a Vedronza di Lusevera, anch'essa progettata da lui, che sfruttava le acque del torrente Torre. Quest'ultima, distrutta dal terremoto del 1976, consent\u00ec di rifornire Udine di elettricit\u00e0 per le industrie, per l'illuminazione pubblica e privata, e per l'elettrificazione del sistema tranviario cittadino (anch'esso un'opera pionieristica di prim'ordine per l'epoca). \u00c8 in tale occasione che la societ\u00e0 si trasform\u00f2 in Societ\u00e0 Friulana di Elettricit\u00e0, in seguito consociata della Societ\u00e0 Adriatica di Elettricit\u00e0 (SADE).\nLe cave e i cementifici.\nSuccessivamente Malignani si impegn\u00f2 per produrre cemento, sviluppando l'estrazione di marna e la produzione industriale mediante cementifici nella provincia di Udine.\nFond\u00f2 anche diverse cave di Pietra Piasentina nel suo paese natale, Torreano.\nCuriosit\u00e0.\nAd Arturo Malignani sono state intitolate alcune scuole superiori della provincia di Udine.\nNel 1891 sul lato di ponente del colle del castello della propria citt\u00e0, Udine, all'interno del giardino della sua abitazione, Malignani, impiant\u00f2 una stazione meteorologica. Quest'ultima, inizialmente affianc\u00f2 la stazione meteo dell'Osservatorio di Udine, ma dopo il 1914 divenne la stazione con la strumentazione pi\u00f9 avanzata del momento.\nNel 1980 il regista udinese Roberto Serrani ha realizzato il film \"Una splendida invenzione\" su Arturo Malignani, doppiato anche in inglese.\nCollegamenti esterni.\nDizionario biografico friulano"}
{"id": "796893", "revid": "30610", "url": "https://it.wikipedia.org/wiki?curid=796893", "title": "Permuta", "text": "In diritto, la permuta \u00e8 il contratto che ha per oggetto il reciproco trasferimento della propriet\u00e0 di cose, o di altri diritti, da un contraente all'altro. (art. 1552 Cod.Civ.)\nSebbene si applichino, in quanto compatibili, le norme stabilite per la vendita (art. 1555 Cod.Civ.), la permuta differisce da quest'ultima in quanto lo scambio non avviene verso il corrispettivo di un prezzo, ma tramite il reciproco trasferimento della propriet\u00e0 di cose o della titolarit\u00e0 di altri diritti.\nLa permuta deriva dal \"baratto\", \nResponsabilit\u00e0 dei contraenti.\nTranne le norme generali, che richiamano la disciplina della vendita, la permuta \u00e8 regolata in particolare in tema di evizione e di spese a carico dei contraenti.\nCirca la \"garanzia per evizione\" il legislatore riconosce al permutante il diritto di chiedere la \"risoluzione del contratto\" ed il risarcimento del danno (ex art. 1479 c.c.) quando deve ritenersi che egli non avrebbe accettato la cosa in permuta senza quella parte della quale \u00e8 stato evitto.\nQualora invece, il permutante evitto preferisca mantenere fermo il contratto, avr\u00e0 diritto al pagamento del valore della cosa al momento in cui fu pronunziata l'evizione, tenuto conto dei miglioramenti e dei deterioramenti (mentre non \u00e8 dovuto il rimborso delle spese del contratto), nonch\u00e9 al risarcimento del danno.\nInfine, salvo patto contrario, le spese della permuta e le altre accessorie sono a carico di entrambi i contraenti in parti uguali, a differenza della vendita in cui, sempre salvo patto contrario, sono a carico del compratore. (art. 1554 Cod.Civ.)"}
{"id": "796896", "revid": "287204", "url": "https://it.wikipedia.org/wiki?curid=796896", "title": "Organi giudiziari della Repubblica di San Marino", "text": "Il sistema giudiziario della Repubblica di San Marino \u00e8 di civil law e risente dell'influenza del diritto italiano. Le principali fonti legislative relative all'organizzazione della giustizia nella Repubblica di San Marino sono costituite dalla legge costituzione 30 ottobre 2003 n.144, la quale definisce i principi generali e l'organizzazione di massima, e dalla legge qualificata 30 ottobre 2003 n.145, nella quale viene definito in maggiore dettaglio il funzionamento degli organi giudiziari.\nOrganizzazione della giustizia.\nLa \"giustizia penale\" ha due istanze:\nLa \"giustizia civile\" ha tre istanze:\nLa \"giustizia amministrativa\" ha tre istanze:\nI Magistrati sono eletti a seguito di concorso per titoli ed esami su proposta del Consiglio Giudiziario, l'organo di autogoverno della Magistratura Sammarinese. I Giudici per la terza istanza, i Giudici per i rimedi straordinari ed i Giudici per l\u2019azione di responsabilit\u00e0 civile dei magistrati sono nominati per la durata di cinque anni e possono essere rinnovati. Tutti gli altri magistrati sono nominati a tempo indeterminato al termine, con esito favorevole, di un periodo di prova di 3 anni.\nIl procedimento penale \u00e8 condotto secondo il rito inquisitorio, come previsto dal Codice di Procedura Penale del 1878, riformato in diverse occasioni, come nel 1974 e pi\u00f9 di recente con la legge 17 giugno 2008 n.93 sul segreto istruttorio (conosciuta come \"legge sul giusto processo\").\nIl Commissario della Legge che esercita l'azione penale \u00e8 detto Giudice Inquirente, mentre quelle che a cui spetta la decisione penale \u00e8 chiamato Giudice Decidente.\nIl Procuratore del Fisco \u00e8 il magistrato requirente.\nL'organo giudicante sia di primo grado che in appello \u00e8 monocratico.\nSan Marino inoltre non accetta la giurisdizione della Corte internazionale di giustizia.\nConsiglio Giudiziario.\nLa legge qualificata 30 ottobre 2003 n.145 attribuisce al Consiglio Giudiziario le funzioni di rappresentanza e di garanzia dell'ordine giudiziario. La stessa legge prevede che il consiglio giudiziario possa essere riunito in seduta ordinaria o plenaria, ambedue presiedute dai Capitani Reggenti. Il Consiglio in seduta ordinaria \u00e8 composto solamente da magistrati, in numero pari a 10, e dal Segretario di Stato alla giustizia che partecipa senza diritto di voto; esso delibera sulle assegnazione delle competenze ai magistrati e pu\u00f2 avanzare richieste o prestare pareri in materia di organizzazione della giustizia. Il Consiglio riunito in seduta plenario \u00e8 composto da 10 magistrati, 10 membri della commissione affari di giustizia (parlamentari) e dal Segretario di Stato alla Giustizia; esso delibera sulla nomina e conferma dei magistrati, sulla designazione del magistrato dirigente e su tutto ci\u00f2 che non sia espressamente riservato alla seduta ordinaria.\nIl fatto che funzioni di grande importanza e delicatezza siano svolte in seduta plenaria, dove la componente togata \u00e8 pari a quella politica, \u00e8 spesso citata come fonte di indebite ingerenze della politica nella gestione della giustizia, con evidente pregiudizio per il principio cardine della separazione dei poteri.\nCommissione Permanente Affari di Giustizia.\nLa commissione Consiliare per gli Affari di Giustizia \u00e8 costituita da dieci consiglieri nominati dal Consiglio Grande e Generale a maggioranza qualificata (2/3 dei componenti) e dal Segretario di Stato alla Giustizia. La commissione vigila sul funzionamento della giustizia, pu\u00f2 attivare l'azione di sindacato nei confronti di singoli magistrati, pu\u00f2 richiedere pareri o riferimenti al magistrato dirigente. Le deliberazioni sono adottate a maggioranza assoluta."}
{"id": "796898", "revid": "324090", "url": "https://it.wikipedia.org/wiki?curid=796898", "title": "13 dita", "text": "13 dita \u00e8 il primo album di Giovanni Allevi del 1997."}
{"id": "796900", "revid": "599013", "url": "https://it.wikipedia.org/wiki?curid=796900", "title": "Petter Vaagan Moen", "text": "Caratteristiche tecniche.\nVaagan Moen \u00e8 un calciatore mancino, che pu\u00f2 essere impiegato in ogni zona del centrocampo, anche se prevalentemente sulla fascia sinistra. \u00c8 considerato un ottimo esecutore di calci piazzati. Nonostante l'attitudine prettamente offensiva, \u00e8 facile trovarlo a dare una mano in fase difensiva, anche per la grande facilit\u00e0 di corsa.\nCarriera.\nClub.\nVaagan Moen ha iniziato la carriera con la maglia dell'HamKam, debuttando nella 1. divisjon il 24 maggio 2001: il centrocampista ha sostituito infatti Per Johansson nella sconfitta per 4-1 in casa del Mandalskameratene. Ha segnato la prima rete della sua carriera il 23 maggio 2002, nel successo per 0-8 contro il Ringsaker, in un incontro valido per l'edizione stagionale del Norgesmesterskapet. Per la prima marcatura in campionato, invece, ha dovuto attendere il 1\u00ba settembre dello stesso anno: ha siglato un gol, infatti, nella sconfitta per 3-2 contro lo Str\u00f8msgodset. Ha contribuito alla promozione del club, datata 2003, con 28 presenze e 3 reti. Il 12 aprile 2004 ha esordito allora nell'Eliteserien, schierato titolare nel pareggio per 1-1 contro il Sogndal. La prima realizzazione nella massima divisione norvegese \u00e8 arrivata il 25 luglio dello stesso anno, nel successo per 0-3 in casa del Troms\u00f8.\nIn questi anni si \u00e8 guadagnato il soprannome \"Mj\u00f8sas Beckham\" (il Beckham di Mj\u00f8sa).\nIl 22 giugno 2005 ha firmato un contratto con il Brann, che sarebbe stato valido dal 1\u00ba novembre dello stesso anno. Il club aveva infatti l'esigenza di sostituire Raymond Kvisvik, che avrebbe lasciato la squadra poco dopo.\nAl primo allenamento sotto la guida di Steinar Nilsen, nel 2009, si \u00e8 rotto un piede.\nIl 30 dicembre 2010, i Queens Park Rangers hanno confermato l'ingaggio di Vaagan Moen. Il calciatore \u00e8 arrivato a parametro zero, firmando un contratto della durata di due anni e mezzo. Il calciatore ha debuttato nella Championship il 3 gennaio 2011, subentrando nei minuti finali ad Adel Taarabt nel pareggio casalingo per 2-2 contro il Bristol City. Il 31 gennaio 2012, senza aver giocato alcun incontro nella stagione in corso, ha rescisso consensualmente il contratto che lo legava al club.\nIl 29 febbraio 2012 ha firmato un contratto triennale con il Lillestr\u00f8m. Ha debuttato in squadra il 24 marzo successivo, schierato titolare nel pareggio a reti inviolate sul campo dell'H\u00f8nefoss. Il 15 aprile ha realizzato la prima rete, su calcio di rigore, nel pareggio per 1-1 contro il V\u00e5lerenga. Si \u00e8 svincolato al termine del campionato 2014. Nel corso di questo triennio in squadra, ha totalizzato 91 presenze e 29 reti, tra campionato e coppe.\nIl 27 gennaio 2015 ha firmato un contratto triennale con lo Str\u00f8msgodset. Ha esordito con questa maglia il 6 aprile successivo, schierato titolare nella sconfitta per 3-1 maturata sul campo del V\u00e5lerenga. Il 22 aprile ha trovato la prima rete con questa casacca, nel primo turno del Norgesmesterskapet 2015: ha contribuito infatti al successo per 0-5 in casa del T\u00f8nsberg. Il 30 aprile, lo Str\u00f8msgodset ha reso noto che Vaagan Moen aveva subito un infortunio al menisco in seguito ad un colpo ricevuto in allenamento, dovendo cos\u00ec ricorrere ad intervento chirurgico. \u00c8 tornato a calcare i campi da gioco nel mese di luglio. Nella sfida casalinga contro lo Start del 23 agosto ha subito un infortunio ad un tendine del piede che lo ha costretto ad un nuovo stop. Il 28 settembre, lo Str\u00f8msgodset ha reso noto che il giocatore aveva ricominciato ad allenarsi col resto dei compagni, ma non ha disputato alcun incontro ufficiale nel corso della rimanente parte di stagione.\nTornato pienamente a disposizione per il campionato 2016, in data 15 maggio ha trovato la prima rete in campionato per lo Str\u00f8msgodset, nella sconfitta per 4-2 in casa del Molde. Nella seconda annata in squadra ha disputato 25 partite tra campionato e coppe, con 2 reti all'attivo.\nIl 9 novembre 2016, l'HamKam ha reso noto di aver ingaggiato Vaagan Moen, che ha firmato un contratto quinquennale con il club in cui ha cominciato la carriera: il trasferimento sarebbe stato valido a partire dal 1\u00ba gennaio 2017, data di riapertura del calciomercato locale.\nIl 7 gennaio 2020 ha annunciato il proprio ritiro dal calcio professionistico.\nNazionale.\nVaagan Moen ha giocato 18 partite per la , con una rete all'attivo. La prima di queste \u00e8 datata 13 gennaio 2004, quando \u00e8 stato schierato titolare nell'amichevole vinta per 0-5 contro il . Ha siglato l'unico gol nel successo in trasferta per 3-1 sulla , il 29 marzo 2005.\nIl 26 gennaio 2006, ha esordito nella Nazionale maggiore: \u00e8 stato titolare nella sconfitta in amichevole per 2-1 contro il . Il 7 febbraio 2007 ha segnato la prima rete, nella partita persa per 2-1 contro la .\nStatistiche.\nPresenze e reti nei club.\n\"Statistiche aggiornate al 7 gennaio 2020.\""}
{"id": "796901", "revid": "293377", "url": "https://it.wikipedia.org/wiki?curid=796901", "title": "Tijani Belaid", "text": "Carriera.\nClub.\nNel 2004 viene acquistato dall'Inter, giocando per la formazione Primavera. Esordisce in Serie A, ancora minorenne, nell'ultima giornata del campionato 2004-05. Con la squadra giovanile, vince la Coppa Italia di categoria l'anno successivo. Dopo il prestito al (gennaio 2007), si trasferisce allo con cui segna al debutto in Champions League. Nelle stagioni 2007-08 e 2008-09 vince 2 campionati. In seguito gioca per l'Hull City prima di rimanere svincolato.\nNazionale.\nAvendo il doppio passaporto, era convocabile dalle Nazionali francese e tunisina che ha poi scelto. Debutta il 16 agosto 2006, in un'amichevole con il Mali.\nStatistiche.\nPresenze e reti nei club.\n\"Statistiche aggiornate al 19 maggio 2019\""}
{"id": "796902", "revid": "287204", "url": "https://it.wikipedia.org/wiki?curid=796902", "title": "Victor Anichebe", "text": "Carriera.\n\u00c8 cresciuto nel vivaio dell' ed ha fatto il suo esordio con la prima squadra il 28 gennaio 2006 contro il , in FA Cup, a Goodison Park.\nHa segnato il suo primo gol con l'Everton il 7 maggio 2006 nell'ultima giornata del campionato 2005-2006 contro il West Ham United, siglando il 2-2 finale.\nIl 2 settembre 2013 si \u00e8 trasferito al West Bromwich Albion per circa 8 milioni di euro.\nStatistiche.\nPresenze e reti nei club.\n\"Statistiche aggiornate al 16 ottobre 2018.\""}
{"id": "796905", "revid": "318514", "url": "https://it.wikipedia.org/wiki?curid=796905", "title": "Reima Pietil\u00e4", "text": "Lavor\u00f2 a stretto contatto con la moglie, Raili Pietil\u00e4, con la quale cooper\u00f2 per molte delle sue opere.\nReim\u00e4 Pietil\u00e4 \u00e8 stato docente presso l'Universit\u00e0 di Oulu dal 1973 al 1979.\nLa vita e la carriera di Reim\u00e4 Pietil\u00e4 \u00e8 stata chiaramente interpretata dai critici dell'architettura inglesi Roger Connah e Malcolm Quantrill, cos\u00ecccome dal teorico e storico norvegese Christian Norberg-Schulz: il nocciolo della questione risiede nella controtendenza di Pietil\u00e4 rispetto al razionalismo dell'architettura modernista finlandese, che trova nel suo connazionale Alvar Aalto il massimo esponente, per quanto lo stesso Aalto viene spesso visto come colui che ruppe il rigore del modernismo pure e estese egli stesso il concetto di razionalismo. Pietil\u00e4 ricercava infatti nelle sue opere un connubio tra l'architettura organica (in forma prevalente) e uno stile moderno. Pieil\u00e4 tent\u00f2 di teorizzare le sue posizioni in architettura e in vita si dedic\u00f2 alla filosofia: si scopr\u00ec coinvolto, ad esempio, nella questione della fenomenologia del luogo. Successivamente a questo interesse per il luogo si aggiunse l'intento di coniugare l'identit\u00e0 nazionale e la stessa lingua finlandese in una nuova forma architettonica: lo stesso concetto tent\u00f2 di applicarlo in alcune opere realizzate all'estero come nel Kuwait e a Delhi."}
{"id": "796916", "revid": "253269", "url": "https://it.wikipedia.org/wiki?curid=796916", "title": "Stanislas Merhar", "text": "Biografia.\nDi padre sloveno e madre francese, diplomato in pianoforte, prima di dedicarsi al cinema \u00e8 stato pianista."}
{"id": "796917", "revid": "34119", "url": "https://it.wikipedia.org/wiki?curid=796917", "title": "Ernia epigastrica", "text": ""}
{"id": "796923", "revid": "110157", "url": "https://it.wikipedia.org/wiki?curid=796923", "title": "\u00c5storp (comune)", "text": "\u00c5storp \u00e8 un comune svedese di 14.663 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "796925", "revid": "123907840", "url": "https://it.wikipedia.org/wiki?curid=796925", "title": "International Klein Blue", "text": "L'International Klein Blue (IKB) \u00e8 una tonalit\u00e0 di colore blu oltremare molto profondo messa a punto dall'artista francese Yves Klein.\nL'International Klein Blue (o IKB come \u00e8 conosciuto nei circoli artistici) \u00e8 stato realizzato dall'artista francese Yves Klein come parte della sua ricerca sui colori che meglio rappresentano i concetti che voleva trasmettere.\nAnche se Klein aveva lavorato estesamente con il blu nella sua carriera iniziale, fu soltanto dal 1957 che lo utilizz\u00f2 come componente centrale delle sue opere (il colore che si trasforma efficacemente in arte). Klein ha realizzato una serie di produzioni monocromatiche usando l'IKB come tema centrale. Questi hanno incluso performance art in cui l'artista ha verniciato modelle nude che poi ha fatto camminare o rotolare su tele bianche o pi\u00f9 spesso monocromatiche.\nIl segreto del notevole impatto visivo dell'IKB deriva dal massiccio utilizzo del blu oltremare ed alla spessa applicazione della vernice che Klein realizzava sulle tele.\nL'IKB \u00e8 stato sviluppato da Klein e dai chimici per avere la stessa luminosit\u00e0 ed intensit\u00e0 di colore dei pigmenti asciutti, ed \u00e8 stata realizzata sospendendo il pigmento asciutto in una resina sintetica. Questa nuova tonalit\u00e0 \u00e8 stata brevettata da Klein, ma mai prodotta da nessuno a livello industriale. \nViene prodotta dal colorificio Adam in Montparnasse a Parigi, il titolare collabor\u00f2 con Klein nella realizzazione del Blu."}
{"id": "796931", "revid": "767487", "url": "https://it.wikipedia.org/wiki?curid=796931", "title": "Cornelius Jakhelln", "text": "Biografia.\nMusicista.\nCornelius aveva 18 anni quando insieme a Lars \"Lazare\" Nedland form\u00f2 la band avant-garde metal Solefald. Nella band Cornelius era il cantante principale, chitarrista, bassista e compositore sia delle musiche che della maggior parte dei testi. I Solefald hanno pubblicato da allora una demo e sei album.\nLa prima volta che Cornelius ha registrato qualcosa con un'altra band che non fossero i Solefald fu nel luglio 1999, quando Cornelius partecip\u00f2 in qualit\u00e0 di cantante per la band gothic metal Monumentum, cantando le canzoni \"Black and Violet\", una cover della band italiana Death SS, e \"The Colour of Compassion\". Queste registrazioni furono pubblicate nel 2004 nell'album dei Monumentum Metastasi.\nNel 2003, Jakhelln ha iniziato a lavorare su una nuova band. Il nome scelto \u00e8 stato Sturmgeist, e la band suona uno stile sperimentale di black/thrash metal con i testi cantati in inglese, norvegese e tedesco che parlano di mitologia germanica e delle poesie di Johann Wolfgang von Goethe. Il 24 gennaio 2005, Sturmgeist ha pubblicato il suo primo album intitolato \"Meister Mephisto\" presso la casa discografica Season of Mist. Da allora, Sturmgeist ha preso parte ad un piccolo tour europeo e ha reclutato due nuovi membri, John \"Panzer\" Jacobsen alla chitarra e Christian \"Anti Christian\" Svendsen alla batteria, mettendo cos\u00ec fine al periodo nel quale la band era formata da una sola persona. Il secondo album degli Sturmgeist, intitolato \"\u00dcber\", \u00e8 stato pubblicato il 16 ottobre 2006 presso la Season of Mist.\nIl 26 agosto 2005, Cornelius ha annunciato sul suo sito ufficiale che registrer\u00e0 un album di musica elettronica a Sofia, in Bulgaria, album che stava progettando da sei anni. Cornelius ha descritto il progetto come una combinazione di elettronica, darkwave, hip hop, drum and bass e black metal.\nScrittore.\nOltre ad essere un musicista, Cornelius \u00e8 stato uno scrittore per molto tempo della sua vita. Ha pubblicato molti suoi scritti su giornali e magazine, e una tetralogia di poemi intitolata Quadra Natura, per la quale ha anche vinto un riconoscimento. Il terzo volume di questa raccolta di quattro libri, intitolato Fagernorn. Quadra Natura 0111 \u00e8 stato pubblicato il 16 marzo 2006.\nSta inoltre scrivendo il libretto per un'opera lirica contemporanea che racconta la storia del periodo pagano nel Nord."}
{"id": "796934", "revid": "25152", "url": "https://it.wikipedia.org/wiki?curid=796934", "title": "Brut y Tywysogyon", "text": ""}
{"id": "796941", "revid": "201640", "url": "https://it.wikipedia.org/wiki?curid=796941", "title": "Reincrocio", "text": "Il test cross \u00e8 un incrocio sperimentale tra un individuo con fenotipo dominante ma genotipo sconosciuto e un individuo con fenotipo recessivo (che pu\u00f2 essere solamente omozigote) che ha lo scopo di determinare il genotipo del primo individuo. Se nella prole compare un solo fenotipo l'individuo con fenotipo dominante di cui non si conosceva il genotipo \u00e8 omozigote, se invece compaiono entrambi i caratteri l'individuo di cui non si conosceva il genotipo \u00e8 eterozigote.\nFunzione.\nIl test cross \u00e8 utilizzato per stabilire il genotipo di un individuo che manifesta fenotipo dominante. \nLe caratteristiche.\nIl reincrocio presenta tre interessanti caratteristiche:\nQueste tre caratteristiche sono valide anche negli incroci poliibridi tra individui che differiscono per pi\u00f9 caratteri."}
{"id": "796943", "revid": "547034", "url": "https://it.wikipedia.org/wiki?curid=796943", "title": "Armavir (Russia)", "text": "Armavir \u00e8 una citt\u00e0 della Russia, situata sulle rive del fiume Kuban' nella pianura a nord della catena montuosa del Caucaso; \u00e8 una delle citt\u00e0 pi\u00f9 importanti del Territorio di Krasnodar e un importante centro industriale. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. \nStoria.\nLa citt\u00e0 venne fondata nel 1839 da alcuni coloni armeni con il nome di \"Armjanskij Aul\"; nel 1848 fu ribattezzata con l'attuale nome, in onore dell'antica capitale dell'Armenia. La citt\u00e0 fu teatro di molte battaglie durante la guerra civile russa negli anni 1918-20; sub\u00ec anche una lunga occupazione tedesca dal 1941 al 1943.\nSociet\u00e0.\nEvoluzione demografica.\nFonte: mojgorod.ru\nArchitetture.\nNei pressi della citt\u00e0 si trova una base militare che fornisce alla Russia copertura radar di tutto il Medio Oriente.\nAmministrazione.\nGemellaggi.\nArmavir \u00e8 gemellata con:"}
{"id": "796945", "revid": "505536", "url": "https://it.wikipedia.org/wiki?curid=796945", "title": "Fiat Panda (2003)", "text": "La seconda generazione della Fiat Panda, un'autovettura superutilitaria della casa automobilistica italiana FIAT, \u00e8 stata prodotta dal 2003 al 2012. Erede della prima serie uscita nel 1980, rispetto alla progenitrice ha abbandonato la carrozzeria compatta a 3 porte per adottare uno schema a 5 porte.\nNel 2012 viene affiancata dal nuovo modello, rimanendo in produzione con una gamma ridotta e sotto il nome di \"Panda Classic\", per poi uscire definitivamente di produzione il 20 dicembre del medesimo anno.\nContesto.\nLa vettura, concepita come erede della storica Panda del 1980, venne inizialmente presentata al salone dell'automobile di Ginevra del 2003 sotto la denominazione di \"Fiat Gingo\". Tuttavia, tale appellativo gener\u00f2 presto varie problematiche: da un lato la stretta assonanza con il nome di un'altra piccola vettura, la Renault Twingo (tra l'altro, diretta concorrente della nuova Panda), fece s\u00ec che la casa francese diffidasse pubblicamente quella italiana dall'utilizzo, paventando altres\u00ec l'ipotesi di agire per vie legali qualora non fosse stato ritirato; dall'altro, nelle settimane seguenti l'anteprima ginevrina, vari addetti ai lavori e l'opinione pubblica accolsero con molte perplessit\u00e0 il ricorso al nome \"Gingo\", che era s\u00ec accattivante ma senza una storia alle spalle, al posto di \"Panda\", un marchio che nei decenni si era costruito un'accreditata fama in ambito automobilistico, portandosi dietro una grande forza di penetrazione sul pubblico nonch\u00e9 divenuto garanzia stessa per il modello.\nA fronte di ci\u00f2, a un mese dal debutto sui mercati, la FIAT fece marcia indietro e riprese il nome della vettura appena uscita di produzione dopo ventitr\u00e9 anni di carriera, divenendone di fatto la seconda serie. Nota come \"Progetto 169\", \u00e8 stata venduta in Italia a partire dal settembre del 2003 supportata da numerosi eventi e campagne pubblicitarie. Complessivamente la casa torinese invest\u00ec la somma di 560 milioni di euro per la progettazione e l'industrializzazione della vettura.\nCaratteristiche.\nLe principali differenze con il modello originario sono nella carrozzeria: pur mantenendo gli ingombri di una superutilitaria, la seconda serie della Panda passa da 3 a 5 porte, in modo da garantire la massima flessibilit\u00e0 interna, ed eredita un'architettura che la fa assomigliare a una piccola monovolume. Questa si pone sul mercato non pi\u00f9 come una vettura semplice e spartana ma come auto pratica, giovanile e di tendenza grazie a numerosi accessori e optional per la personalizzazione degli interni e esterni. La Panda infatti dispone dei pi\u00f9 moderni e diffusi dispositivi di sicurezza (come ABS, airbag frontali, laterali e a tendina), controllo elettronico della stabilit\u00e0 ESP, servosterzo, climatizzatore manuale oppure automatico monozona con schermi LCD, filtro antiparticolato abbinato alle motorizzazioni turbodiesel e il navigatore satellitare dotato di schermo a cristalli liquidi a colori, impensabili sulla versione nata nel 1980 dalla matita di Giugiaro. Le sospensioni anteriori sono configurate secondo lo schema MacPherson mentre al retrotreno troviamo il ponte torcente, soluzioni semplici, economiche e affidabili.\nLa linea, frutto del centro stile Bertone, si sviluppa su una lunghezza di 3,54 metri, ideale per affrontare le strade cittadine, grazie anche al ridotto raggio di sterzata e all'aiuto del servosterzo elettrico (dotato della funzione \"City\", che lo rende ancora pi\u00f9 efficace e leggero durante le manovre pi\u00f9 delicate). Questo, insieme a consumi limitati, a una buona abitabilit\u00e0 per quattro persone (grazie a un'altezza di 1,54 metri) e ai prezzi di listino non molto elevati, hanno decretato il successo per la seconda serie dell'utilitaria italiana.\nI limiti della Panda vanno cercati nella ridotta autonomia del serbatoio (che varia dai 30 ai 35 litri di capienza) e nel bagagliaio di modesta capienza (da 206 a 860 litri con il divano posteriore fisso, da 176 a 786 litri con il divano posteriore scorrevole). Tutto ci\u00f2 non ha impedito comunque alla vettura di essere nominata auto dell'anno 2004.\nSottoposta ai crash test Euro NCAP la Panda ha totalizzato il punteggio complessivo di 3 stelle. Pur dotata di un'ottima cellula di sopravvivenza che ha resistito sia all'impatto frontale che a quello laterale, l'assenza dell'airbag lato passeggero e di quelli laterali hanno penalizzato il giudizio complessivo; le sollecitazioni trasmesse ai manichini nell'impatto laterale hanno raggiunto forze troppo elevate nella zona delle spalle.\nAllestimenti.\nIn Italia la Panda \u00e8 stata proposta in 4 livelli di rifinitura principali denominati \"Actual\" e \"Active\" (entrambi con motore 1108 cc a benzina da 54 CV) \"Dynamic\" ed \"Emotion \"(entrambi con il motore 1242 da 60 CV a benzina ma anche con il 1.3 Multijet diesel). A questi nel corso del tempo si sono aggiunte varie versioni come le \"FreeRide\", le \"Mamy\" o le \"Alessi\" prodotte in numero limitato di esemplari. Le 4x4 invece sono disponibili in due livelli di allestimenti (\"base\" e \"Climbing\") oltre le versioni speciali in edizione limitata. L'allestimento Dynamic, comprendente servosterzo, chiusura centralizzata, ABS con EBD, vetri elettrici anteriori doppio airbag, cerchi in acciaio da 155/13\", poggiatesta schiumati anteriori. Allestimento \"Emotion\" con ABS con EBD, servosterzo dual drive, climatizzatore automatico con filtro antipolline, barre portatutto, chiusura centralizzata con telecomando, vetri elettrici anteriori, cerchi in lega con pneumatici maggiorati 165-65/14, fendinebbia, doppio airbag, poggiatesta anteriori e posteriori rivestiti in tessuto, computer di bordo multifunzionale e riconfigurabile, autoradio Blaupunkt con CD MP3, pannelli porta posteriori rivestiti in tessuto, tasche su retroschienale, apertura elettrica portellone posteriore, specchietti a regolazione elettrica.\nProduzione.\nLa produzione della \"Panda 169\" \u00e8 iniziata dal 5 maggio 2003 presso gli stabilimenti polacchi di Tychy di propriet\u00e0 FIAT, dove vengono assemblate anche la 500 e la seconda generazione della Ford Ka (le quali sfruttano la stessa piattaforma della Panda), oltre alla 600. La produzione nel 2003 raggiunse gli 83.046 esemplari per salire a 206.638 esemplari nel 2004 e 214.478 autovetture nel 2005. L'apice del successo fu registrato nel 2006 con 262.178 Panda prodotte. Il 5 settembre 2007 \u00e8 stato prodotto il milionesimo esemplare della seconda generazione di Panda per concludere l'anno con 260.695 vetture. Durante il 2008, 247.131 vetture uscirono dagli stabilimenti mentre il 21 luglio 2009 \u00e8 stato prodotto l'esemplare numero 1.500.000 (una 1.3 \"Emotion\" di colore blu con motore Multijet) destinato a un cliente italiano. Compresa la prima generazione la Fiat ha prodotto oltre 6.000.000 di Panda dal 1980.\nLa produzione della seconda serie della Panda termina il 20 dicembre 2012.\nAggiornamenti.\nUn leggero facelift venne effettuato nel novembre del 2006, in contemporanea all'uscita delle nuove versioni \"Natural Power\" e \"100HP\". Le novit\u00e0 sono limitate a inedite colorazioni per la carrozzeria, plancia di colore nero e nuovi rivestimenti per i sedili.\nA ottobre 2009, FIAT ha presentato un ulteriore facelift con ritocchi sia alla carrozzeria che agli interni. All'esterno le novit\u00e0 introdotte sono i nuovi colori per la carrozzeria, nuove barre portapacchi con parte centrale argento satinata, specchi retrovisori di dimensioni maggiori nel colore della carrozzeria e mascherina nel colore della carrozzeria (allestimenti \"Dynamic\", \"Emotion\", \"Climbing\", \"Cross\" e \"Glam\"). All'interno modifiche alla grafica della strumentazione, nuovi tessuti ed \u00e8 introdotto il sistema che segnala l'allacciamento della cintura di sicurezza. Per quanto riguarda i motori \u00e8 da segnalare l'arrivo del 1.2 benzina potenziato a 69 cavalli e omologato Euro 5 che secondo la casa emette solo 113 grammi di anidride carbonica per chilometro.\nAltre versioni.\nLa Panda, oltre che nella classica configurazione, \u00e8 stata prodotta anche nelle versioni fuoristrada, sportiva, furgonetta e in numerosi allestimenti in edizione limitata.\nPanda 4x4 e 4x4 Climbing.\nLa Panda 4x4 \u00e8 stata presentata nel corso del 2004. Utilizza un pianale rialzato e irrobustito rispetto alla Panda normale caratterizzato dalla presenza della trazione integrale permanente con giunto viscoso, l'altezza da terra \u00e8 di 160 mm per la 4x4 e 165 mm per la Climbing. Grazie a tale sistema, completamente meccanico, in condizioni normali la trazione \u00e8 distribuita quasi completamente sulle ruote anteriori ma, in caso di perdita di aderenza di queste ultime, in pochi secondi e senza alcun intervento manuale si inserir\u00e0 la trazione integrale. Il telaio \u00e8 stato rivisto nella zona posteriore con sospensioni a ruote indipendenti configurate secondo lo schema a bracci tirati al fine di consentire l'alloggiamento della componentistica della trazione integrale. La carrozzeria conserva le medesime forme del modello principale ma \u00e8 stata rivista nei paraurti, rinforzati e dotati di scudi paracolpi non verniciati in grado di donare un tipico aspetto da fuoristrada. La Panda 4x4 \u00e8 disponibile con due motori: il 1.2 da 60 cavalli abbinata a una trasmissione manuale a 5 rapporti e la 1.3 Multijet diesel, che \u00e8 stata introdotta solo sul finire del 2005 ma ha collaborato a un netto incremento delle vendite. Viene prodotta in due allestimenti, base e \"Climbing\". La versione base che presenta una dotazione decisamente povera composta da alzacristalli elettrici, servosterzo, volante regolabile in altezza, cerchi in acciaio privi di copricerchi, paraurti non verniciati e doppio airbag; la \"Climbing\" (allestimento di punta) invece aggiunge i paraurti verniciati dotati di scudi, copricerchi o cerchi in lega (sulle versioni Multijet), protezioni laterali e posteriori. Tra gli optional risultano il tetto apribile panoramico in vetro \"Skydome\", e il controllo elettronico della stabilit\u00e0 e della trazione abbinato al sistema \"ELD\" di bloccaggio, tramite impianto frenante dei differenziali agli assi e attivazione del bloccaggio centrale (se presente l'Haldex). La Panda 4x4 \u00e8 alta 1,63 metri mentre le versioni \"Climbing\" sono leggermente pi\u00f9 lunghe (3,57 metri contro i 3,54 originari). La Panda 4x4 \u00e8 stato il fuoristrada pi\u00f9 venduto in Italia durante gli anni 2006, 2007 e 2008. A luglio 2008 il giunto viscoso \u00e8 stato sostituito dal giunto elettroidraulico (Haldex).\nPanda Cross.\nPresentata durante l'edizione 2005 del Motor Show di Bologna, la \"Panda Cross\" \u00e8 stata anticipata dal concept \"Fiat Simba\" e costituisce la risposta della casa torinese alla notevole crescita del mercato degli Sport Utility Vehicle. Basata sul telaio della Panda 4x4 (di cui riprende la meccanica), la \"Cross\" \u00e8 caratterizzata da un frontale completamente inedito con paraurti ridisegnati e nuovi fari circolari e una la coda presenta protezioni non verniciate nei paraurti e le nuove luci di forma circolare. L'unico motore disponibile \u00e8 il 1.3 Multijet da 69 cavalli mentre la trazione \u00e8 integrale. La dotazione di serie comprende il sistema ESP ed ELD, clima manuale e cerchi in lega, ma non \u00e8 possibile omologare la vettura per 5 posti, a differenza delle versioni base.\nPanda 100HP.\nA fine 2006 \u00e8 stata presentata la \"Panda 100HP\", una piccola sportiva che rievoca la tradizione italiana sportiva applicata alle piccole autovetture quali le Mini De Tomaso e Autobianchi A112 Abarth. \u00c8 una versione leggermente ribassata nell'assetto, modificata nella carrozzeria, nelle sospensioni, nella taratura dello sterzo e nell'aerodinamica. Esteticamente ha una grande griglia anteriore a nido d'ape, codolini laterali, minigonne, un esclusivo paraurti posteriore, terminale di scarico cromato. \u00c8 motorizzata con il 1.4 FIRE aspirato da 16 valvole, gi\u00e0 utilizzato dalla FIAT su altri modelli e con varie potenze: in questo caso \u00e8 stato potenziato fino a erogare 100 cavalli (da cui il nome della vettura). Nell'abitacolo, contraddistinto da sedili e strumenti con un nuovo disegno pi\u00f9 sportivo, il tasto \"Sport\" sostituisce quello \"City\": assicura una pi\u00f9 pronta risposta dell'acceleratore e uno sterzo pi\u00f9 pesante e sincero, per assicurare una guida sportiva e divertente su strada.\nL'auto pesa 975 kg, ha quattro freni a disco, un cambio a 6 marce e monta cerchi in lega da 15 pollici; cos\u00ec equipaggiata, l'auto passa da 0 a 100 orari in 9,5 secondi e raggiunge la ragguardevole velocit\u00e0 di 185 km/h. Optional, il pacchetto \"Pandemonio\", che includeva pinze dei freni di colore rosso, strisce laterali bianche adesive (oppure rosse nel caso della carrozzeria bianca), le calotte degli specchietti retrovisori satinate e i cerchi di tipo \"chrome shadow\".\nPanda Van.\nUna versione furgonetta per trasporto di merci venne introdotta pochi mesi dopo il lancio. La \"Panda Van\" offre una capacit\u00e0 di carico pari a 1.000 litri di volume e 505 kg di portata. Il vano di carico presenta ganci di trattenimento e per le versioni 2 posti \u00e8 presente una paratia bivalente (in lamiera nella parte inferiore, in rete metallica quella superiore). La \"Panda Van\" \u00e8 disponibile con le motorizzazioni a benzina 1.1 e 1.2 FIRE e con il 1.3 Multijet diesel.\nVersioni speciali.\nPresentata in contemporanea al lancio ginevrino nel 2003 dell'autovettura la \"Panda Marrakech\" era un prototipo che adottava la meccanica della versione a trazione integrale ma presentava una carrozzeria cabriolet riconducibile a una sorta di \"Dune Buggy\", tipo di vettura molto in voga negli anni 1970. Verniciata di giallo la Marrakech non possedeva ne una capote ne le portiere sostituite da una tubatura in acciaio che funge anche da roll-bar. Il cambio era il robotizzato \"Dualogic\" mentre l'interno era equipaggiato con airbag frontali e navigatore satellitare. La fanaleria specifica non \u00e8 mai stata adottata dalla vettura originale.\nPer pochi mesi del 2006 la Panda \u00e8 stata prodotta nell'allestimento \"FreeRide\" caratterizzato dalla presenza di serie del controllo di stabilit\u00e0 ESP. Inoltre offre di serie anche l'autoradio con lettore Cd e file MP3, il climatizzatore manuale, lo specchio di cortesia sulla pantina del guidatore e le fasce paracolpi laterali. Due le motorizzazioni disponibili: 1.2 da 60 CV e 1.3 Multijet da 70 CV.\nLa \"Panda Bigusto\" aveva come peculiarit\u00e0 gli interni bicolore e la carrozzeria verniciata in due colorazioni: rosso e blu oppure un secondo esemplare nero e blu, entrambe per\u00f2 non sono mai entrate in produzione e sono rimaste allo stadio di concept car.\nLa \"Panda Alessi\", realizzata in collaborazione con l'omonima azienda piemontese produttrice di utensili per la casa, \u00e8 stata esposta nel 2004 come show car per essere prodotta dal 2006 al 2009 in pochi esemplari. Le caratterizzazioni estetiche sono per\u00f2 limitate e volte soprattutto a sottolineare il carattere gi\u00e0 originale e sbarazzino della Panda. Spiccano i paraurti e i fascioni laterali bianchi a contrasto con la tinta della carrozzeria che pu\u00f2 essere a scelta di color \u201carancio narciso\u201d, \u201cverde tagliente\u201d o \u201cnero cattivo\u201d. Altri elementi distintivi sono i badge Alessi - una specie di omino stilizzato - nonch\u00e9 i cerchi color bianco-nero. L'abitacolo si caratterizza per una specifica serigrafia della strumentazione oltre che per il tessuto che riveste i sedili di colore arancione o verde. Il tunnel centrale incorpora invece un vano di forma rotonda e un supporto portacellulare in silicone. Una sola motorizzazione, il 1.2 a benzina da 60 cavalli. La dotazione di serie comprende ABS, doppio airbag, servosterzo elettrico, autoradio con lettore cd e connettivit\u00e0 Bluetooth per il cellulare.\nPresentata al Salone dell'auto di Ginevra del 2005 la \"Panda Swiss\" era un esercizio di stile realizzato sulla base della Panda 4x4 e caratterizzato dalla verniciatura rossa con una striscia bianca che percorre la parte centrale della carrozzeria volutamente ispirata alla bandiera della Svizzera. Le barre sul tetto e le maniglie delle portiere erano cromate mentre le protezioni laterali erano verniciate in argento. Al di sotto dei proiettori laterali di direzioni era applicata un adesivo a forma di croce bianca che imita l'omonima croce presenta sulla bandiera dello stato svizzero.\nLa \"Panda Jolly\" \u00e8 stata prodotta in un numero limitato di esemplari dal 2006. Caratterizzata dalla carrozzeria cabriolet priva di sportelli \u00e8 rimasta un'esclusiva destinata alle principali isole italiane per il trasporto dei vip sul lungomare. Oltre ai cerchi in lega specifici e alla verniciatura celeste metallizzato possedeva rivestimenti interni in materiale \"Rope\" utilizzato dalle barche a vela. \u00c8 stata prodotta dalla Stola.\n\"Panda Mamy\" \u00e8 un allestimento abbinato alla versione \"Dynamic\" ma con i cerchi in lega da 14 pollici specifici della \"Emotion\". Dedicata alle mamme inglesi viene venduta in Italia solo dalla fine del 2008 dopo il debutto in Gran Bretagna avvenuto nel luglio dello stesso anno. Tra le caratteristiche c'\u00e8 una serie di accessori qualificanti, soprattutto in termini di uso della vettura \"in sicurezza\", e alcuni allestimenti interni che facilitano la vita a bordo dei pi\u00f9 piccoli (e, di conseguenza, di chi \u00e8 alla guida). Tra essi gli attacchi Isofix per i seggiolini, lo specchietto retrovisore per il controllo del divano posteriore dal posto guida, l'ESP di serie, fino a specifici sedili le cui pettorine, sfilabili e lavabili, sono simpaticamente personalizzate, e a prova di \"pedate\" dei piccoli passeggeri. Completano l'allestimento i tappetini personalizzati, il gancio portaborse nel bagagliaio e cinque colori di carrozzeria: i \"classici\" Arancio Narciso, Nero Provocatore, Grigio Sfrenato e Grigio Perbene e l'inedito Mirtillo Monello. Disponibile con il motore a benzina 1.2, oppure in versione 1.2 Natural Power.\nLa \"Panda Terramare\" \u00e8 un prototipo di auto anfibia presentato nel 2006. Dalla versione a trazione integrale sono rimasti soltanto la carrozzeria e il motore mentre sono stati aggiunti un galleggiante gonfiabile, una turbina di propulsione waterjet e numerose protezioni impermeabili nel sottoscocca. Realizzata dall'ingegnere Maurizio Zanisi la \"Terramare\" \u00e8 in grado di funzionare in acqua in due modalit\u00e0: \"Modalit\u00e0 Gommone\" con velocit\u00e0 massima autolimitata a 10 km/h e \"Modalit\u00e0 Overcraft\" con velocit\u00e0 massima di 50 km/h.\nNel maggio 2006 la Fiat ha presentato per il mercato tedesco la serie speciale \"Panda Mondiale\" che dispone di numerosi adesivi sul cofano con il tricolore e le fiancate che presentano loghi ispirati alla nazionale italiana di calcio. Di serie i cerchi in lega dal disegno esclusivo e i fendinebbia oltre ai terminali di scarico cromati e rifiniture degli interni specifiche. La \"Panda Mondiale\" era equipaggiata con il 1.2 FIRE da 60 cavalli e venne proposta in due sole colorazioni: nero \"\"Darkwawe\" e azzurro \"Bossa Nova\"\".\nCarrozzeria 3 porte e telaio della 4x4 caratterizzano la \"Panda Tanker\" realizzata in collaborazione con l'azienda di abbigliamento sportivo Dainese. Verniciatura grigio scuro e cerchi in acciaio dotati di copricerchi ridotti di acciaio dello stesso colore della carrozzeria. Esposta al Bologna Motor Show del 2006. Non \u00e8 stata mai prodotta.\nUna versione denominata \"Panda Monster\" basata sulla \"Cross\" \u00e8 stata realizzata in collaborazione con la Ducati, infatti il nome \"Monster\" vuole evocare uno dei maggiori successi della casa motociclistica, ovvero la Ducati Monster. La trazione \u00e8 integrale. I 695 esemplari prodotti sono stati prenotati poco dopo il lancio ufficiale. Panda Monster \u00e8 equipaggiata con 1.3 Multijet da 70 CV e si caratterizza per una dotazione di serie full optional: dal climatizzatore automatico al sistema vivavoce Bluetooth alla radio con lettore Cd e file MP3. All'esterno il modello si contraddistingue per la \u201clivrea nera\u201d e per altri particolari stilistici sempre verniciati in nero: dai codolini alle modanature, dalle barre sul tetto alla presa d'aria, alle cornici dei fanali e dei proiettori. Anche i vetri posteriori, il lunotto e la terza luce sono scuri. Invece, la calandra e lo scudo dei paraurti sono in colore metallo mentre le pinze dei freni sono verniciate in tinta oro. All'interno la selleria \u00e8 in pelle nera e Alcantara Starlight.\nLa \"Panda Luxury\" \u00e8 un prototipo realizzato per Salone del Lusso di Verona nel 2006. Derivata dalla Panda 4x4, la \"Luxury\" presenta la verniciatura in bagno d'argento, le rifiniture in metalli preziosi e brillanti (stile gioielli) grazie a dei cristalli incastonati. L'interno presenta ancora la selleria in alcantara \"Jewel\" e pelle con finitura madreperla oltre che dettagli come le plastiche in bagno d'argento. Il logo Fiat \u00e8 composto da cristalli.\nLa \"Panda Rossignol\" \u00e8 stata presentata nel gennaio del 2008. Basata sulla piattaforma della 4x4 si tratta della versione dedicata alla montagna in particolare alle localit\u00e0 sciistiche italiane. Dalla collaborazione con la nota azienda leader nella progettazione e creazione di attrezzature da montagna, nasce una serie inedita della 4x4 torinese. All'esterno questa versione si riconosce subito dalla colorazione utilizzata per la carrozzeria e denominata \u201cGrigio Sfrenato\u201d, mentre all'insegna della sportivit\u00e0 troviamo il nero lucido per i montanti e il nero opaco per le barre longitudinali sul tetto, le fasce paracolpi laterali e i codolini del parafango oltre alla mascherina anteriore con inserti cromati e bordi verniciati. Verniciato di colore rosso \u00e8 invece il logo \u201cRossignol Pure Mountain Company\u201d. Oltre alla buona dotazione di serie, costituita per esempio dal climatizzatore manuale e dall'autoradio con lettore CD e MP3, all'interno spicca il rivestimento tecnico di colore nero per i sedili e i pannelli porte. Questo speciale allestimento di Panda adotta sotto al cofano il motore 1.3 16v Multijet di 70 CV. Il grip sull'asfalto (o meglio, su fondi a bassa aderenza) \u00e8 assicurato, oltre che dagli pneumatici Winter 185/65 su cerchi da 14 pollici, anche e soprattutto dalla trazione integrale permanente - con giunto viscoso e due differenziali. Di serie l'attacco per trasportare fino a tre paia di sci oppure fino a due snowboard. \u00c8 stata prodotta in 200 esemplari.\nPresentata il 15 novembre del 2008 la \"Panda 4x4 Glam\" \u00e8 la variante pi\u00f9 lussuosa ed elegante della gamma a trazione integrale. Infatti non concede molto spazio all'off-road \"estremo\", la carrozzeria \u00e8 in un elegante Bianco Perlato, e nello stesso colore sono anche gli specchietti esterni, le maniglie delle porte e il \"maniglione\" posteriore. Le barre portatutto superiori sono invece verniciate con effetto alluminio. Completano la personalizzazione esterna anche i cerchi in lega a 5 razze da 15 pollici, dal tono \u201csportiveggiante\u201d. Anche all'interno ritroviamo una certa ricercatezza, con l'impiego di un tessuto scuro a \u201ceffetto Jeans\u201d nei sedili e di un tessuto nero per i pannelli porta; il pomello del cambio \u00e8 specifico per questa versione, come pure le bocchette del climatizzatore con incorniciatura cromata.\nQuanto alle motorizzazioni, sono previsti i consueti 1.2 benzina da 60 CV e il 1.3 Multijet da 70 CV.\nLa casa d'abbigliamento Aznom ha presentato il 25 giugno 2009 presso il proprio showroom la \"Panda Valgrisa\" realizzata partendo dalla Panda 4x4 Climbing 1.3 Multijet (la quale ne conserva la meccanica). Costituisce una variante di lusso prodotta su richiesta dalla Aznom. caratterizzata dagli interni completamente rivestiti in legno e dalle rifiniture dei pannelli porta realizzate in pelle e lana \"Rossett\". La carrozzeria presenta le ruote in lega da 14 pollici e le modanature in plastica e i gusci degli specchi retrovisori verniciate seguendo l'effetto del legno.\nLa \"Panda 4x4 Adventure\" \u00e8 stata presentata il 7 luglio del 2009 in Italia, ed \u00e8 un omaggio alla vecchia \"Panda 4x4 Sisley\", la versione pi\u00f9 adatta all'off-road della prima generazione di Panda. \u00c8 caratterizzata dalla verniciatura verde con paraurti verniciati in tinta, scudi centrali grigi, fari bruniti e cristalli oscurati. Lo spirito avventuroso ed essenziale di questa versione \u00e8 sottolineato dal nero opaco dei montanti, dei mancorrenti sul tetto, delle fasce paracolpi laterali, dei codolini del parafango e della cornice fari posteriori. La vocazione fuoristradistica si esprime anche nei cerchi da 14\" in lamiera verniciata (grigio scuro) con pneumatici 165/70 M+S. Questa filosofia si ritrova anche nell'abitacolo, dove i rivestimenti con tessuto tecnico nero anti-strappo e lavabile si abbinano ai tappetini in gomma, lavabili con facilit\u00e0; il resto degli interni rispecchia quanto gi\u00e0 offerto sulle altre Panda 4x4. Questa versione \u00e8 spinta da un propulsore a benzina 1.2 da 60 CV o il diesel 1.3 Multijet 16V da 70 CV, accoppiati a una trazione integrale a inserimento automatico con giunto elettroidraulico. La portata utile, come sulle altre Panda 4x4, \u00e8 di 445 chilogrammi mentre il vano di carico posteriore pu\u00f2 arrivare fino a un volume massimo di 1.000 litri (come la Panda Van) richiedendo la configurazione opzionale dotata dei soli sedili anteriori. Le sospensioni sono state rinforzate in vista dell'utilizzo pi\u00f9 intenso su terreni difficili. Prestazioni, consumi ed emissioni rimangono invariate rispetto a quelle delle altre Panda integrali.\nNel luglio del 2010 la Fiat pone in vendita la speciale \"Panda Anniversary\", versione che celebra i 30 anni del modello Panda. La \"Anniversary\" viene equipaggiata con il motore 1.1 FIRE otto valvole e viene realizzata partendo dalla dotazione della versione \"Active Eco\". Si distingue per gli interni in tessuto in jeans nero \u2013 fino a quel momento disponibili solamente sulla Panda 4x4 Glam \u2013 e nello stile esterno dall'applicazione sui montanti centrali e posteriori di \u201cliner\u201d opachi. \u00c8 disponibile in tre tinte: \"rosso sfrontato\", \"bianco bianco\" e \"giallo ottimista\". Invariata l'estetica dell'auto.\nLe Panda ecologiche.\nNel corso degli anni sono state presentate numerose versioni della Panda a basso impatto ambientale.\nPanda Natural Power.\nPresentata contemporaneamente alla sportiva \"100 HP\", la Panda \"Natural Power\", definita anche \"Panda Panda\", costituisce la versione ecologica alimentata a gas metano, dotata del 1.2 FIRE da 60 cavalli (in modalit\u00e0 a metano ne perde 8 erogandone 52). Sviluppata sulla base della Panda 4x4 (senza albero di trasmissione e differenziale posteriore, per far spazio alle due bombole), vanta bassi consumi e limitati costi di gestione: \u00e8 dotata di due bombole per una capacit\u00e0 totale di circa 13,1 kg di metano, e un serbatoio da 30 litri di benzina. La velocit\u00e0 massima registrata corrisponde a 140 km/h nel funzionamento a metano e di 148 km/h nel funzionamento a benzina. Il consumo medio dichiarato \u00e8 di 4,8 kg di metano per 100 km oppure 6,2 litri di benzina per 100 km. \u00c8 disponibile negli allestimenti \"Dynamic\", \"Climbing\" (caratterizzata dall'estetica della 4x4 Climbing nonostante sia dotata delle sole due ruote motrici) e \"Cross\" (con meccanica analoga).\nA fine 2010 viene pensionato il motore 1.2 FIRE sostituito dal pi\u00f9 grande e potente motore 1.4 FIRE (lo stesso che equipaggia la Punto Evo) con otto valvole erogante 77 cavalli alimentato a benzina e 69 cavalli (perdita di 8 cavalli) nell'alimentazione a metano.\nMes-Dea Panda Elettrica.\nLa \"Mes-Dea Panda Elettrica\" viene progettata dall'azienda svizzera \"Mes-Dea\" e assemblata in Italia su licenza dall'azienda \"Atea\" che si occupa della trasformazione delle tradizionali Panda in veicoli a propulsione elettrica. Allestita sulla base della Panda (sia berlina che Van) la versione a \"emissioni zero\" adotta un motore elettrico asincrono trifase da 15 kW continui ma con potenza massima di 30 kW con una coppia massima di 124 N\u00b7m abbinato a degli accumulatori agli ioni di litio prodotti da \"Zebra\" in grado di garantire un'autonomia di 120 chilometri alla velocit\u00e0 costante di 90 km/h e di circa 100 chilometri nel ciclo combinato. La ricarica delle batteria avviene in circa 8 ore da una tradizionale presa di corrente ma grazie a un sistema di recupero dell'energia cinetica prodotta in frenata e possibile ricaricare una piccola parte delle batterie garantendo un'autonomia costante soprattutto nel traffico cittadino. La velocit\u00e0 massima dell'autovettura \u00e8 pari a 110 km/h autolimitata elettronicamente. L'abitacolo con quattro o due posti (quest'ultima soluzione presente per la \"Panda Elettrica Van\") non presenta modifiche sostanziose e ospita il classico vano bagagli il cui volume rimane inalterato poich\u00e9 gli accumulatori sono posizionati al di sotto del pianale.\nPanda MultiEco.\nLa Panda MultiEco \u00e8 stata presentata al Salone dell'auto di Ginevra nel 2006. Si tratta di una concept car dotata di una motorizzazione tri-fuel in grado da funzionare a benzina, metano e a idrogeno. Il motore \u00e8 abbinato anche a un generatore elettrico che permette alla vettura di funzionare anche senza carburante grazie alla trasmissione robotizzata \"Dualogic\". La carrozzeria in plastica consente di ridurre sia il peso che i consumi e le emissioni. Il coefficiente di resistenza aerodinamica \u00e8 contenuto nel valore di 0,295. Le bombole di metano garantiscono un'autonomia di 350 km. Il motore 1.2 FIRE nel funzionamento a benzina \u00e8 capace di 60 cavalli mentre nel funzionamento a metano eroga 52 cavalli. Le emissioni di anidride carbonica vengono ridotte dal 32 al 42%.\nPanda Aria.\nNel 2007 a Francoforte debutta la Panda Aria Concept, un'auto con un'attenzione maniacale all'ecologia con rivestimenti interni ed esterni ecocompatibili, motore da 0,9 litri bicilindrico (871 cm\u00b3) dotato di turbocompressore e iniezione Multiair alimentato a benzina o a miscela metano-idrogeno, che risulta emettere solo 69 grammi al km di anidride carbonica. La potenza di 105 cavalli viene trasmessa alle ruote motrici anteriori per mezzo di un cambio robotizzato \"Dualogic\" a 5 rapporti e del sistema \"Stop &amp; Start\" che spegne il motore in frenata alle basse andature. Il concept anticipa soluzioni che saranno riprese dalle future compatte della casa torinese.\nPanda Hydrogen.\nNel settembre 2007 \u00e8 avviata la sperimentazione a Mantova del prototipo Panda Hydrogen, una vettura a emissioni zero prodotta in 3 esemplari.\nPanda Eco.\nDal giugno del 2008 \u00e8 in commercio la Fiat Panda Eco, versione ecologica caratterizzata da emissioni contenute. Equipaggiata con il 1.1 e il 1.2 FIRE, la vettura vanta una serie di affinamenti al propulsore, al cambio manuale con rapporti allungati e all'olio utilizzato all'interno della trasmissione che risulta meno viscoso (per produrre minor attrito). Le emissioni sono contenute in 119 grammi di CO2 emessi al chilometro nel ciclo medio.\nPanda GPL.\nDal dicembre 2008 \u00e8 disponibile una versione bi-fuel (benzina e GPL) grazie a un accordo fatto dalla Fiat con l'azienda leader del settore Landi Renzo. La bombola di GPL di tipo toroidale (a ciambella) \u00e8 collocata nel vano della ruota di scorta ma \u00e8 di serie il kit di gonfiaggio. Installata direttamente in fabbrica la capienza della bombola \u00e8 pari a 31 litri.\nLa Panda nelle competizioni.\nLa Panda \u00e8 anche protagonista di alcune competizioni monomarca. La Panda Rally monta il 1.2 portato a 130 cavalli di potenza, oppure il 1.4 portato a 157 cavalli. Le \"Panda Rally\" sono caratterizzate dal peso ridotto di oltre 80 kg rispetto alla versione originale, dal differenziale autobloccante di serie e dall'estetica modificata grazie all'aggiunta di spoiler anteriori e posteriori per migliorare l'aerodinamica e le prestazioni della vettura.\nNel 2007, la Panda fa il suo ingresso nel mondo del Rally Dakar con una versione 4x4, la PanDakar, con carrozzeria alleggerita e sole due porte, dotata del 1.3 Multijet portato a 105 cavalli e 160 Nm di coppia. La Pandakar presentava roll-bar, impianto di estinzione e ammortizzatori specifici, il serbatoio possiede una capacit\u00e0 pari a 60 litri mentre nel vano bagagli posteriore erano alloggiate le due taniche di acqua riservate ai piloti (ognuna da 5 litri) e tre ruote di scorta. A guidare una delle due auto, tra l'altro, il pilota campione di rally Miki Biasion. La prima avventura di Fiat nella Dakar si \u00e8 risolta col ritiro di entrambe le \"PanDakar\" dovuto a un insabbiamento.\nNel 2017, dopo diverse partecipazioni \"fallimentari\", la PanDakar giunge al traguardo di Buenos Aires, raggiungendo l'obiettivo che l'equipaggio, composto da Giulio Verzeletti e Antonio Cabini, si era prefissato.\nMotorizzazioni.\nI motori benzina adottati fanno parte della famiglia motoristica FIRE e sono disponibili nelle cilindrate di 1.108, 1.242 e 1.368 cm\u00b3, da 54, 60 e 100 cavalli (quest'ultimo riservato alla sportiva \"Panda 100 HP\") affiancati dal 2004 dal turbodiesel common rail 1.248 cm\u00b3 Multijet da 69 e in seguito 75 cavalli. Quest'ultima motorizzazione \u00e8 stata rivista e modificata a livello elettronico, per fermarsi a una coppia massima di 145 N\u00b7m @1.500 giri/minuto, a causa dell'elevata forza trainante che avrebbe sollecitato troppo il corto cambio che equipaggia la vettura. Dal 10 settembre 2009 il 1.2 FIRE \u00e8 disponibile anche in versione 69 CV con omologazione Euro 5 nelle versioni specifiche (alimentate solo a benzina e disponibili con trasmissione manuale e trazione anteriore); rimangono disponibili le versioni Euro 4.\nIl cambio per tutte le versioni \u00e8 un manuale a 5 rapporti ad eccezione della \"Panda 100 HP\" che dispongono del manuale a 6 rapporti e delle \"Panda Dualogic\" che abbinano un'esclusiva trasmissione robotizzata a 5 rapporti (automatico o sequenziale con funzione \"Eco\" in grado di ridurre consumi ed emissioni del 5%) denominata \"Dualogic\".\nSpot.\nLo spot di lancio della Panda fu caratterizzato da una speciale cover della canzone \"Can't Take My Eyes Off You\", per l'occasione cantata da Mina. A molti degli spot successivi ha invece prestato la voce il comico Piero Chiambretti.\nIl clone cinese.\nAl Motor Show di Bologna del 2006, la casa cinese Great Wall Motors espone la Peri, modello con identica impostazione di vettura, identiche componenti e marcate analogie comuni all'automobile italiana, specie nel design. In seguito a un'ordinanza del tribunale di Torino, la casa cinese \u00e8 stata condannata a una multa di 15.000 euro per ogni esemplare importato in Europa. Con decisione datata 29 dicembre 2008, un giudice dell'alta corte della provincia cinese dell'Hebei ha invece respinto l'appello con cui la casa automobilistica italiana accusava il costruttore cinese di aver copiato la Fiat Panda per realizzare la Peri. Da parte sua la Great Wall Motors ha rivendicato la propria vittoria con un comunicato trasmesso alla borsa di Hong Kong in cui si sottolinea che la sentenza \u00e8 \"finale e conclusiva e nessun ulteriore appello pu\u00f2 essere presentato\" in Cina.\nNuovo modello.\nNel 2012 viene sostituita dalla terza generazione, la cui produzione avviene stavolta in Italia, negli stabilimenti di Pomigliano d'Arco."}
{"id": "796958", "revid": "73560", "url": "https://it.wikipedia.org/wiki?curid=796958", "title": "H324", "text": ""}
{"id": "796995", "revid": "125870357", "url": "https://it.wikipedia.org/wiki?curid=796995", "title": "Ludovico Fremont", "text": " \n\u00c8 noto principalmente per aver interpretato il personaggio di \" Walter Masetti\" nella serie TV \"I Cesaroni\".\nBiografia.\nStudia recitazione presso il Collegio Nazareno, successivamente alla Accademia nazionale d'arte drammatica diplomandosi nel 2004. Sempre nel 2004 prende parte allo spettacolo teatrale \"La centaura\" diretto da Luca Ronconi. Prosegue nelle rassegne teatrali \"Imperatori alla sbarra\" con Adriana Asti, Paolo Bonacelli, diretti da Giorgio Ferrara.\nEsordisce in TV nella seconda serie di \"Lui e lei\" (1999), con Enrico Mutti e Vittoria Belvedere. Nel 2006 raggiunge la popolarit\u00e0 partecipando alla serie televisiva \"I Cesaroni\", in cui ha il ruolo di Walter Masetti. Proseguir\u00e0 fino alla quarta stagione. Nel 2007 arriva sul grande schermo con il film \"Scrivilo sui muri\" in cui \u00e8 coprotagonista insieme a Cristiana Capotondi e Primo Reggiani. Sempre nel 2007 vince, in coppia con Silvia Fontana, la seconda edizione di \"Notti sul ghiaccio\", condotta da Milly Carlucci su Rai 1.\nSuccessivamente nel 2009 gira \"Sei giorni sulla terra\" diretto da Varo Venturi e \"Natale a Rio\" per la regia di Neri Parenti con Christian De Sica. Nell'estate dello stesso anno lavora in Sudafrica con la BBC nel film televisivo \"The Sinking of the Laconia\", diretto da Uwe Janson. In esso ricopre il ruolo di Vincenzo Digiovanni, un giovane militare italiano catturato dopo la disfatta di El Alamein, durante la Seconda Guerra Mondiale.\nNel 2013 \u00e8 coprotagonista dello spettacolo teatrale \"Il marito di mio figlio\" diretto da Daniele Falleri. Per conto della Lux Vide entra a far parte del cast di \"Che Dio ci aiuti 2\" con Elena Sofia Ricci regia di Francesco Vicario. Sempre nel 2013 interpreta il ruolo di \"Cris\" nel film \"Presto far\u00e0 giorno\": nel cast con Chiara Caselli, Valerio Morigi e Jordi Moll\u00e0 regia di Giuseppe Ferlito. Nel 2014 ha interpretato il personaggio di Nino nella serie televisiva \"Un'altra vita\" per la regia di Cinzia TH Torrini e il proseguimento della serie \"Che Dio ci aiuti 3\", apparendo nelle prime due puntate.\nNel 2015 \u00e8 protagonista insieme a Valerio Morigi dello spettacolo teatrale \"Uomini senza donne\" scritto e diretto da Angelo Longoni.\nSempre nel 2015 realizza il suo primo lungometraggio da regista intitolato \"The Answer, la risposta sei tu\", presentato alla Festa Del Cinema di Roma 2015.\nNel 2019 \u00e8 impegnato nella tourn\u00e9e teatrale \"Per favore non uccidete Cenerentola\" per la regia di Roberto Marafante."}
{"id": "796997", "revid": "1684799", "url": "https://it.wikipedia.org/wiki?curid=796997", "title": "Third Eye Blind", "text": "I Third Eye Blind sono un gruppo alternative rock che si \u00e8 formato nei primi anni novanta a San Francisco.\nStoria.\nI Third Eye Blind hanno registrato il primo demo nel 1993. Nel 1996 la band fu scelta per fare da spalla in apertura ad un concerto degli Oasis, e si narra che prima di salire sul palco fossero stati avvertiti riguardo al possibile lancio di cibo, lattine da parte della folla, se non li avessero apprezzati. L'esibizione invece si rivel\u00f2 un successo, con addirittura una richiesta di bis dopo che gli Oasis avevano gi\u00e0 suonato, portando Liam Gallagher alle lacrime e accendendo quella rivalit\u00e0 fra le due band che continuer\u00e0 anche negli anni a seguire. Per l'esibizione prolungata furono pagati il doppio. Dopodich\u00e9 la band si trov\u00f2 in mezzo ad una guerra di etichette, che si risolse nella scelta dell'Elektra. Il comportamento franco di Stephan Jenkins dopo aver firmato il contratto gli ha fatto guadagnare la nomina di \"bocca pi\u00f9 grande della musica\" da parte di molti critici. Jenkins si \u00e8 espresso liberamente su molti artisti, uno fra tutti Rob Thomas dei Matchbox Twenty."}
{"id": "797000", "revid": "1347902", "url": "https://it.wikipedia.org/wiki?curid=797000", "title": "Brjansk", "text": "Brjansk \u00e8 una citt\u00e0 della Russia europea sudoccidentale, capoluogo dell'omonima provincia, sul fiume Desna.\nStoria.\nIl nome della citt\u00e0 compare per la prima volta nel 1146, come \"Debrjansk\" (russo \"\u0414\u044a\u0431\u0440\u044f\u043d\u044c\u0441\u043a\"), che a sua volta deriva dalla parola slava \"\u0434\u0435\u0431\u0440\u044c\", che significa \"bassopiano\", \"pianura\". Nei secoli successivi la citt\u00e0 vide diverse dominazioni, fino a quella del Granducato di Mosca. Nel 1918 venne reclamata invano dalla neonata Repubblica Popolare Bielorussa; fu invece definitivamente occupata dai bolscevichi nel 1919.\nGeografia fisica.\nClima.\nLa citt\u00e0 di Brjansk ha un clima continentale freddo.\nSociet\u00e0.\nEvoluzione demografica.\n\"Fonte: mojgorod.ru\"\nEconomia.\nLa moderna Brjansk \u00e8 un importante centro dell'industria siderurgica.\nInfrastrutture e trasporti.\nLa stazione di Brjansk \u00e8 un importante nodo ferroviario, al confine fra Russia, Ucraina e Bielorussia. La citt\u00e0 di Brjansk \u00e8 servita dall'Aeroporto Internazionale di Brjansk."}
{"id": "797001", "revid": "767487", "url": "https://it.wikipedia.org/wiki?curid=797001", "title": "Tuff", "text": "I Tuff sono un gruppo hair metal formato nel 1985 a Phoenix.\nSpesso associati ai Poison per via della somiglianza fisica tra i due \"frontman\" delle rispettive band, i Tuff furono effettivamente simili allo stile di questi ultimi ai loro esordi, ma con venature leggermente pi\u00f9 cupe. Acquisirono una certa notoriet\u00e0 nei tardi anni ottanta nell'area di Los Angeles, e pubblicarono il primo album \"What Comes Around Goes Around\" nel 1991 riuscendo a comparire su MTV con il singolo \"I Hate Kissing You Good-bye\". Ebbero il solo torto di essere spuntati sul mercato discografico nel 1991, quando l'interesse verso queste sonorit\u00e0 stava incominciando a venire meno. Furono una delle tante band hair metal passate inosservate e dimenticate, a causa dell'ondata grunge che imperversava nei primi anni novanta e che cambiava le direzioni musicali del periodo. Seguir\u00e0 una raccolta di brani dalle sonorit\u00e0 pi\u00f9 pesanti ed il conseguente cambio di formazione. Verranno pubblicate altre raccolte ed il pi\u00f9 recente live album \"Live in the U.K.\" del 2003. Oggi la band continua l'attivit\u00e0 partecipando ad alcuni show occasionali. Il loro leader Stevie Rachelle gioca oggi un ruolo importante nel revival dell'hair metal, dopo aver fondato un'etichetta indipendente dedicata al genere, come il sito internet metalsludge.tv citato dal Rolling Stone ed altri noti giornali per i suoi articoli scandalo, e svolgendo inoltre l'attivit\u00e0 di produttore per hair metal band emergenti come i Vains of Jenna.\nStoria.\nGli esordi.\nFormati a Phoenix, Arizona, la band originariamente era composta da Terry Fox alla voce, Jorge DeSaint alla chitarra, Todd Chase al basso e Michael Lean alla batteria. Pubblicarono nel 1986 il primo EP da tre canzoni (\"Party Tonight\", \"Feel My Heartbreak\" e \"Glamour Girls\").\nSuonarono qualche concerto locale, e fecero da gruppo spalla ai Poison che consigliarono loro di spostarsi a Hollywood se avessero voluto ottenere un successo rilevante, come fecero loro.\nPoco dopo Foxx venne sostituito da Jim Gillette proveniente dagli \"Slut\". Con Gillette pubblicarono una demo di cinque brani \"Knock Yourself Out\" (\"Bang Bang\", \"Forever Yours\", \"Glamour Girls\", \"C'andy Coated\" e \"Dressed For Dancin\").\nEgli per\u00f2 lasci\u00f2 la band nel 1987 per intraprendere la carriera solista, e poi fondare la band Nitro col noto guitar hero Michael Angelo Batio.\nNel maggio 1987, la band si mise alla ricerca di un nuovo cantante tramite alcuni annunci nel quale scrivevano di cercare un cantante sullo stile di David Lee Roth, Vince Neil o Bret Michaels.\nStevie Rachelle (Steven Howard Hanseter) proveniente da Oshkosh, Wisconsin e da poco trasferitosi nel luogo, not\u00f2 l'annuncio e contatt\u00f2 la band. Rachelle era una sorta di clone di Bret Michaels dei Poison. Egli venne accolto nella band e si spostarono poco dopo a Los Angeles; debuttarono con Rachelle nell'agosto del 1987 come gruppo di supporto ai Warrant al Roxy Theatre.\nIl successo.\nCominciarono ad acquisire notoriet\u00e0 attorno alla Sunset Strip. Iniziarono diverse date attorno al paese, da Phoenix a San Francisco, San Diego a Salt Lake City ecc.\nDurante il 1988 la band partecip\u00f2 al documentario \"\"\". Questo documentario descriveva la scena heavy metal della Los Angeles dei tardi anni ottanta e non solo, e i Tuff, anche se non accreditati nel film, furono uno dei gruppi intervistati assieme a molti altri come gli Aerosmith, Poison, i Kiss, Faster Pussycat, Alice Cooper, Megadeth, Lizzy Borden, London, Lemmy Kilmister.\nNell'estate del 1990 i Tuff avevano completato tre tour tra il Midwest e la East Coast di supporto a grandi nomi come, Warrant, Britny Fox, Bullet Boys, Dangerous Toys e Enuff Z'Nuff.\nI Tuff parteciparono a diversi tour di successo per tre anni, prima di firmare un contratto per la Atlantic Records e pubblicare \"What Comes Around Goes Around\" (1991). Una di queste tracce, \"Wake Me Up\" venne scritta da Bret Michaels. Il primo singolo, \"I Hate Kissing You Goodbye\"\", gir\u00f2 su MTV per qualche tempo. Il gruppo impieg\u00f2 gran parte del 1991 a partecipare a date in tutto il paese con band come Lita Ford, Dokken, Badlands, Southgang, Saigon Kick, Aldo Nova, Blackfoot, e The Romantics. Il gruppo fece qualche data anche a Londra.\nIl declino.\nIl massimo periodo di notoriet\u00e0 non dur\u00f2 a lungo. Nei primi anni novanta, il genere musicale grunge capeggiato dai Nirvana si espanse da Seattle e cambi\u00f2 definitivamente le direzioni musicali dell'epoca. Come conseguenza, le case discografiche cominciarono a perdere interesse per l'heavy metal, vennero infatti scaricati poco dopo dalla Atlantic.\nDal 1993 Chase e Lean lasciarono la band e vennero sostituiti rispettivamente da Danny Wilder e Jimi Lord. Fecero qualche tour per un breve periodo fino a che Wilder lasci\u00f2 la band venendo sostituito da Jamie Fonte nei \"nuovi\" Tuff.\nNella primavera del 1994 esce l'EP \"Fist First\" per la R.L.S. Records, era un album pi\u00f9 duro e aggressivo, sostanzialmente una raccolta di demo inedite, segu\u00ec \"Religious Fix\" per la BMG/Mausoleum nell'estate del 1995, ovvero una ristampa di Fist First sotto un'altra etichetta e con l'aggiunta di tre tracce. Dopo un decennio di successi, il gruppo prese una pausa a tempo indeterminato e si sciolse nel novembre 1995.\nSuccessivamente realizzarono anche le raccolte \"Decade of Disrespect\" nel 1996 (che conteneva anche alcune tracce con Jim Gillette alla voce) e \"Regurgitation\" nel 2000, entrambi per l'etichetta R.L.S. Records. A questi dischi seguirono alcuni tour, ma mai ottenendo il successo dei tempi d'oro dell'hair metal.\nNel 1998 Rachelle pubblic\u00f2 il suo album solista \"Who Am I\" includendone la traccia dei Tuff \"So Many Seasons\".\nRachelle fond\u00f2 nel 1998 il sito Metalsludge.tv, vero e proprio tempio dedicato alla scena hair metal degli anni ottanta. Il sito finir\u00e0 su MTV, Rolling Stone e Spin provocando scandalo per via della classifica dei peni di molti membri delle hair band stilata dalle groupie, o per il sondaggio sul presunto trapianto di Axl Rose."}
{"id": "797003", "revid": "84184", "url": "https://it.wikipedia.org/wiki?curid=797003", "title": "Rossetti", "text": ""}
{"id": "797005", "revid": "478814", "url": "https://it.wikipedia.org/wiki?curid=797005", "title": "Psetta maxima", "text": "Il rombo chiodato (\"Psetta maxima\" ) \u00e8 un pesce d'acqua salata appartenente alla famiglia Scophthalmidae.\nDistribuzione e habitat.\nQuesta specie \u00e8 diffusa sulle coste dell'Oceano Atlantico tra l'Islanda e Norvegia ed il Marocco, nel mar Mediterraneo, nel mar Baltico e nel mar Nero. Vive su fondi sabbiosi, tra 20 e 70 m di profondit\u00e0.\nDescrizione.\nHa la forma tipica dei pesci piatti ed \u00e8 molto simile al rombo liscio da cui si distingue sia per il corpo molto allargato, di forma quasi rombica, per i tubercoli ossei presenti sul corpo e per i primi raggi della pinna dorsale che sono simili agli altri. \nLa livrea \u00e8 di solito marrone o grigiastra con macchiette e marezzature scure molto variabili. \nRaggiunge 1 m di lunghezza per di peso.\nAlimentazione.\n\u00c8 un predatore e cattura sia pesci che invertebrati.\nRiproduzione.\nAvviene alla fine dell'inverno ed in primavera. Le uova sono molto piccole e deposte in enorme quantit\u00e0 (fino a 15 milioni), uova e larve sono pelagiche. Sembra che i maschi siano molto pi\u00f9 numerosi delle femmine, sono in genere assai pi\u00f9 piccoli.\nPesca.\nSimile in tutto e per tutto a quella del rombo liscio, anche le carni sono ugualmente ottime e apprezzate."}
{"id": "797007", "revid": "7077", "url": "https://it.wikipedia.org/wiki?curid=797007", "title": "Sir Thomas Picton", "text": ""}
{"id": "797008", "revid": "76963", "url": "https://it.wikipedia.org/wiki?curid=797008", "title": "Leonel Power", "text": "Assieme a John Dunstable, fu una delle pi\u00f9 eminenti figure della musica inglese della prima met\u00e0 del XV secolo. \nBiografia.\nAlcuni dettagli della sua vita sono certi, molti altri sono ipotetici. Nacque probabilmente nella contea del Kent tra il 1370 e il 1385, data stimata in base allo stile musicale e alla sua et\u00e0 al momento della composizione. Prima del 1421 fu al servizio del duca Thomas di Clarence come istruttore dei cantori. Nel 1423 era maestro del coro presso la Christ Church di Canterbury; in seguito serv\u00ec presso la Cappella del duca di Bedford. Mor\u00ec il 5 giugno 1445 e fu sepolto il giorno dopo. Varie cronache della sua morte ci sono pervenute. \nAlcune fonti riferiscono di una sua possibile origine irlandese, ma la cosa \u00e8 contestata dagli studiosi odierni.\nLa musica.\nPower \u00e8 il compositore pi\u00f9 rappresentato nel \"Old Hall Manuscript\", la sola fonte originale, non manomessa, di musica inglese dei primi anni del XV secolo (la maggior parte dei manoscritti dell'epoca vennero distrutti dopo la chiusura dei monasteri ordinata da Enrico VIII). Compose in stili diversi, collegando cos\u00ec la musica medioevale e rinascimentale."}
{"id": "797009", "revid": "77358", "url": "https://it.wikipedia.org/wiki?curid=797009", "title": "Brian Warner", "text": ""}
{"id": "797023", "revid": "838137", "url": "https://it.wikipedia.org/wiki?curid=797023", "title": "Liceo delle scienze sociali", "text": ""}
{"id": "797026", "revid": "125158965", "url": "https://it.wikipedia.org/wiki?curid=797026", "title": "Simone Cantoni", "text": "Biografia.\nLa famiglia di Simone Cantoni era originaria del comune svizzero di Caneggio, nella Valle di Muggio presso Mendrisio. Da qui e dalle valli attigue, giunsero, nei secoli, notevolissimi artisti e decoratori (da Anselmo e Bonino da Campione, gi\u00f9 sino al Carlo Maderno, al Borromini e molti altri), tutti espressione di una lunghissima tradizione artistica che risaliva alla tradizione dei magistri cumacini. Di Muggio era sua moglie, Giuseppa Fontana, sua nipote: circostanza, forse, causa della morte dei tre figli, che morirono tutti in tenera et\u00e0. Simone, in particolare, era figlio di Anna Maria Gianazzi e di Pietro Cantoni, capomastro e costruttore, che, da architetto militare al servizio della Repubblica di Genova, progett\u00f2 varie fortificazioni tra cui il Forte di Santa Tecla.\nLa prima formazione genovese.\nQui Pietro venne raggiunto dai due figli, molto giovani, Gaetano (che sarebbe stato ricordato come insigne architetto civico di Genova) e, nel 1753 a 14 anni, Simone. Proprio a Genova il padre gli dette i primi insegnamenti, facendolo esercitare nel disegno e nelle attivit\u00e0 di cantiere, tanto da farne un capomastro. A Genova Simone ebbe, sicuramente, modo di conoscere assai bene le architetture del tardo manierismo (ad esempio le opere dell'Alessi e, in generale, i palazzi della Strada Nuova).\nIl perfezionamento a Roma e Parma.\nNel 1764, a 25 anni, comp\u00ec un viaggio di istruzione a Roma, dove fu, forse, accolto nella bottega di Luigi Vanvitelli (l'architetto della Reggia di Caserta) e prese parte alle visite archeologiche di Pompei, sotto la guida del napoletano Francesco Lavega. Nel 1767 venne ammesso alla celebre Accademia di Belle Arti di Parma. Qui sub\u00ec la forte influenza del Petitot, sin dal 1753 responsabile della docenza di architettura all'Accademia, che gli trasmise una duratura ammirazione per l'architettura neoclassica francese.\nPrima permanenza a Milano.\nNel 1768, terminati gli studi, si rec\u00f2 a Milano, dove non ottenne commissioni pubbliche (ancora monopolizzate dal Piermarini). Si concentr\u00f2, quindi, su commissioni private, presso alcune delle ricche famiglie nobili della citt\u00e0. Il suo primo progetto realizzato fu la facciata del Palazzo Mellerio, sul corso di Porta Romana (1772-1774), ben accolto dalla critica ufficiale. Altri e numerosi incarichi ricevette presso le famiglie pi\u00f9 importanti milanesi, comasche e bergamasche: ad esempio i Trivulzio, i Borromeo, i Pezzoli, i Perego, i Giovio, i Terzi. Ma il suo intervento pi\u00f9 importante \u00e8 rappresentato dal fondamentale Palazzo Serbelloni (1775) in Corso di Porta Venezia (allora Porta Orientale), ove i riferimenti al neoclassicismo francese si unirono a cospicue citazioni del manierismo italiano del tardo XVI secolo. L'opera gli consent\u00ec di confermare la fiducia del marchese Gian Galeazzo Serbelloni, il quale gli affid\u00f2, a Gorgonzola, il vecchio feudo della famiglia, il rifacimento del cimitero (1775-1776).\nUna grande commessa a Genova.\nNel frattempo, auspice il padre rimasto a Genova, Simone partecip\u00f2 al concorso per la ricostruzione del Palazzo Ducale (nell'ambito dei lavori di ricostruzione, seguiti al grande incendio del 1777). Il successo milanese gli consent\u00ec di ottenere, finalmente, la rilevante commessa pubblica: fra il 1778 e l'83 fu impegnato nella ricostruzione della facciata e dei saloni. Per la sua fama venne qui nominato Accademico all'Accademia Ligustica di Belle Arti. Ed \u00e8 stata questa l'unica sua opera lasciata fuori della Lombardia.\nRitorno in Lombardia.\nOrmai celebre, ricevette notevoli commissioni, specie per nuovi edifici religiosi, in particolare nel triangolo Milano-Como-Bergamo e nel Canton Ticino. In particolare, si ricordano a Vimercate la chiesa di San Michele (frazione di Oreno) e la riforma neoclassica della notevole seicentesca Villa Gallarati Scotti; a Carate Brianza la chiesa di Sant'Ambrogio e Simpliciano e l'oratorio di Villa Beldosso (frazione di Agliate); a Inverigo la villa Perego; a Canzo la villa del conte Meda; a Villa Guardia (Mosino) la villa del conte Mugiasca, poi dei conti Greppi; a Cavenago Brianza la villa dei principi Rasini; a Lesmo la villa del conte Mellerio (il suo primo, storico, committente), la Chiesa dei Santi Vito e Modesto a Lomazzo, la chiesa dedicata a Santa Maria Annunciata a Ponte Lambro. Nel Canton Ticino si ricordano la Chiesa di San Giovanni Evangelista a Morbio Superiore, la Chiesa di San Michele a Sagno, la Chiesa di San Salvatore a Cabbio, la Chiesa di San Siro a Bruzella.\nRilevantissimi furono i suoi interventi a Como, la citt\u00e0 assai prossima alla natia Muggio e sede della diocesi cui faceva capo il Ticino. Qui, a Breccia, dal 1790 al 1795 edific\u00f2 Villa Giovio, su incarico dell'omonima nota famiglia comasca. Il marchese Innocenzo Odescalchi gli commission\u00f2 la realizzazione della imponente Villa Olmo. Poi gli furono affidati il seminario vescovile e la ristrutturazione degli edifici appartenenti all'ex Convento di S. Cecilia, per destinarli in parte a sede scolastica (attualmente ospita il Liceo Classico e Scientifico A. Volta), presso Porta Torre. Per tale progetto disegn\u00f2, fra l'altro, il salone della biblioteca (nel 1811) e la facciata (nel 1816), nella quale il Cantoni reimpiega le colonne provenienti dall'ex Battistero di S. Giovanni in Atrio.\nNel frattempo continuava la collaborazione con i Serbelloni: per loro Cantoni edific\u00f2 a Gorgonzola il mausoleo della famiglia e, dal 1806, il suo capolavoro di arte religiosa: la chiesa prepositurale dei santi Gervasio e Protasio, che si specchia nel Naviglio. A Gorgonzola (facilmente raggiungibile via acqua tramite il Naviglio della Martesana che scorreva accanto al palazzo di Milano) stava la residenza di campagna dei duchi. Tali opere furono finanziate dal lascito del marchese Gian Galeazzo, morto nel 1802: la chiesa, esempio di neoclassico lombardo, \u00e8 dedicata ai santi Gervaso e Protaso ed \u00e8 l'unico edificio sacro progettato e costruito interamente da Simone, che mor\u00ec durante una visita in cantiere nel 1818. Si staglia ancora oggi, con la sua inconfondibile sagoma, lungo il Naviglio della Martesana. Nella medesima chiesa venne sepolto, alla soglia degli ottant'anni, nel 1818: la tomba si trova nel mausoleo dei Serbelloni, ovvero la cappella a sinistra del tempio. Dopo la morte del Cantoni, la chiesa venne completata dal suo vero erede artistico, il grande architetto neoclassico Giacomo Moraglia, che realizz\u00f2 il campanile.\nIl neoclassicismo del Cantoni parte dal Vanvitelli, come quello del Piermarini, da quale per\u00f2 si separa, procedendo in direzione di un suo peculiare tipo di monumentalit\u00e0. Piermarini e Cantoni rappresentano due soluzioni differenti e opposte, per non dire avverse, di una stessa ricerca formale."}
{"id": "797038", "revid": "767487", "url": "https://it.wikipedia.org/wiki?curid=797038", "title": "What Comes Around Goes Around", "text": "What Comes Around Goes Around \u00e8 il primo album dei Tuff, uscito il 14 maggio 1991 per l'Etichetta discografica Atlantic Records.\nLa traccia \"Wake Me Up\" \u00e8 stata scritta da Bret Michaels dei Poison. Parteciparono in qualit\u00e0 di coristi anche alcuni noti personaggi della scena Hair Metal come il chitarrista di Alice Cooper Kane Roberts, il chitarrista dei Pretty Boy Floyd Kristy Majors e Ken Mary, chitarrista dei Accept, Fifth Angel, Chastain, Impellitteri e Alice Cooper, Kenny Chaisson, bassista dei Keel e Spike dei The Quireboys."}
{"id": "797039", "revid": "1702319", "url": "https://it.wikipedia.org/wiki?curid=797039", "title": "Europa Universalis", "text": "Europa Universalis \u00e8 un videogioco di strategia in tempo reale sviluppato dalla Paradox Interactive nel 2000. Il videogioco ha dato il via ad una serie di videogiochi giunta alla quarta iterazione nel 2013.\n\"Europa Universalis\" punta sul realismo storico e sull'elevata quantit\u00e0 di eventi possibili che includono scoperte, guerre, riforme religiose e periodi di crisi. il gioco copre 300 anni di storia, un periodo che parte dalla scoperta dell'America per finire con la rivoluzione francese (dall'anno 1492 fino al 1792). Il giocatore dovr\u00e0 selezionare una nazione esistente in questo periodo storico e guidarla attraverso battaglie, diplomazia, commercio, colonialismo, ricerca. Il videogioco ha alcuni aspetti tipici della strategia a turni come la possibilit\u00e0 di dare ordini durante la pausa. \n\u00c8 basato sul gioco da tavolo omonimo del 1993 creato dal progettista francese Philippe Thibaut per la Azure Wish Editions.\nIn aggiunta alle versioni esistenti, si trova in fase di sviluppo da parte di Linux Game Publishing un port per Linux del suo engine."}
{"id": "797042", "revid": "1543377", "url": "https://it.wikipedia.org/wiki?curid=797042", "title": "Cancellazione attiva", "text": "La Cancellazione attiva \u00e8 una tecnica teorizzata di guerra elettronica. \nIn teoria, un sistema di contromisure elettroniche potrebbe adottare una tecnica nella quale l'aereo, quando illuminato da un radar, trasmette un segnale che imita l'eco che il radar riceve, ma fuori fase di met\u00e0 lunghezza d'onda, cos\u00ec che il radar non riceva nulla. \nIl vantaggio di questa tecnica di disturbo \u00e8 che non \u00e8 necessario impiegare un trasmettitore ad alta potenza, a differenza di quanto accade con le tecniche di radar jamming tradizionali, inoltre, non vengono lasciati indizi di presenza di un disturbatore. Di contro, a parte la necessit\u00e0 di adottare un sistema molto complesso in termini di capacit\u00e0 di memorizzazione e calcolo, nel caso di errore nella realizzazione della replica del segnale, invece di attenuare l'eco radar, si finisce per amplificarlo.\nNon esiste nessun sistema che ufficialmente utilizzi questa tecnica, che, se effettivamente realizzata, sarebbe comunque un segreto militare ad elevato livello di classifica, ma si pensa che la tecnica in questione sia alla base delle caratteristiche stealth degli aerei dell'United States Air Force quali il B-2, l'F-117, l'F-22, e potenzialmente l'F-35. \nLe ditte europee Thales e MBDA hanno rivelato che stanno lavorando alla tecnologia della cancellazione attiva per impiegarla su missile da crociera e hanno gi\u00e0 effettuato verifiche su un aereo senza pilota di piccole dimensioni, dove sono state sperimentate combinazioni di tecniche attive e passive per ridurre la traccia radar. Queste affermazioni autorizzano a supporre che la cancellazione attiva sia utilizzata dal sistema Thales Spectra imbarcato sul caccia di produzione francese Dassault Rafale "}
{"id": "797044", "revid": "287204", "url": "https://it.wikipedia.org/wiki?curid=797044", "title": "Stelle principali della costellazione di Cefeo", "text": "Segue un prospetto delle stelle principali della costellazione di Cefeo, elencate per magnitudine decrescente."}
{"id": "797049", "revid": "48344", "url": "https://it.wikipedia.org/wiki?curid=797049", "title": "Corpo (militare)", "text": ""}
{"id": "797054", "revid": "124566347", "url": "https://it.wikipedia.org/wiki?curid=797054", "title": "Enneagramma della personalit\u00e0", "text": "L'Enneagramma (dal greco \"ennea\", nove, e \"gramma\", disegno) \u00e8 un simbolo geometrico utilizzato in ambito psicologico ed esoterico.\nGraficamente, il simbolo si realizza a partire da una circonferenza suddivisa in nove parti uguali che rappresentano la fusione delle leggi del 3 (che si riferisce alle tre forze presenti all'inizio di ogni evento: si pensi alla trimurti ind\u00f9 o alla trinit\u00e0 cristiana; le tre forze possono essere viste come creativa, distruttiva e conservativa, oppure come attiva, ricettiva e conciliativa, o ancora come conservativa, sessuale e sociale, a seconda dell'ambito in cui ci si muove nella vita) e quella del 7, che governa la successiva evoluzione dell'evento nel mondo fisico (legge conservata per esempio nelle ottave della scala musicale), intersecate da linee interne. I punti sono numerati in senso orario da 1 a 9 e all'interno del cerchio \u00e8 inscritto un triangolo equilatero avente come vertici i punti 3, 6 e 9. L'unione degli altri punti \u00e8 data invece dalla divisione del numero 1 per il numero 7: si ottiene il numero periodico 0,142857142857.. con serie numeriche che non contengono multipli di 3, e i punti restanti da collegare sono appunto i sei numeri 1-4-2-8-5-7, in questa successione.\nStoria.\nFino agli anni sessanta l'Enneagramma era pressoch\u00e9 sconosciuto, con eccezione della \"scuola\" facente capo a Georges Ivanovi\u010d Gurdjieff, i cui allievi, anche dopo la sua morte, continuarono a studiare questo simbolo, seguendo le indicazioni date dal filosofo armeno, ma non facendone mai pubblicit\u00e0.\nIn particolare P\u00ebtr Dem'janovi\u010d Uspenskij, allievo di Gurdjieff, nel libro \"Frammenti di un insegnamento sconosciuto\" ne espone il pensiero e cita anche l'enneagramma, un simbolo formato da un cerchio suddiviso in nove parti da punti collegati fra loro da nove rette secondo un certo disegno, che esprime la \"legge del sette\" e il suo rapporto con la \"legge del tre\". Nel libro Ouspensky, riportando le parole di Gurdjieff, afferma che l'enneagramma \u00e8 un simbolo universale, attraverso cui \u00e8 possibile interpretare qualsiasi scienza e, per chi sa come usarlo, rende inutili libri e biblioteche, essendo in grado di svelare il meccanismo di ogni sistema, da quello solare con le leggi che lo governano, al funzionamento dell'organismo umano, degli esseri viventi in generale, ecc.\nPer Gurdjieff questo simbolo rappresentava la fusione della \"legge del sette\" con la \"legge del tre\". La prima legge descriverebbe ogni processo in cui un fenomeno integrale (come il raggio bianco della luce) viene convenzionalmente scomposto in sette parti relativamente indipendenti (i sette colori); la seconda indicherebbe come ogni fenomeno, dal pi\u00f9 piccolo (atomo) fino al pi\u00f9 grande (stelle), sia sempre generato e tenuto in vita da tre forze o parti dette \"Positiva\" o di affermazione, \"Negativa\" o di resistenza, e \"Neutralizzante\" o di conciliazione. In questa prospettiva, l'enneagramma rappresenterebbe ogni processo che si mantiene da solo per auto-rinnovamento, in primis la Vita. Per questo Gurdjieff lo defin\u00ec \"il moto perpetuo e anche la pietra filosofale degli alchimisti\". Egli sosteneva che \"la conoscenza dell'enneagramma \u00e8 stata preservata per molto tempo in segreto e se adesso, per cos\u00ec dire, \u00e8 resa disponibile a tutti, \u00e8 solo in una forma incompleta e teorica, della quale nessuno pu\u00f2 fare alcun uso pratico senza istruzioni da parte di chi sa\".\nDagli anni sessanta, tuttavia, l'enneagramma comincia a essere studiato e applicato soprattutto all'ambito psicologico, come \"mappa\" di personalit\u00e0 o strutture caratteriali. Oscar Ichazo prima e Claudio Naranjo poi ne hanno rielaborato in modo del tutto personale il significato, utilizzandolo come tecnica di autoconoscenza e indagine psicologica, e in questo senso si \u00e8 andato diffondendo in Occidente, applicato non solo all'ambito della terapia ma anche a quello della formazione, della ricerca del personale ecc., integrato anche con altri approcci psicologici, come la PNL, o confrontato con altre \"mappe\" di personalit\u00e0, come quella dei tipi psicologici di Carl Gustav Jung.\nIchazo, nato nel 1931 in Bolivia, scopr\u00ec a 19 anni il libro di Ouspensky e partecip\u00f2 a Buenos Aires alle attivit\u00e0 di un gruppo probabilmente collegato con suoi allievi. Dal 1955 comincia a condurre e fonda poi l'Istituto di Gnoseologia di Arica, villaggio cileno al confine con il Per\u00f9, organizzando ritiri di crescita personale. Un gruppo di suoi allievi, tra i quali il cileno Naranjo, partecipando a questi ritiri entr\u00f2 in contatto con l'enneagramma e cominci\u00f2 ad approfondirne lo studio e a diffonderlo. Oggi esiste sull'argomento una vasta letteratura, legata non solo all'approccio caratteriologico gi\u00e0 citato, ma anche alla tradizione cristiana, alla mistica sufi, a diverse scuole esoteriche.\nL'Enneagramma dei tipi psicologici.\nL'Enneagramma dei tipi psicologici \u00e8 una \"mappa\" che descrive nove tipi di personalit\u00e0 - al di l\u00e0 di tutte le possibili differenze individuali - e i rapporti tra loro, e che consente di individuare le tendenze principali di carattere, visioni del mondo e attitudini, nonch\u00e9 le pi\u00f9 probabili ipotesi evolutive, permettendo di accrescere le proprie possibilit\u00e0 di auto-comprensione e di trasformazione interiore, con i propri punti di forza e le proprie aree di miglioramento.\nOgni personalit\u00e0 rappresenta la cristallizzazione e l'irrigidimento delle difese infantili nel processo di adattamento precoce con l'ambiente e si struttura attorno a un nucleo emozionale (\"passione\" dominante), un nucleo cognitivo (\"fissazione\" dominante) e un nucleo che riguarda la sfera degli istinti che regolano l'attivit\u00e0 umana (istinto di conservazione, sociale e sessuale).\nPi\u00f9 che una mera classificazione, l'enneagramma \u00e8 un modello dinamico in cui ogni enneatipo racchiude le potenzialit\u00e0 di tutti gli altri, anche se per ogni persona \u00e8 riscontrabile un'identificazione pi\u00f9 forte con un certo tipo. \u00c8 importante sottolineare che non esiste un enneatipo migliore di un altro, o pi\u00f9 fortunato in termini di risorse personali: nella dinamica dell'enneagramma sono tutti ricchi di potenzialit\u00e0 e, a seconda della propria evoluzione o involuzione, tendono verso un certo tipo di positivit\u00e0 o di negativit\u00e0 caratteristiche.\nLe nove personalit\u00e0 individuate dalla mappa sono correlate secondo uno schema - presente appunto gi\u00e0 in Gurdjieff - che viene raffigurato con una stella a nove punte e che esprime il rapporto fra le due leggi fondamentali del 3 e del 7. Applicato alla condizione umana, il triangolo interno che collega i punti 3-6-9 rappresenta le tre \"preoccupazioni\" mentali principali: l'immagine (3), la paura (6), e l'autoesclusione (9), cui corrispondono altrettante emozioni. Mentre gli altri sei punti della stella (1-4-2-8-5-7), collegati fra loro da linee interne, corrispondono ad altre \"fissazioni\" ed emozioni.\nI nove enneatipi sono raggruppati sulla base di tre Centri, dell'Istinto, dell'Emozione e della Razionalit\u00e0. Al di l\u00e0 delle differenze legate alle singole passioni e fissazioni, c'\u00e8 una tendenza di fondo nella visione del mondo e nel percepire la realt\u00e0 che distingue i tre gruppi: il \"Centro dell'Istinto\", in alto sulla circonferenza, funziona sulla base di impulsi naturali e a esso appartengono gli enneatipi 8, 9 e 1. Gli appartenenti a questo centro tendono a seguire l'istinto e l'abitudine e agiscono impulsivamente, spesso in reazione a uno stimolo esterno; tendono a essere pi\u00f9 rivolti all'azione e la loro intuizione \u00e8 basata sul corpo. Il \"Centro dell'emozione\", a destra sulla circonferenza, funziona sulla base dei sentimenti e dei rapporti con le altre persone, e vi appartengono gli enneatipi 2, 3 e 4, che tendono a essere pi\u00f9 in contatto con i propri sentimenti e la cui intuizione \u00e8 basata sull'emozione. Le personalit\u00e0 di questo centro dipendono molto dal riconoscimento degli altri e danno molta importanza all'immagine e alla relazione. Infine, il \"Centro della razionalit\u00e0\", a sinistra della circonferenza, funziona sulla base del pensiero, dello studio e della riflessione, e ne fanno parte gli enneatipi 5, 6 e 7, che tendono a privilegiare la ragione e la cui intuizione \u00e8 basata sulla mente. La paura fa da sfondo a tutti e tre i tipi razionali, la tristezza e il bisogno di riconoscimento ai tre emotivi, la rabbia ai tre istintivi.\nLe ali sono gli enneatipi posti sulla circonferenza a lato di ogni enneatipo (per esempio il 9 e il 2 rispetto all'1). Possono influenzare le caratteristiche del tipo base.\nLe frecce costituiscono le direzioni delle linee che collegano i vati enneatipi fra loro. Alcuni autori sottolineano la differenza delle due direzioni, una che \"va verso\" l'enneatipo in esame e rappresenta le risorse che permettono all'enneatipo stesso di evolvere; e l'altra che \"parte da\" l'enneatipo in esame, e costituisce la direzione di stress, tendenzialmente \"involutiva\" rispetto all'altra. Per altri autori invece entrambe le frecce possono indicare momenti di evoluzione o di involuzione, in fasi e circostanze diverse dell'esistenza.\nClaudio Naranjo, utilizzando l'Enneagramma dei tipi psicologici nel Programma SAT di crescita personale da lui creato, propone una mappa ancora pi\u00f9 complessa, dato che per ogni enneatipo \u00e8 possibile individuare tre sottotipi a seconda dell'ambito in cui ognuno si muove prevalentemente o che ritiene pi\u00f9 importante (quello della sopravvivenza per il conservativo; quello del rapporto di coppia per il sessuale; quello del rapporto con gli altri in generale per il sociale), arrivando a un ventaglio di 27 enneatipi.\nI nove Enneatipi in sintesi.\nI nove enneatipi sono raggruppati a tre a tre, sulla base di caratteristiche comuni: il Due, Tre e Quattro sono i caratteri pi\u00f9 emotivi; Cinque, Sei e Sette quelli pi\u00f9 razionali; Otto, Nove e Uno quelli pi\u00f9 istintivi. \nAl di l\u00e0 delle differenze legate alle singole passioni e fissazioni, c\u2019\u00e8 una tendenza di fondo nella visione del mondo e nel percepire la realt\u00e0 che distingue i tre gruppi: gli enneatipi nell\u2019angolo di sinistra tendono a privilegiare la ragione, e la loro intuizione \u00e8 basata sulla mente; quelli a destra tendono a essere pi\u00f9 in contatto con i propri sentimenti, e la loro intuizione \u00e8 basata sull\u2019emozione; quelli in alto tendono a essere pi\u00f9 rivolti all\u2019azione e la loro intuizione \u00e8 basata sul corpo. La paura fa da sfondo a tutti e tre i tipi razionali; la tristezza, oltre all\u2019immagine e al bisogno di riconoscimento ai tre emotivi; la rabbia ai tre istintivi. I vari enneatipi hanno per\u00f2, rispetto a queste passioni di fondo, atteggiamenti diversi. \nEMOTIVI - DUE, TRE, QUATTRO: Nel caso dei tipi emotivi, il bisogno di riconoscimento e la preoccupazione per l\u2019immagine che li caratterizza ha sfumature diverse. Il Due vuole soprattutto un riconoscimento legato alla bont\u00e0, generosit\u00e0, disponibilit\u00e0; il Tre un riconoscimento delle proprie capacit\u00e0 di fare e di essere bravo, di avere successo; il Quattro tende a sentirsi diverso dagli altri e, dotato di un\u2019elevata capacit\u00e0 estetica e creativa, \u00e8 quello che maggiormente sente il bisogno di essere visto come speciale e unico. \nRAZIONALI - CINQUE, SEI, SETTE: Nel caso dei tipi razionali, la paura che li caratterizza nel caso del Cinque si manifesta come una tendenza al ritiro rispetto a un mondo percepito come pericoloso per la propria sopravvivenza, e in cui il sentire e il contatto richiedono troppe energie; nel Sei \u00e8 proiettata sugli altri, percepiti come fonte di minaccia e di possibile sofferenza, e dai quali guardarsi; e nei Sette \u00e8 pi\u00f9 legata alla paura del dolore, della noia, della fatica, del disagio, che viene esorcizzata, per evitarli, in tante alternative piacevoli. \nISTINTIVI - OTTO, NOVE, UNO: Nel caso dei tipi istintivi, la rabbia \u00e8 diversamente vissuta. l\u2019Uno, che pure \u00e8 caratterizzato dall\u2019ira come passione specifica, fa fatica a riconoscersela, a vedere che \u00e8 la passione fondante della sua personalit\u00e0; ha bisogno di sentirsi nel giusto per poterla legittimare; l\u2019Otto \u00e8 invece molto in contatto con la rabbia e la esprime facilmente, \u00e8 una modalit\u00e0 normale di essere in relazione; il Nove sente la rabbia ma fa fatica a esprimerla; la sua rabbia \u00e8 repressa, e si manifesta semmai in forma di aggressivit\u00e0 passiva.\nI 27 SOTTOTIPI\nNella sfera degli istinti \u00e8 possibile individuare tre sottotipi per ogni enneatipo, a seconda dell\u2019ambito in cui si investono pi\u00f9 energie (non sempre in modo funzionale!) e che \u00e8 ritenuto pi\u00f9 importante: quello della sopravvivenza e della soddisfazione dei bisogni primari, della sicurezza nel mondo fisico, per il conservativo; quello del rapporto one-to-one o di coppia per il sessuale; quello del rapporto con gli altri in generale e dell\u2019appartenenza a un gruppo, per il sociale, arrivando a un ricchissimo e sofisticato ventaglio di 27 tipi. \nDescrizione dei nove Enneatipi.\nEMOTIVI\nNei vari sottotipi, il conservativo sente che \u201ctutto gli \u00e8 dovuto\u201d, si sente importante senza doverlo provare, come un bambino che vuole una cosa e ritiene di doverla avere a tutti i costi (privilegio); il tipo sessuale manifesta l\u2019orgoglio soprattutto nella relazione, e tende a innamorarsi intensamente e spesso, a volte accanendosi nell\u2019ottenere attenzione dall\u2019altro (seduzione); il sociale, molto orgoglioso e pi\u00f9 rigido, \u00e8 quello che ha pi\u00f9 bisogno dell\u2019apprezzamento altrui per il proprio valore (ambizione). \nNei vari sottotipi, il conservativo \u00e8 il meno apparentemente vanitoso, tende a essere \u201cuna brava persona\u201d ed \u00e8 legato al bisogno di acquisire denaro e status a conferma del proprio valore (sicurezza); il tipo sessuale vuole piacere, ma soprattutto alla persona che ama, e compete per risultare attraente e proiettare un\u2019immagine, a volte anche sessuale, vincente (conquista/competizione); il sociale \u00e8 quello pi\u00f9 condizionato dal desiderio di \u201cbrillare\u201d davanti al mondo e presentare un\u2019immagine sociale positiva, di successo, salendo sul podio (prestigio).\nMolto diversi i sottotipi: il conservativo \u00e8 tenace, sopporta la frustrazione e tende a non chiedere all\u2019esterno, ma a se stesso, sforzandosi di sopperire alla mancanza (tenacia); il sessuale \u00e8 invece molto richiedente, competitivo nel rapporto di coppia e manifesta un\u2019oralit\u00e0 aggressiva che si esprime con rabbia e rifiuto (odio); il sociale \u00e8 il tipo pi\u00f9 timido, pieno di sensi di colpa per il proprio bisogno e per la propria rabbia, che non riesce a manifestare pienamente, se non, a volte, con il lamento o l\u2019auto commiserazione (vergogna). \nRAZIONALI\nIl sottotipo conservativo \u00e8 il pi\u00f9 isolato, il pi\u00f9 rinunciatario, il pi\u00f9 chiuso nella propria torre d\u2019avorio (tana/rifugio); nel sottotipo sessuale, la difficolt\u00e0 nel contatto con gli altri \u00e8 moderata dal fatto che ha bisogno d\u2019intimit\u00e0 nella coppia e il mondo nel quale si racchiude comprende di solito anche il partner, nel quale cerca una fiducia totale (fiducia). Il tipo sociale riserva nella conoscenza il suo bisogno: accumulare sapere e vivere sempre nella mente fa da compensazione al distacco dal mondo; sente il bisogno di allinearsi ai valori del gruppo di cui fa parte (totem).\nMolto diversi i sottotipi: il conservativo \u00e8 il pi\u00f9 pauroso o fobico, \u00e8 desideroso di protezione e di affetto; apparire indifeso e inerme gli serve a esorcizzare la paura di essere perseguitato e attaccato (calore); il sessuale, noto come controfobico, reagisce alle situazioni con l\u2019aggressivit\u00e0, come a voler combattere la propria paura andandovi contro; la preoccupazione per la propria forza si pu\u00f2 esprimere in atteggiamenti intimidatori da macho negli uomini o sessualmente aggressivi nelle donne (forza/bellezza); il sociale cerca di sopperire alle proprie paure dandosi rassicurazione attraverso un atteggiamento doveristico, di obbedienza, che pu\u00f2 spingersi fino alla cecit\u00e0 fanatica, e che gli garantisce una sorta di protezione dalle proprie fobie; teme fortemente la disapprovazione dell\u2019autorit\u00e0, con cui si rapporta in modo ambivalente (dovere). \nDei tre sottotipi, il conservativo \u00e8 il pi\u00f9 goloso, ingegnoso, furbo, e tende a creare un gruppo di persone con cui ritrovarsi e condividere interessi e piaceri (combriccola); il sessuale \u00e8 pi\u00f9 sognatore ed entusiasta, seduttivo soprattutto nella vita amorosa (fascinazione); il sociale pu\u00f2 essere molto idealista ed \u00e8 capace di accettare i limiti, e quindi di rinunciare a un piacere, in vista di un progetto futuro (sacrificio). \nISTINTIVI\nIl sottotipo conservativo \u00e8 il pi\u00f9 egoista, concentrato sull\u2019appagamento dei propri bisogni e sul controllo del proprio territorio (soddisfazione); il sessuale \u00e8 controllante e tende al dominio, soprattutto nel rapporto di coppia (possessivit\u00e0); il sociale esercita il proprio potere come protettore dei deboli e se ne fa paladino contro le ingiustizie, ma mitizzando l\u2019amicizia e aborrendo il tradimento pu\u00f2 arrivare ad atteggiamenti mafiosi: chi non \u00e8 con me \u00e8 contro di me (alleanza/complicit\u00e0).\nIl sottotipo conservativo \u00e8 quello che ha pi\u00f9 tendenza a sostituire i reali bisogni compensandoli con dei surrogati: cibo, hobby particolari, tv (appetito); il sessuale, molto dolce, esprime la propria dimenticanza di s\u00e9 in un forte desiderio di unione simbiotica nella coppia (fusione); il sociale \u00e8 pi\u00f9 energetico, generoso, attratto dalla possibilit\u00e0 di far parte attiva di un gruppo (partecipazione).\nA seconda dei sottotipi, l\u2019Uno conservativo manifesta il proprio perfezionismo nella preoccupazione di essere perfetto, ed \u00e8 spesso ansioso (preoccupazione); quello sessuale, il riformatore, \u00e8 mosso dalla necessit\u00e0 di perfezionare l\u2019altro e in particolare il partner (zelo); mentre il sottotipo sociale, il pi\u00f9 inflessibile e rigido, tende a sentirsi gi\u00e0 perfetto cos\u00ec com\u2019\u00e8 (inadattabilit\u00e0/intolleranza).\nEnneagramma e Chiesa cattolica.\nUna menzione particolare merita il rapporto tra Chiesa cattolica ed enneagramma. La Chiesa ha mostrato sempre un'aperta ostilit\u00e0 per una dottrina proveniente da ambienti esoterici. A partire dagli anni settanta si \u00e8 tuttavia diffusa, sporadicamente, quale indicatore di personalit\u00e0 nei seminari e nelle universit\u00e0 cattoliche.\nDopo aver appreso da Naranjo l'utilizzo dell'enneagramma, il gesuita Robert Ochs tenne presso la Loyola University di Chicago il primo corso sull'uso cristiano dello stesso, che da allora prese a diffondersi in numerose comunit\u00e0 cristiane (esponenti di spicco sono suor Maria C. Beesing OP, p. Robert J. Nogosek CSC, p. Patrick O'Leary SJ, p. Richard Rohr OFM, suor Suzanne Zuercher OSB e l'ex gesuita Don Richard Riso) .\nL'ostilit\u00e0 della Chiesa \u00e8 culminata in una condanna nel documento del Pontificio Consiglio della Cultura e del Pontificio Consiglio per il dialogo interreligioso \"Ges\u00f9 Cristo Portatore dell'Acqua Viva\" del 2003, nel quale si parla dell'enneagramma come di uno strumento che, \"\"utilizzato come mezzo di crescita spirituale, introduce ambiguit\u00e0 nella dottrina e nella vita della fede cristiana\".\"\nA questo documento sono seguiti studi che evidenziavano i richiami alla tradizione della Chiesa, ponendo in secondo piano quelli all'esoterismo del Novecento. Oltre ai riferimenti espressi nelle epistole paoline (p. es. 1 Cor 12,7; Gal 5,22) \u00e8 con Evagrio Pontico che abbiamo un elenco di nove fissazioni dell'anima che impediscono la vocazione alla santit\u00e0 e le corrispondenti grazie per superarle:\nUn'altra fonte antica citata dai sostenitori dell'enneagramma \u00e8 il grafico dei \"nove nomi di Dio\" di Raimondo Lullo. Nel suo trattato \"Ars Generalis Ultima\" (1303) egli sosteneva che attraverso tre triangoli ruotanti, rappresentanti i nove aspetti di Dio, tutte le conoscenze potessero essere combinate in nuove connessioni. Nel 1307 Lullo pubblic\u00f2 \"Ars Brevis\", nel quale rappresent\u00f2 numerose immagini che ricordano l'enneagramma\nIl gesuita Attanasio Kircher (1601-1680) si richiam\u00f2 all\"'Enneade\" di Lullo nel suo trattato del 1665 \"Arithmologica\". Kircher fece una rappresentazione astrologica con nove tipi di personalit\u00e0 e sulla copertina rappresent\u00f2 un ennagono regolare coi nove ordini di angeli.\nEnneagramma e tipologia omeopatica.\nNonostante la \"scuola\", pi\u00f9 direttamente collegata alle idee e all'insegnamento di Gurdjieff, non preveda utilizzi dell'Enneagramma diversi da quelli adottati e trasmessi ai suoi allievi dal maestro, in altre scuole che si riferiscono alla Quarta Via si parla molto di questo simbolo, che viene descritto in diversi testi, come in \"Body Types\" di Joel Friedlander, o in \"The Theory of Celestial Influence\" di Rodney Collin, allievo di Ouspensky. Quello prospettato da simili scuole, tuttavia, \u00e8 un sistema di studio degli esseri umani che utilizza l'Enneagramma in un modo assai diverso da quello di Oscar Ichazo e Claudio Naranjo.\nUna mappa tipologica \u00e8 per esempio quella che considera sette tipi di personalit\u00e0, gi\u00e0 individuate dal padre dell'omeopatia francese, Leon Vannier, che per\u00f2 non le aveva disposte sull'Enneagramma, ma le aveva ampiamente descritte nel suo libro \"Tipologia omeopatica\", pubblicato per la prima volta nel 1955, ma da lui concepito gi\u00e0 nel 1915.\nObiettivo dell'osservazione tipologica \u00e8 riconoscere la \u2018funzione umana\u2019 di ogni individuo e le sue potenzialit\u00e0: fisiche, chimiche, biologiche, psicologiche, dinamiche. Vannier riconosce otto tipi fondamentali, i Prototipi, e ritiene che ogni persona sia una combinazione di prototipi diversi, ossia un Metatipo. I tipi costitutivi possono essere per\u00f2 disarmonici, e questa disarmonia pu\u00f2 causare disturbi, dai pi\u00f9 lievi (per esempio quelli nervosi) alle patologie pi\u00f9 gravi.\nCompito del medico omeopata \u00e8 quindi riportare il malato all'equilibrio a partire dall'individuazione del suo tipo e dei suoi segni distintivi: di struttura fisica, ma anche caratteriali, di comportamento e addirittura etici, con conseguente prescrizione dei rispettivi rimedi. Seguendo le frecce che le uniscono \u00e8 possibile posizionare ogni individuo su una mappa simile a quella dell'Enneagramma.\nI \"Tipi\" sono sette e corrispondono a tipi di personalit\u00e0 connessi, in parte, alle antiche divinit\u00e0 greco-latine. Abbiamo pertanto i tipi \"Venusiano\", \"Mercuriale\", \"Saturnino\", \"Marziale\", \"Gioviale\", \"Lunare\" e \"Solare\". Le loro caratteristiche sono abbastanza coerenti con i pianeti e/o divinit\u00e0 cui devono il nome: il Mercuriale \u00e8 mobile e loquace, il Gioviale allegro e amante dei piaceri, ecc. Anche il dottor Vannier usava questa terminologia per nominarle. Va evidenziato che non esiste alcuna connessione con l'astrologia: i nomi sono legati a come i testi greci e romani descrivono i tratti principali delle loro divinit\u00e0.\nI Tipi indicano come siamo fatti caratterialmente, come reagiamo all'ambiente e quali sono i nostri automatismi preferiti. Sono raramente puri (cio\u00e8 raramente possiedono almeno l'80% delle caratteristiche peculiari di uno dei sette Tipi): pi\u00f9 facilmente si individuano Tipi intermedi tra uno e quello adiacente e Tipi espansi verso i due adiacenti. I Tipi sono da intendersi in modo fortemente dinamico: nel corso della vita si pu\u00f2 passare da uno all'altro (in media si evolve di un posto o due). I Tipi (come i Centri) sono basati sull'aspetto fisico: a ognuno dei sette Tipi corrispondono infatti precise caratteristiche corporeo che riportano a specifiche caratteristiche di personalit\u00e0.\nAllo studio dei tipi si aggiungono quello sui centri di gravit\u00e0 e sulle alchimie. Il primo, di origine molto antica, ha dato ispirazione a numerosi scrittori, come il poeta Tagore e Jostein Gaarder (L'enigma del solitario)\nI \"Centri di Gravit\u00e0\" sono quattro e prendono i nomi dai semi delle carte da gioco: \"cuori\", \"quadri\", \"fiori\" e \"picche\" (corrispondono rispettivamente a chi ha il proprio Centro nella sfera emotiva, intellettuale, istintiva, motoria). Indicano cosa tendiamo a fare e il modo in cui lo facciamo, le nostre abilit\u00e0 e disabilit\u00e0. Sono divisibili ciascuno in tre differenti modulazioni: il fante, la donna e il re (rispettivamente la procedura, la reazione immediata, il controllo). Tutti e quattro i Centri sono ascrivibili a ogni essere umano, ma ognuno \u00e8 caratterizzato da un equilibrio diverso in base alla predominanza di un Centro sull'altro.\nLe \"Alchimie\" sono sette e corrispondono ai metalli/minerali: \"piombo\", \"ferro\", \"rame\", \"mercurio\", \"calcio\", \"argento\", \"oro\" (in una progressione che va dalla minore alla maggiore raffinatezza e importanza data ai sensi e all'estetica). Indicano con cosa o chi comunichiamo meglio, le nostre sintonie o distonie con l'ambiente, le nostre preferenze estetiche (come il modo di vestirci o gli accessori utilizzati) e sensoriali. Le alchimie possono essere \"influenzate\" dai Tipi e dai Centri di Gravit\u00e0, pur concedendo al singolo individuo una certa \"libert\u00e0\" nell'appartenere a un'Alchimia diversa da quella \"standard\" del proprio Tipo o Centro.\nLe combinazioni fra Tipi, Centri di Gravit\u00e0 e Alchimie sono 7x7x4= 196. Moltiplicate per le tre modulazioni dei Centri di Gravit\u00e0 (fante, donna e re) diventano 788. Considerando tutti i 7 Tipi intermedi e i 7 Espansi, si arriva a 38.612 combinazioni. A ci\u00f2 si aggiunga che i Tipi intermedi ed espansi sono in realt\u00e0 infiniti (per le varie percentuali possibili di appartenenza a un Tipo o all'altro) e cos\u00ec i Centri (si pu\u00f2 essere pi\u00f9 o meno fante o regina, picche o cuori) e le Alchimie (anch'esse possono essere intermedie)."}
{"id": "797055", "revid": "1543377", "url": "https://it.wikipedia.org/wiki?curid=797055", "title": "Guaiaco", "text": "Il guaiaco, o legno della vita, \u00e8 il legno del \"Guaiacum officinale\" e del \"Guaiacum sanctum\", alberi sempreverdi delle Zigofillacee, originari dell'America Centrale, in particolare del Venezuela e delle Antille.\nEsso contiene una resina costituita da acidi organici (guaiaconico, guaiaretico, guaiacico), esteri del guaiacolo, vanillina, saponine, etc.\nQuesto legno era un tempo molto importante per applicazioni in cui si richiedeva un materiale che combinasse resistenza meccanica, rigidit\u00e0 e densit\u00e0 elevate. \nIl guaiaco \u00e8 la pianta nazionale delle Bahamas e il fiore nazionale della Giamaica.\nOrigine del legno.\nIl guaiaco \u00e8 il legno ottenuto principalmente da \"Guaiacum officinale\" e \"Guaiacum sanctum\"; entrambi sono piccoli alberi a crescita lenta.\nA causa del sovrasfruttamento del legno di guaiaco, tutte le specie del Genere (tassonomia) \"Guaiacum\" sono state inserite nell'Appendice II del CITES (\"the Convention on International Trade in Endangered Species of Wild Fauna and Flora\") come specie potenzialmente a rischio di estinzione.\nGrazie allo sviluppo della moderna Scienza dei materiali, con la realizzazione di materiali polimerici, di leghe e di materiali compositi, che lo possono sostituire senza alcun problema, la richiesta per questo tipo di legno si \u00e8 ridotta.\nUtilizzi.\nQuesto legno molto duro e pesante viene utilizzato per la tornitura delle pulegge, nel settore dell'arredamento (rotelle di mobili) e in bigiotteria.\nEsso \u00e8 utilizzato per la produzione di assali e cuscinetti, specialmente per gli alberi delle eliche di imbarcazioni, dove serve al contempo da cuscinetto, assicurando la tenuta stagna (la lubrificazione \u00e8 garantita dall'acqua del mare).\nIl guaiaco \u00e8 anche stato utilizzato nella zona di Lilla, Francia, per la produzione di \"bourles\", dischi di legno che pesano da 5 a 9\u00a0kg e che sono lanciati su una pista di terra battuta a forma di stiva di una nave.\nLo scopo del gioco \u00e8 quello di avvicinarsi a un \"\u00e9taque\", pezzo in rame fissato verso la fine della pista.\nQuesto gioco \u00e8 tutt'oggi ancora praticato.\nIl guaiaco fornisce una resina che \u00e8 alla base della tintura di guaiaco, che \u00e8 il reagente tradizionale per la ricerca sulle ossidasi e perossidasi.\nInoltre, il guaiaco \u00e8 ricco in saponine.\nUtilizzo in medicina.\nIl guaiaco ha propriet\u00e0 medicinali.\nIl suo legno \u00e8 stato utilizzato in decotto, fino all'invenzione dei moderni farmaci, nel trattamento della sifilide e della tubercolosi.\nLa linfa \u00e8 stata usata per trattare l'artrite.\nLa resina del legno \u00e8 impiegata in medicina da oltre cinque secoli. \nNella Farmacopea francese essa \u00e8 registrata dal 1884 ed entra nella composizione dello \"sciroppo composto di salsapariglia\".\nIn Repubblica Dominicana, il legno di guaiaco \u00e8 un componente di un \"elisir di giovinezza\" chiamato \"Mama Juana\": si ritiene che frammenti di varie specie arboree locali, lasciati a macerare in una bottiglia di rum, abbiano attivit\u00e0 afrodisiaca e anti-reumatica.\nUno dei componenti della resina di guaiaco, l'acido mesonordiidroguaiaretico, \u00e8 un buon antiossidante, ma pu\u00f2 causare calcoli renali, per cui deve essere utilizzato solo in base a prescrizione medica. \nUtilizzo in cosmesi.\nEstratti del legno entrano nella formulazione di dentifrici e si utilizzano anche in profumeria a partire dalla met\u00e0 degli anni novanta del XX secolo.\nGli estratti sono meno secchi del cedro, pi\u00f9 duri del sandalo, di volta in volta dolci, morbidi e profondi, si tratta di \"leganti\" ideali tra le note di cuore e le note di fondo."}
{"id": "797070", "revid": "104485", "url": "https://it.wikipedia.org/wiki?curid=797070", "title": "August Sander", "text": "Biografia.\nSander era figlio di un carpentiere che lavorava nell'industria mineraria. Mentre lavorava in una miniera locale, Sander impar\u00f2 i primi rudimenti della fotografia assistendo un fotografo che stava lavorando per la compagnia mineraria. Col supporto finanziario di suo zio compr\u00f2 l'attrezzatura fotografica e allest\u00ec una sua camera oscura. Svolse il servizio militare (1897 \u2013 1899) come assistente di un fotografo, e gli anni successivi viaggi\u00f2 attraverso la Germania.\nNel 1901 inizi\u00f2 a lavorare per uno studio fotografico a Linz, diventandone prima socio (1902) e poi unico proprietario. Nel 1910 lasci\u00f2 Graz e apr\u00ec un nuovo studio a Colonia.\nNei primi anni venti Sander si un\u00ec al \"Gruppo degli Artisti Progressivi\" di Colonia e cominci\u00f2 a pianificare un \"catalogo\" della societ\u00e0 contemporanea attraverso una serie di ritratti. Nel 1927 Sander, insieme allo scrittore Ludwig Mathar, viaggi\u00f2 per la Sardegna per tre mesi, scattando circa 500 fotografie. Comunque, un diario dettagliato dei suoi viaggi non fu mai completato.\nIl primo libro di Sander \"Face of our Time\" fu pubblicato nel 1929. Contiene una selezione di 60 ritratti tratti dalla serie \"People of the Twentieth Century\" (\"Ritratti del Ventesimo Secolo\"). Sotto il regime nazista, il suo lavoro e la sua vita personale furono pesantemente limitati. Suo figlio Erich, che era un membro del partito di sinistra \"Sozialistischen Arbeiterpartei Deutschlands\" (SAP), fu arrestato nel 1934 e condannato a 10 anni di prigione, dove mor\u00ec nel 1944, poco prima della fine della sua condanna. Il libro di Sander \"Face of our Time\" fu sequestrato nel 1936 e le lastre furono distrutte, in quanto l\"'uomo\" proposto dal fotografo non corrispondeva al modello proposto dal regime nazista.\nDurante il decennio successivo il lavoro di Sander fu rivolto primariamente alla natura e alla fotografia di paesaggio. Quando esplose la seconda guerra mondiale lasci\u00f2 Colonia e si trasfer\u00ec in campagna, permettendo cos\u00ec di salvare la maggior parte dei suoi negativi. Il suo studio fu distrutto nel 1944 durante un bombardamento.\nIl lavoro di Sander comprende paesaggi, natura, foto di architettura e street photography, ma \u00e8 famoso soprattutto per i suoi ritratti, come esemplificati dalla serie \"Uomini del Ventesimo Secolo\". In questa serie egli cerca di offrire un \"catalogo\" della societ\u00e0 tedesca durante la Repubblica di Weimar. La serie \u00e8 divisa in sette sezioni: i Contadini, i Commercianti, le Donne, Classi e Professioni, gli Artisti, le Citt\u00e0 e \"gli Ultimi\" (homeless, veterani, ecc.)."}
{"id": "797084", "revid": "1318658", "url": "https://it.wikipedia.org/wiki?curid=797084", "title": "McCoy Tyner", "text": "Biografia.\nOrigini.\nAlfred McCoy Tyner nasce a Filadelfia l'11 dicembre 1938. Comincia lo studio del pianoforte all'et\u00e0 di 13 anni sotto le influenze della madre. Le sue prime influenze musicali vengono dall'ascolto di Bud Powell.\nLa carriera di Tyner comincia nel 1960, come pianista della formazione di Benny Golson e Art Farmer.\nNello stesso anno sostituisce Steve Kuhn ed entra ufficialmente nello storico quartetto di John Coltrane, insieme a Elvin Jones alla batteria e Jimmy Garrison al contrabbasso.\nPartecipa quindi, tra 1961 e 1965, alla realizzazione di alcuni tra i pi\u00f9 importanti dischi della storia del jazz come \"My Favorite Things\", \"A Love Supreme\" e \"Ballads\".\nTuttavia i rapporti con Coltrane diventano ben presto difficili. La svolta verso il free jazz e l'atonalit\u00e0 di Coltrane non piacciono a Tyner che ha un violento diverbio con Elvin Jones. Sentendosi di fatto escluso dal quartetto, Tyner avvia la carriera solista e fonda un trio del quale diventa il leader.\nDopo Coltrane.\nLasciato quindi lo storico quartetto, pubblica, con la Blue Note Records, tra 1967 e 1970, una serie di album di stampo hard bop. \"The Real McCoy\" (1967), \"Tender Moments\" (1967), \"Time for Tyner\" (1967), \"Expansions\" (1968) ed \"Extensions\" (1970) sono i maggiori esempi del periodo. Poco dopo si accasa alla Milestone Records dove continua a registrare album influenti, inclusi \"Sahara\" (1972), \" Song of the new world\" (1973) \"Enlightenment\" (1973), con il ventitreenne batterista Alphonse Mouzon proveniente dai Weather Report e \"Fly with the Wind\" (1976), che vedono la partecipazione del flautista Hubert Laws, del batterista Billy Cobham, e un'orchestra d'archi. La musica di Tyner per la Blue Note e la Milestone spesso prende come spunto di partenza quanto fatto dal John Coltrane Quartet per svilupparne certi aspetti incorporandovi elementi musicali Asiatici e Africani. Per esempio, in \"Sahara\", Tyner suona oltre al piano, anche il koto, il flauto, e le percussioni. Questi album vengono spesso citati come esempi di jazz vitale ed innovativo degli anni settanta, pur non essendo n\u00e9 dischi di fusion n\u00e9 di free jazz.\nFin dagli anni ottanta, Tyner incide e fa tourn\u00e9e per il mondo con il suo gruppo, un trio che comprende anche Avery Sharpe al contrabbasso e Louis Hayes (e in seguito Aaron Scott) alla batteria. McCoy Tyner ha registrato anche tre album da solo per la Blue Note, iniziando con \"Revelations\" (1988) e terminando con \"Soliloquy\" (1991). Oggi Tyner incide per l'etichetta Telarc Records e suona con svariati gruppi, uno dei quali include Charnett Moffett al basso e Al Foster alla batteria.\n\u00c8 considerato uno dei pionieri nell'uso dell'armonia quartale applicata al jazz.\nMorte.\nMuore il 6 marzo 2020 nella sua citt\u00e0 natale Filadelfia all'et\u00e0 di 81 anni."}
{"id": "797085", "revid": "1299641", "url": "https://it.wikipedia.org/wiki?curid=797085", "title": "Miserere", "text": ""}
{"id": "797088", "revid": "124823764", "url": "https://it.wikipedia.org/wiki?curid=797088", "title": "Biblioteca Malatestiana di San Francesco", "text": "La Biblioteca Malatestiana \u00e8 un'antica biblioteca riminese che risale al XV secolo.\nDescrizione e storia.\nNel 1430 a Rimini per iniziativa di Galeotto Roberto Malatesti che segue un'intenzione dello zio Carlo Malatesti (morto l'anno prima), sorge la Biblioteca Malatestiana aperta al pubblico e utile soprattutto agli studenti poveri, presso l'antico convento dei frati della chiesa di San Francesco, divenuta alla met\u00e0 del secolo XV il Tempio Malatestiano per iniziativa di Sigismondo Pandolfo Malatesti, fratello di Galeotto Roberto. La Biblioteca Malatestiana di Rimini precede quella, pi\u00f9 nota, di Cesena.\nLo \u00absplendido\u00bb Sigismondo (come lo chiama Maria Bellonci), arricchisce la biblioteca dei Francescani con \u00abmoltissimi volumi di libri sacri e profani, e di tutte le migliori discipline\u00bb. Cos\u00ec testimonia Roberto Valturio che alla stessa biblioteca lascia i suoi volumi. Sono testi latini, greci, ebraici, caldei ed arabi che restano quali tracce del progetto di Sigismondo per diffondere una conoscenza aperta all'ascolto di tutte le voci, da Aristotele a Cicerone, da Aulo Gellio al Lucrezio del \u00abDe rerum natura\u00bb, da Seneca a sant'Agostino, sino a Diogene Laerzio ed alle sue \u00abVitae\u00bb degli antichi filosofi.\nRapporti precedenti con i Francescani.\nIn epoca anteriore al XV sec., nello stesso convento di San Francesco che ospit\u00f2 la Biblioteca Malatestiana si trovava gi\u00e0 l'archivio comunale. A met\u00e0 dello stesso secolo tale archivio pubblico \u00e8 appunto attestato \u00abin sacristia Communis Arimini in conventu Sancti Francisci\u00bb (Francesco Gaetano Battaglini, 1789). Come la Biblioteca, pure esso and\u00f2 disperso.\nDocumentazione.\nUna biblioteca di famiglia dei Malatesti nel XIV secolo \u00e8 attestata da una lettera di Francesco Petrarca a Pandolfo (\"Seniles\", XIII, 10). Anche il giureconsulto Rainero Meliorati lascia (1499) i propri testi ai frati di Rimini, mentre vanno (1474) a quelli di Cesena le opere possedute dal medico riminese Giovanni Di Marco come ringraziamento per un vitalizio ricevuto dal signore di quella citt\u00e0, Malatesta Novello Malatesti, da lui curato.\nUn'iscrizione del 1490 ricorda il trasferimento della biblioteca francescana al piano superiore del convento da quello a terra \u00abpregiudizievole a materiali s\u00ec fatti\u00bb (Angelo Battaglini, 1794). La lapide reca: \"Principe Pandulpho. Malatestae sanguine cretus, dum Galaotus erat spes patriaeque pater. Divi eloqui interpres, Baiote Ioannes, summa tua cura sita hoc biblioteca loco. 1490\". (\u00abSotto il principato di Pandolfo. Mentre Galeotto, nato dal sangue di Malatesta, era speranza e padre della Patria. Per tua somma cura, Giovanni Baioti teologo, la biblioteca \u00e8 stata posta in questo luogo. 1490\u00bb).\nPandolfo IV, 1475-1534, \u00e8 figlio di Roberto Novello (1442-1482), a sua volta figlio di Sigismondo (1417-68). Galeotto \u00e8 figlio di Almerico Malatesta, ed \u00e8 tutore e governatore di Rimini. Giovanni Baiotti da Lugo, frate francescano, \u00e8 teologo e guardiano del convento di San Francesco.\nNel 1560 la biblioteca era costituita da due file di plutei di venti elementi ciascuna. \"Circa\" centocinquanta opere erano nella prima fila, \"circa\" centoventitre nella seconda. Questi dati risultano da un inventario del 1560 (p.\u00a0346) conservato a Perugia e pubblicato nel 1901 da Giuseppe Mazzatinti. Nel \"Sito riminese\" di Raffaele Adimari, che esce a Brescia nel 1616, si legge (I, p.\u00a072) che presso il convento francescano dei Conventuali esisteva una \u00absontuosa, et buona libreria\u00bb.\nVicende della dispersione.\nNel secolo XVII, aggiunge Bianchi, \u00abdella preziosa libreria, che i Malatesti, per conservarla ad utile pubblico, avevano dato in custodia ai frati di San Francesco\u00bb, restano soltanto 400 volumi per la maggior parte manoscritti. Questo \u00abrimasuglio\u00bb va perduto secondo monsignor Giacomo Villani (1605-1690), perch\u00e9 quelle carte preziose finiscono in mano ai salumai (\"deinde in manus salsamentariorum mea aetate pervenisse satis constat\").\nFederico Sartoni (1730-86), come riferisce lo storico Luigi Tonini (1807-1874) nel suo \"Rimini dopo il Mille\" (Rimini 1975, p.\u00a094), sostiene invece che i frati vendettero la libreria alla famiglia romana dei Cesi, alla quale appartengono i fratelli Angelo (vescovo di Rimini dal 1627 al 1646) e Federico, fondatore dell'Accademia dei Lincei nel 1603 (cfr. lo \"Zibaldone\" di Sartoni ricopiato da L. Tonini nel ms. 1136, cc. 49-50, conservato nella Biblioteca Civica Gambalunga di Rimini).\nIl settecentesco padre Francesco Antonio Righini (ms 372, \"Miscellanea Scriptorum...\", c. 284r, Biblioteca Gambalunga di Rimini) scrive: dai libri conventuali di San Francesco risulta che la biblioteca era stata trasferita a Roma \"sic jubente Pontefice\". Righini precisa l'anno, 1511, citando un testo di Paride Grassi relativo al soggiorno riminese presso i francescani del papa stesso, Giulio II. Il testo di Grassi, cerimoniere pontificio, \u00e8 stato pubblicato nel 1886 (\"Le due spedizioni militari di Giulio II\"), in \u00abDocumenti e Studi\u00bb della Deputazione di Storia Patria per le province di Romagna, I. Padre Righini forse allude ad un trasferimento parziale, dato che nel 1560 la biblioteca era ancora costituita da due file di plutei di venti elementi ciascuna (vedi l'inventario citato sopra), con \"circa\" 273 opere.\nL'edificio nel XVIII sec..\nIl convento di San Francesco \u00e8 ristrutturato ampiamente, come documenta il ms. AB 51, relativo alle spese fatte \u00abper la Fabrica del Convento (1762-1764)\u00bb, conservato in Archivio di Stato di Rimini, \"Fondo Congregazioni soppresse\".\nL'edificio nel XX sec..\nNel convento di San Francesco nel 1923 \u00e8 trasferita dalla biblioteca Gambalunga la galleria archeologica (che s'affiancava a materiale gi\u00e0 collocato nel 1908). Nel 1924 tocca alla pinacoteca. Nel 1938 \u00e8 aperto il nuovo museo archeologico ampliato nel 1938 con quello medievale. L'ingresso era nel chiostro a sinistra del Tempio. Alla pinacoteca si accedeva per un ampio salone settecentesco preceduto da un elegante atrio ad arcate. Il complesso fu distrutto quasi completanente durante i bombardamenti della seconda guerra mondiale. L'area su cui insisteva \u00e8 oggi occupata dagli edifici della nuova curia e del mercato centrale coperto, che hanno parzialmente inglobato i ruderi del convento."}
{"id": "797089", "revid": "136473", "url": "https://it.wikipedia.org/wiki?curid=797089", "title": "Perth, Australia, February 23rd 2003", "text": ""}
{"id": "797100", "revid": "130479", "url": "https://it.wikipedia.org/wiki?curid=797100", "title": "Bijuu", "text": ""}
{"id": "797104", "revid": "486946", "url": "https://it.wikipedia.org/wiki?curid=797104", "title": "Pallamano 85", "text": ""}
{"id": "797107", "revid": "1442080", "url": "https://it.wikipedia.org/wiki?curid=797107", "title": "Corrado Alvaro", "text": "Biografia.\nCorrado Alvaro nasce a San Luca, un piccolo paese nell'entroterra ionico calabrese, ai piedi dell'Aspromonte, in provincia di Reggio Calabria, primo di sei figli di Antonio, un maestro elementare, e di Antonia Giampaolo, figlia di piccoli proprietari.\nNel 1905 si trasferisce nel collegio gesuita di Villa Mondragone a Frascati, diretto dal famoso grecista Lorenzo Rocci. Corrado passa cinque anni in questo collegio, frequentato dai rampolli dell'alta borghesia romana e quindi dalla futura classe dirigente italiana, studiando avidamente e cominciando a comporre le prime poesie. Nel 1910 \u00e8 costretto a lasciare Villa Mondragone per aver praticato letture non autorizzate: infatti il poeta calabrese fu sorpreso a leggere l\"Inno a Satana\" di Giosu\u00e8 Carducci.\nComp\u00ec i suoi studi liceali a Catanzaro dove nel 1913 consegu\u00ec la licenza liceale e dove rimase fino al gennaio del 1915, anno in cui part\u00ec militare per combattere la Prima guerra mondiale. Fu assegnato a un reggimento di fanteria di stanza a Firenze.\nFerito nei pressi di San Michele del Carso, nel settembre del 1916 \u00e8 a Roma, dove comincia a collaborare a \"Il Resto del Carlino\" e, quando ne diventa redattore, si trasferisce a Bologna insieme alla sorella Maria. L'8 aprile del 1918 sposa la bolognese Laura Babini.\nNel 1919 si trasferisce a Milano come collaboratore del \"Corriere della Sera\". Sempre nel 1919 consegue la laurea in Lettere all'Universit\u00e0 di Milano. Nel 1921 diventa corrispondente da Parigi de \"Il Mondo\" di Giovanni Amendola; collabora al giornale satirico \"Becco giallo\". Nel 1925 \u00e8 tra i firmatari del Manifesto degli intellettuali antifascisti di Benedetto Croce. Tuttavia, nel 1934, pubblica un reportage sulla bonifica della Agro pontino per le edizioni dell'Istituto fascista di cultura, che gli verr\u00e0 rinfacciato come apologetico del fascismo nel dopoguerra; si giustificher\u00e0, con argomentazioni peraltro non molto convincenti, in \"Ultimo diario\": \u00abLo scriverei anche oggi, se qualcuno bonificasse qualche cosa, chiunque fosse, essendo io legato al lavoro, alla terra, alla sofferenza umana\u00bb.\nSi reca nel 1928 a Berlino, dove continua la sua attivit\u00e0 di giornalista, collaborando con \"La Stampa\" e con \"L'Italia Letteraria\" (per cui il 14 aprile 1929 intervist\u00f2 Luigi Pirandello). Torna in Italia nel 1930, ed \u00e8 in visita in Turchia nel 1931 e in Russia nel 1935. Quindi, dal 1937, collabora con la rivista \"Omnibus\" di Leo Longanesi con diversi articoli sulla Rivoluzione d'ottobre del 1917 e la societ\u00e0 sovietica. Nel 1938 pubblica \"L'uomo \u00e8 forte\", un romanzo realizzato dopo un viaggio in Russia; una critica del totalitarismo stalinista e non solo, con cui si aggiudica il Premio dell'Accademia d'Italia per la letteratura, ma che gli vale l'accusa di fascista da parte di Giacomo Debenedetti.\nNel gennaio del 1941 torna per l'ultima volta a San Luca per i funerali del padre. Torner\u00e0 invece pi\u00f9 volte a Caraffa del Bianco a far visita alla madre e al fratello don Massimo, parroco del paese. Dal 25 luglio all'8 settembre del 1943 assume la direzione del \"Popolo di Roma\", del quale era gi\u00e0 stato critico teatrale tra il 1940 e il 1942. Costretto alla fuga dall'occupazione tedesca di Roma, si rifugia a Chieti sotto il falso nome di Guido Giorgi. A Chieti si guadagna da vivere impartendo lezioni d'inglese.\nNel 1945 fonda, con Libero Bigiaretti e Francesco Jovine, il Sindacato Nazionale Scrittori, nel quale fino alla morte ricopre la carica di segretario, e la Cassa Nazionale Scrittori. Sempre nello stesso anno, per sole tre settimane, dal primo al 23 marzo \u00e8 primo direttore del Giornale radio nazionale della Rai, nominato da Luigi Rusca, incaricato dal governo Bonomi di rifondare e gestire l'azienda radiofonica.\nDal 7 marzo al 15 luglio 1947 assume la direzione del quotidiano \"Risorgimento\" di Napoli di propriet\u00e0 di Achille Lauro. Alvaro imprime una netta svolta a sinistra che lo mette in rotta con l'editore, il quale lo spinger\u00e0 alle dimissioni nel luglio dello stesso anno.\nNel 1949 pubblica la tragedia \"Lunga notte di Medea\" incentrata sul mitologico scontro di Giasone e di Medea, riletto come opposizione fra l'uomo stanco di eroismo e chi anela ancora al gesto eroico, da cui traspare - secondo Giorgio B\u00e0rberi Squarotti - una \u00abnostalgia \"reazionaria\" di intatti ideali, di mitica santit\u00e0 di principi, al di l\u00e0 della storia\u00bb.\nNel 1954, colpito da un tumore addominale, si sottopone a un delicato intervento chirurgico. La malattia colpisce anche i polmoni, e Alvaro muore, vegliato fino alla fine da Cristina Campo, nella sua casa di Roma l'11 giugno 1956, lasciando incompiuti alcuni romanzi.\nCorrado Alvaro \u00e8 sepolto nel piccolo cimitero di Vallerano (provincia di Viterbo), paese dove aveva acquistato nel 1939 una casa in campagna, casa che gli eredi di Alvaro vendettero poi allo scrittore Libero Bigiaretti.\nI manoscritti conservati a Roma sono stati acquistati della Regione Calabria e donati alla Fondazione Corrado Alvaro che ha sede a San Luca."}
{"id": "797111", "revid": "767487", "url": "https://it.wikipedia.org/wiki?curid=797111", "title": "Anthony Stafford Beer", "text": "\u00c8 stato definito come \"il primo che applic\u00f2 la cibernetica alla ricerca operativa, definendo la cibernetica come la scienza dell'organizzazione efficace\"."}
{"id": "797115", "revid": "63716", "url": "https://it.wikipedia.org/wiki?curid=797115", "title": "Krita Yuga", "text": ""}
{"id": "797120", "revid": "10125", "url": "https://it.wikipedia.org/wiki?curid=797120", "title": "Gruppo metilico", "text": ""}
{"id": "797122", "revid": "113754953", "url": "https://it.wikipedia.org/wiki?curid=797122", "title": "Zaide", "text": "Zaide (K 344) \u00e8 un singspiel incompiuto in due atti di Wolfgang Amadeus Mozart su libretto di Johann Andreas Schachtner, compositore della corte di Salisburgo, probabilmente ispirato alla Zaira di Voltaire.\nLa premi\u00e8re postuma fu data a Francoforte sul Meno il 27 gennaio 1866, in un adattamento comprendente un'ouverture e un finale del compositore ed editore Johann Anton Andr\u00e9.\nNel 1903 avviene la prima a Karlsruhe e nel 1930 al Grand Th\u00e9\u00e2tre de Monte Carlo.\nNel Regno Unito la premi\u00e8re \u00e8 stata nel 1953 nel East End di Londra, a Lenox (Massachusetts) nel 1955, nel Convento di Santa Croce (Batignano) nel 1981, nel Palazzo Grassi di Venezia nel 1982 per il Teatro La Fenice, nel 1986 a Montpellier come \"Za\u00efde\", nel 1987 nel Teatro dei Rassicurati di Montecarlo (Italia), nel 1995 nel Teatro della Pergola di Firenze ed a Edimburgo nel 1996.\nGenesi.\nDopo pochi mesi dal tentativo di musicare \"Semiramide\" e dalla ripresa del dramma eroico \"Thamos, K\u00f6nig in \u00c4gypten\", Mozart decise di affrontare un'opera dedicata alla compagnia teatrale B\u00f6hm, il cui libretto gli era stato proposto dall'amico di famiglia J. Andreas Schachtner.\nMozart per\u00f2 si dedic\u00f2 con molta lentezza a questo libretto: in quegli stessi mesi doveva cominciare la nuova opera, commissionatagli dal principe elettore di Monaco, \"Idomeneo\" che mise in secondo piano tutti gli altri lavori. Mozart si occup\u00f2 nuovamente di quest'opera a Monaco e poi a Vienna, ma nel 1783 decise di abbandonare il progetto anche se a malincuore poich\u00e9 lo considerava ottimo.\nSolo nel 1799 la moglie Costanze decise di consegnare lo spartito all'editore Andr\u00e9 che diede il titolo all'opera.\nTrama.\nLa storia si concentra sull'amore di due giovani: Zaide, fanciulla rinchiusa nel serraglio del sultano Soliman, e Gomatz, cristiano caduto in mano dei turchi. I due per\u00f2, grazie all'aiuto di Allazim, servo fedele del sultano, riescono a fuggire; vengono per\u00f2 traditi, catturati e portati al cospetto del sultano Soliman che per\u00f2 non intende concedere loro la grazia. Qui la vicenda si interrompe.\nOrganico orchestrale.\nLa partitura di Mozart prevede l'utilizzo di:"}
{"id": "797127", "revid": "339392", "url": "https://it.wikipedia.org/wiki?curid=797127", "title": "Kurbanguly Berdymukhamedov", "text": ""}
{"id": "797132", "revid": "830939", "url": "https://it.wikipedia.org/wiki?curid=797132", "title": "Martin le Franc", "text": "Biografia.\nMartin le Franc nacque in Normandia e studi\u00f2 a Parigi. Entr\u00f2 in un ordine monastico divenendo protonotaro apostolico e successivamente, segretario dell'Antipapa Felice V e del Papa Nicola V.\nNominato prevosto a Losanna nel 1443, divenne canonico della Chiesa di Ginevra nel 1447. Nel 1451, fu al servizio di Amedeo VIII di Savoia e quindi amministratore dell'abazia di Novalesa nel 1459.\nIl lavoro pi\u00f9 importante di le Franc, fu il mastodontico poema di 24.000 versi \"Le Champion des Dames\", dedicato a Filippo il Buono e datato 1441 - 1442 ma pubblicato soltanto nel 1503. Esso narra della nobilt\u00e0 e delle azioni di molte donne attraverso la storia, fra le quali Giovanna d'Arco, e attacca ferocemente la corruzione nei governi e l'edonismo e il lusso dell'aristocrazia.\nMartin le Franc \u00e8 famoso nella storia della musica per aver coniato la frase \"la contenance angloise\", una frase, molto dibattuta, che si riferiva al caratteristico \"sound\" inglese contenuto nella musica del compositore John Dunstable. La \"contenance\" (probabilmente consonanza), dolce musicalit\u00e0 che era predominante nella musica inglese dei compositori a lui contemporanei, era molto influenzata dalla musica della Scuola di Borgogna durante il periodo che la Borgogna fu alleata all'Inghilterra.\nUn altro lungo poema di le Franc fu \"L'Estrif de Fortune et Vertu\" (1447-1448), che era sia moralistico che didattico rappresentando un dibattito fra la fortuna e la virt\u00f9."}
{"id": "797139", "revid": "46291", "url": "https://it.wikipedia.org/wiki?curid=797139", "title": "Guaiacum", "text": "Guaiacum \u00e8 un genere di alberi ed arbusti appartenenti alla famiglia Zygophyllaceae, originari delle regioni tropicali e subtropicali dell'America Centrale.\nDistribuzione e habitat.\nL'areale di questo genere si estende dalla Florida e il nord-ovest del Messico a Suriname e Bolivia.\nTassonomia.\nIn questo genere sono riconosciute sei specie:"}
{"id": "797147", "revid": "767487", "url": "https://it.wikipedia.org/wiki?curid=797147", "title": "White Rose Movement", "text": "I White Rose Movement sono stati un gruppo musicale new wave/Post-punk di Londra, Inghilterra. Il gruppo prese il proprio nome dal movimento studentesco anti-nazista della Rosa Bianca (\"die Wei\u00dfe Rose\"), nato in Germania ai tempi della seconda guerra mondiale.\nIl nucleo originario della band, cio\u00e8 Finn Vine e Jasper Milton, militava inizialmente in un gruppo Indie rock chiamato Arturo, che per\u00f2 non ebbe molto successo, e pubblic\u00f2 solo un ep intitolato \"Samples\" nel 1999.\nVine, Milton, Owen Dyke e Edward Harper erano amici d'infanzia che crebbero in un comune hippy in un piccolo villaggio in Norfolk. Taxxi (Erica MacArthur) entr\u00f2 a far parte dei White Rose Movement solo successivamente, quando Dyke cerc\u00f2 nel club Trash di Londra una qualsiasi ragazza che suonasse la tastiera.\nIl loro primo album \u00e8 stato realizzato il 17 aprile 2006 dopo un periodo di attenzione da parte della stampa della musica indie britannica.\nNel 2006 la band va in tour con i The Rakes e con i Placebo, mentre l'anno seguente si esibisce davanti al pubblico di Sydney in compagnia dei Nine Inch Nails.\nNello stesso anno suonano inoltre al Coachella Festival in California e al festival internazionale di Benic\u00e0ssim, vicino a Barcellona.\nNel gennaio 2008 Erica lasci\u00f2 la band, per venire quindi sostituita da Poppy Corby-Tuech nell'aprile dello stesso anno. In quello stesso periodo i WRM firmarono un contratto con la casa discografica \"Domino\" e si misero al lavoro sul nuovo album.\nPurtroppo la band trov\u00f2 molte difficolt\u00e0 sul suo cammino e, sebbene il secondo album fosse previsto per i primi mesi del 2010, non venne mai pubblicato. I WRM dichiararono di non aver ricevuto il giusto sostegno per la fase finale di produzione.\nNonostante lo scioglimento, i membri del gruppo rimasero in buoni rapporti. Nella prima met\u00e0 del 2010 il frontman Finn Vine form\u00f2 una nuova band, i Genuflex, alla quale si un\u00ec anche Poppy Corby-Tuech."}
{"id": "797150", "revid": "1833487", "url": "https://it.wikipedia.org/wiki?curid=797150", "title": "Pietro De Negri", "text": "Biografia.\nDeve il soprannome all'attivit\u00e0 di toelettatore di cani in via della Magliana 253L, nella zona popolare della Magliana Nuova a Roma, nel quartiere Portuense. Sal\u00ec alla ribalta per il brutale omicidio dell'ex pugile dilettante Giancarlo Ricci nel 1988. Il fatto, il \"delitto del Canaro\", colp\u00ec per la sua particolare efferatezza, poich\u00e9 la vittima, a quanto dichiar\u00f2 l'assassino, sarebbe stata torturata a lungo e mutilata a pi\u00f9 riprese prima di essere finita, anche se in seguito l'autopsia sment\u00ec questa versione.\nVicenda.\nRicostruzione di De Negri.\nOriginario della Sardegna, cocainomane e pregiudicato, De Negri fu complice di Ricci in una rapina che aveva portato al suo solo arresto mentre il pugile, lontano da ogni accusa, aveva dilapidato il bottino. Continuamente sottoposto ad angherie dall'ex socio, che gli forniva la droga e gli imponeva il pagamento di tangenti a suon di minacce e percosse, il Canaro aveva sub\u00ecto le prepotenze di Ricci sin da quando questi gli aveva rubato uno stereo, pretendendo poi duecentomila lire per la restituzione.\nIl 18 febbraio 1988 De Negri attir\u00f2 Ricci nel proprio negozio con la scusa di rapinare uno spacciatore di cocaina che li attendeva; lo convinse poi a nascondersi in una gabbia per cani, apparentemente in esecuzione del piano, ma in realt\u00e0 per chiuderlo dentro. A partire dalle 15:00 De Negri, che aveva assunto droga, sevizi\u00f2 per sette ore la sua vittima. Dapprima gli incendi\u00f2 il volto con benzina, quindi lo stord\u00ec con una bastonata.\nStando alla versione del De Negri, dopo aver alzato il volume dello stereo al massimo per coprire le grida, forte del fatto che notoriamente cos\u00ec faceva abitualmente per ascoltare musica, estrasse il Ricci dalla gabbia e lo leg\u00f2 a un tavolo, amputandogli pollici e indici d'entrambe le mani con delle tronchesi. Cauterizzate le ferite bruciandole con benzina, di modo che la vittima non morisse troppo in fretta per dissanguamento, De Negri inizi\u00f2 a schernire Ricci, nel frattempo rinvenuto, e intorno alle 16:00 si concesse anche il tempo di andare a riprendere la figlia a scuola per condurla a casa da sua madre.\nAll'apice della tortura, sempre secondo la versione dell'omicida, mutil\u00f2 l'ex pugile di naso, orecchie e, infine, della lingua e dei genitali. Poi introdusse le parti amputate nella bocca di Ricci aiutandosi con una tenaglia e provocandone la morte per asfissia. S'accan\u00ec poi sul cadavere, rompendogli i denti a martellate, infilandogli le dita recise nell'ano e negli occhi, aprendogli infine la scatola cranica per lavargli il cervello con lo shampoo per cani. Questa ricostruzione fu smentita dall'autopsia: le mutilazioni erano state inferte post-mortem.\nIntorno alle 22:00, De Negri si sbarazz\u00f2 del corpo. Dopo averlo legato e avvolto in un sacco di plastica, lo trasport\u00f2 in auto sino alla discarica di via Belluzzo nel Portuense, dove lo cosparse di benzina e lo incendi\u00f2, preoccupandosi di lasciare intatti i polpastrelli per l'identificazione.\nIndagini e processo.\nIl corpo di Giancarlo Ricci fu scoperto intorno alle 8:30 del mattino seguente da un uomo che portava il suo cavallo al pascolo. Sulle prime, le indagini imboccarono la pista del regolamento di conti nell'ambiente del traffico di stupefacenti. Ma la testimonianza d'un amico di Ricci, Fabio Beltrano, che aveva accompagnato il pugile in via della Magliana ed era stato allontanato da De Negri con un pretesto, port\u00f2 all'arresto del \"Canaro\" il 21 febbraio. L'uomo confess\u00f2 senza mostrare alcun pentimento.\nNel procedimento per omicidio De Negri fu sottoposto a perizia psichiatrica, e ritenuto affetto da disturbo paranoide, con incapacit\u00e0 d'intendere e di volere per l'intossicazione cronica da cocaina, escludendone la pericolosit\u00e0 sociale. Il Canaro ottenne la libert\u00e0 e usc\u00ec di prigione il 12 maggio 1989, suscitando grande clamore; una settimana dopo De Negri sub\u00ec una nuova cattura con internamento in una struttura psichiatrica. Una nuova perizia durante il processo di primo grado, condotta dai professori Carrieri e Pazzagli, gli riconobbe un'incapacit\u00e0 parziale. De Negri riport\u00f2 una condanna definitiva a ventiquattro anni di reclusione.\nFatti.\nLa ricostruzione del De Negri fu smentita dai riscontri oggettivi e dall'autopsia. Nella trasmissione \"La linea d'ombra\" Giovanni Arcudi, l'anatomopatologo che effettu\u00f2 l'autopsia, dichiar\u00f2 che tutte le amputazioni erano state effettuate post-mortem. La morte era dovuta a una decina di martellate che avevano provocato l\u2019emorragia cerebrale e la morte nell'arco di quaranta minuti.\nLa perizia medico-legale dell'Arcudi stabil\u00ec che la maggior parte delle violenze furono solo ideate - nel delirio della droga e nel desiderio di vendetta - ma non realizzate. Tutto fin\u00ec in poco pi\u00f9 di mezz'ora e Ricci mor\u00ec per le ferite alla testa. Nessuna tortura gli fu inflitta da vivo, nessuna cauterizzazione, nessuno shampoo fu mai usato e mai Ricci entr\u00f2 nella gabbia, della quale non fu trovata traccia. L'assassino inoltre non s'assent\u00f2 per andare a prendere la figlia, mandando invece sua cognata.\nLa rapina all'origine dei dissidi tra i due (realmente avvenuta) fu riletta, dimostrando, sulla base delle indagini dei Carabinieri, che non poteva essere nata da Ricci e che De Negri non aveva precedenti per quel reato, come risultava dal casellario, mentre ne aveva per altri piccoli reati. Fu poi rivalutato il possibile ruolo, come complice di De Negri nell'eliminazione del cadavere, di Fabio Beltrano, all'epoca mai sospettato. Le contraddizioni in tal senso furono numerose e portarono a ipotizzare il coinvolgimento di pi\u00f9 persone nell'omicidio.\nRilascio.\nDopo aver scontato sedici anni, De Negri fu rilasciato prima del termine del periodo della pena, anche per effetto della buona condotta e della disponibilit\u00e0 verso detenuti extracomunitari e malati di AIDS. Libero ai primi d'ottobre 2005, torn\u00f2 ad abitare con moglie e figlia, restando in affidamento ai servizi sociali e ottenendo un impiego da fattorino presso uno studio commerciale. Gli rimase l'obbligo d'osservanza di varie prescrizioni: soggiornare in casa dalle 21:00 alle 07:00, non frequentare pregiudicati, non frequentare luoghi di ritrovo, non lasciare la provincia di Roma senza autorizzazione. Appena ottenuta la liberazione rifiut\u00f2 il confronto con la stampa, chiedendo d'essere dimenticato.\nNella cultura di massa.\nDue film usciti nel 2018:"}
{"id": "797153", "revid": "541053", "url": "https://it.wikipedia.org/wiki?curid=797153", "title": "Zone di occupazione della Germania", "text": "Le zone di occupazione della Germania furono delle zone di occupazione nelle quali venne divisa la Germania nazista dopo la fine della seconda guerra mondiale.\nLe zone vennero tracciate ad ovest della linea Oder-Neisse ed occupate dagli alleati nel periodo compreso tra il 1945 ed il 1949.\nStoria.\nOgni potenza possedeva l'autorit\u00e0 di governo della propria zona e sosteneva diverse politiche verso la popolazione.\nIl piano originario degli alleati per governare la Germania come singola unit\u00e0 attraverso il Consiglio di controllo degli Alleati si ruppe nel 1946-47, a causa delle crescenti tensioni della guerra fredda tra l'Occidente e l'Unione Sovietica. La completa rottura della cooperazione est-ovest divenne evidente con il blocco di Berlino.\nCon l'unione sostanziale nel 1946 delle zone britannica e statunitense in un'unica bizona ricominciarono pian piano a crearsi alcune amministrazioni locali frutto di una spinta anglo-americana verso l'autonomia e la riorganizzazione politica locale tedesca. Un'accelerazione verso un'unica entit\u00e0 avvenne nel 1948 con l'unione della zona francese e la formazione della trizona.\nCos\u00ec le tre zone occidentali si unirono ufficialmente nella Repubblica Federale di Germania, nel maggio 1949, mentre nella zona di occupazione sovietica nacque la Repubblica Democratica Tedesca nell'ottobre 1949. Dopo la creazione della Repubblica Federale, i governatori militari furono sostituiti da alti commissari civili, le cui posizioni erano talvolta a met\u00e0 tra quelle di governatore e ambasciatore.\nCon il Trattato Generale firmato dalla Germania Ovest e dagli Alleati occidentali (Francia, Regno Unito e Stati Uniti) il 26 maggio 1952, la Repubblica Federale fu riconosciuta come Stato sovrano. Il trattato entr\u00f2 in vigore nel 1955, l'occupazione occidentale cess\u00f2 di esistere e gli alti commissari furono sostituiti da ordinari ambasciatori.\nLa citt\u00e0 di Berlino fu occupata dalle quattro potenze alleate e fu suddivisa pertanto in quattro settori, continuando comunque a non fare parte di nessuno Stato e sottoposta all'occupazione alleata fino al 1990. Per scopi amministrativi, i tre settori ovest di Berlino furono uniti nell'entit\u00e0 di Berlino Ovest, mentre il settore orientale fu chiamato Berlino Est.\nTutti i territori della Germania Orientale ad est della linea Oder-Neisse (Pomerania, Neumark, Slesia e Prussia Orientale) furono annessi alla Polonia e all'Unione Sovietica, costituendo l'Oblast' di Kaliningrad, parte della RSSF Russa. Klaip\u0117da e Memelland furono riassegnate alla RSS Lituana all'interno dell'URSS. I territori annessi dalla Germania nazista dopo il 1\u00ba gennaio 1938 strappati all'Austria, alla Cecoslovacchia, alla Polonia, alla Lituania, al Belgio, al Lussemburgo ed alla Francia furono restituiti a questi paesi o annessi dall'Unione Sovietica.\nZona statunitense.\nLa zona degli Stati Uniti consisteva di Baviera, Assia e della parte nord dell'attuale Stato del Baden-W\u00fcrttemberg. Inoltre, Brema e Bremerhaven nella zona di occupazione britannica erano exclave sotto il controllo statunitense. I quartier generali del governo militare statunitense erano gli ex edifici della IG Farben a Francoforte. La zona di occupazione americana non aveva sbocco sul mare se non come detto per la citt\u00e0 di Bremerhaven\nZona britannica.\nLa zona di occupazione del Regno Unito consisteva nello Schleswig-Holstein, nella citt\u00e0 di Amburgo, nella Bassa Sassonia e nell'attuale Stato della Renania Settentrionale-Vestfalia. Il quartier generale aveva sede a Bad Oeynhausen.\nZona francese.\nIn origine, la Francia, anche se era una delle potenze alleate, non avrebbe dovuto avere una zona di occupazione, a causa della storica ostilit\u00e0 tra la Francia e la Germania, come anche per il ruolo minore giocato dalla Francia durante la fase finale della guerra. Alla fine, tuttavia, sia i britannici che gli statunitensi si accordarono per concedere una parte delle loro zone di occupazione alla Francia, per formare la zona di occupazione francese: per questa ragione la zona francese, diversamente da quelle degli altri Stati, consisteva di due zone non contigue. Era formata dall'attuale Stato della Renania-Palatinato e dalle aree meridionali del Baden-W\u00fcrttemberg. Il quartier generale era a Baden-Baden. Le due zone francesi non avevano sbocco sul mare ma, al contrario delle altre tre zone occupate confinavano direttamente con la Francia.\nIl Saarland, invece, divent\u00f2 un'entit\u00e0 autonoma sotto protettorato francese.\nZona sovietica.\nLa zona di occupazione sovietica incorpor\u00f2 Turingia, Sassonia, Sassonia-Anhalt, Brandeburgo e Meclemburgo-Pomerania Occidentale. I quartieri generali erano posti a Berlino-Karlshorst."}
{"id": "797154", "revid": "74173", "url": "https://it.wikipedia.org/wiki?curid=797154", "title": "Zone di occupazione in Germania", "text": ""}
{"id": "797156", "revid": "115521641", "url": "https://it.wikipedia.org/wiki?curid=797156", "title": "Trasporti in Grecia", "text": "Questa voce raccoglie le principali tipologie di trasporti in Grecia.\nTrasporti su rotaia.\nRete ferroviaria.\ntotale: 2571\u00a0km (di cui 764\u00a0km elettrificati) \nReti metropolitane.\nBinari sotterranei sono presenti nelle seguenti citt\u00e0: Atene, Tessalonica (in costruzione).\nReti tranviarie.\nAtene \u00e8 l'unica citt\u00e0 della Grecia ad aver ripristinato il tram per le Olimpiadi del 2004.\nTrasporti su strada.\nRete stradale.\nStrade pubbliche: in totale 117.000 km \nReti filoviarie.\nUn unico sistema, gestito dall'azienda ILPAP, collega Atene ed il suo porto, il Pireo. Dal primo luglio 2011 ILPAP \u00e8 stata assorbita in OSY, societ\u00e0 che gestisce tutti i trasporti di superficie su gomma della capitale greca.\nAutolinee.\nIn tutto il territorio sono ampiamente presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nSono presenti 80\u00a0km di acque navigabili:\nTrasporti aerei.\nAeroporti.\nIn totale: 82 (dati 2005)\na) con piste di rullaggio pavimentate: 67 \nb) con piste di rullaggio non lastricate: 15 \nEliporti.\nIn totale: 8 (dati 2005)"}
{"id": "797158", "revid": "729019", "url": "https://it.wikipedia.org/wiki?curid=797158", "title": "Battaglia di Neerwinden (1793)", "text": "La battaglia di Neerwinden del 1793 fu combattuta il 18 marzo di quell'anno nell'ambito della guerra che la Francia repubblicana e rivoluzionaria aveva dichiarato all'Imperatore Leopoldo II d'Austria, fra le truppe rivoluzionarie francesi comandate dal generale Charles Fran\u00e7ois Dumouriez e quelle austriache agli ordini del principe Federico Giosia di Sassonia-Coburgo-Saalfeld, appoggiato dal generale Mack e dall'arciduca d'Austria Carlo.\nIl 15 marzo le truppe austriache in marcia da Maastricht verso Bruxelles incontrano le avanguardie dell'armata francese che si sta rapidamente radunando a Tirlemont ed ha preso posizione nei pressi di Neerwinden. Dopo una breve scaramuccia il principe di Coburgo ripiega per sistemarsi fra Racour e Dormael evitando in questo modo di venire accerchiato dalle truppe del Dumouriez, che si trova costretto a sua volta a combattere su pi\u00f9 fronti. Le truppe francesi, piuttosto indisciplinate, mal equipaggiate, mal addestrate ed in lieve inferiorit\u00e0 numerica hanno la peggio, anche a causa dell'intervento decisivo delle truppe del conte di Clerfait.\nL'esito della battaglia consentir\u00e0 il recupero (sia pur temporaneo) del Belgio da parte dell'Austria e coster\u00e0 al Dumouriez l'accusa di tradimento e l'esilio. A Neerwinden fu combattuta anche un'altra battaglia esattamente un secolo prima nell'ambito della guerra detta della Grande Alleanza o della Lega d'Asburgo."}
{"id": "797159", "revid": "1305772", "url": "https://it.wikipedia.org/wiki?curid=797159", "title": "Montenegrino", "text": ""}
{"id": "797170", "revid": "24989", "url": "https://it.wikipedia.org/wiki?curid=797170", "title": "Do It Good", "text": "Do It Good \u00e8 l'album di esordio dei KC and the Sunshine Band."}
{"id": "797185", "revid": "111833254", "url": "https://it.wikipedia.org/wiki?curid=797185", "title": "Bernardo Mantero", "text": "All'Accademia Ligustica di Belle Arti tenne la cattedra di scultura. Viene considerato un artista minore, non innovativo nel contesto della prima fase del neoclassicismo italiano.\nOpere.\nBernardino e Sebastiano, figli di Mantero, realizzano sempre per la chiesa di San Siro di Nervi i pavimenti e i marmi delle pareti del presbiterio e quindi nel 1795 l'altare intitolato alla Maddalena."}
{"id": "797188", "revid": "228587", "url": "https://it.wikipedia.org/wiki?curid=797188", "title": "Punta", "text": ""}
{"id": "797192", "revid": "123494997", "url": "https://it.wikipedia.org/wiki?curid=797192", "title": "Tiro libero", "text": "Il tiro libero \u00e8 una sanzione prevista dal regolamento in alcuni sport di squadra.\nPallacanestro.\nNella pallacanestro, il tiro libero \u00e8 la sanzione prevista nel caso in cui la difesa commetta un fallo nel momento in cui un avversario tira, in seguito ad un fallo tecnico, antisportivo o da espulsione o per ogni fallo commesso dopo il bonus, tranne quelli commessi in attacco. L'arbitro ha la facolt\u00e0 di assegnare:\nIn questi casi viene consentito al giocatore che ha subito il fallo di tirare dall'interno della lunetta del tiro libero. Lungo le linee che congiungono la lunetta al bordo del campo, si sistemano alla sinistra del giocatore 2 avversari e un compagno di squadra in modo alternato; alla destra un avversario e un compagno di squadra lasciando libero lo spazio tra le prime due tacche presenti nelle linee. In questo modo, nel caso in cui l'ultimo tiro libero non entri nel canestro, sia gli avversari che i compagni di squadra possono tentare di recuperare la palla e iniziare una nuova azione. Se invece l'ultimo tiro va a segno, si effettua la rimessa dalla linea di fondo campo. Ogni tiro libero vale un punto.\nIl Guinness dei primati riporta due record legati ai tiri liberi: Ted Saint Martin realizz\u00f2 5221 tiri liberi consecutivi il 28 aprile 1996 a Jacksonville; Jim Connolly ne totalizz\u00f2 280 su 326 in 10 minuti il 12 ottobre 1998 a Pacifica.\nCalcio a 5.\nNel calcio a 5, il tiro libero \u00e8 la sanzione prevista quando una squadra commette sei falli diretti in un tempo (nel secondo tempo i falli vengono azzerati). In caso di supplementari i falli non vengono azzerati, come tra il primo e secondo tempo, ma restano quelli commessi nel secondo tempo. Il punto \u00e8 situato a una distanza di 10 m dal centro della linea di porta. Nel caso in cui il sesto fallo venga commesso a una distanza inferiore ai 10\u00a0m, il giocatore, pu\u00f2 decidere di batterlo nel punto dove \u00e8 stato effettuato il fallo."}
{"id": "797193", "revid": "767487", "url": "https://it.wikipedia.org/wiki?curid=797193", "title": "The Game - Nessuna regola", "text": "The Game - Nessuna regola (\"The Game\") \u00e8 un film del 1997 diretto da David Fincher.\nTrama.\nNicholas Van Orton \u00e8 un ricco uomo d'affari di San Francisco, divorziato e ossessionato dal ricordo del padre, morto suicida buttandosi dal tetto di casa quando Nicholas era ancora un ragazzo. In occasione del suo compleanno gli viene regalata, dal fratello Conrad, una tessera per iscriversi a un esclusivo club di giochi di ruolo, chiamato \"Consumer Recreation Services\" (\"CRS\") allo scopo di movimentare la sua noiosa e monotona vita. Nicholas s'iscrive senza troppo entusiasmo: affronta una serie di esami psicologici e fisici, ma la sua domanda viene apparentemente respinta.\nDal momento in cui il gioco inizia, le regole della vita di Nicholas si sovvertono fino a diventare un incubo, ed egli viene indotto a ritenere che la sua credibilit\u00e0, la sua attivit\u00e0, la reputazione, i beni economici e la sua stessa vita, siano messe a rischio proprio dalla CRS.\nChristine, una cameriera del ristorante esclusivo dove suole recarsi Nicholas, si rivela un personaggio chiave e capace di tirarselo dietro in situazioni pericolose.\nDopo un aspro litigio con il fratello Conrad, che gli rivela di essere anch\u2019egli vittima della CRS e che lo accusa di essere uno di loro per poi fuggire, Nicholas chiama un taxi. Ma il tassista, anch\u2019egli un collaboratore della CRS, lancia l\u2019auto a tutta velocit\u00e0 verso un pontile e si getta fuori. L\u2019auto finisce in mare ma Nicholas riesce a salvarsi. Decide cos\u00ec di rivolgersi alla Polizia, ma gli agenti, chiamati nell\u2019edificio dove dovrebbe essere la sede della CRS, trovano gli uffici vuoti e fanno chiaramente capire a Nicholas che non c'\u00e8 movente perch\u00e9 vogliano ucciderlo, essendo stato egli stesso a ingaggiarli.\nNicholas si reca a casa di Christine e questa gli dice di essere una vittima della CRS, esattamente come il fratello Conrad. A causa di uno scatto d'ira di Nicholas, la casa di Chistine viene letteralmente crivellata di colpi da un commando della CRS, ma i due riescono a fuggire in auto. Durante il tragitto verso un cottage di montagna, Christine rivela a Nicholas che la CRS gli ha prosciugato i conti e che ora la CRS lo vuole morto. Ormai nel panico, Nicholas contatta la banca europea che gli conferma che il suo saldo \u00e8 zero. Senza accorgersene, Nicholas, ha fornito a Christine il codice d'accesso ai suoi conti. Lo comprender\u00e0 al cottage dove era diretto, e dove Christine lo droga con un sedativo.\nNicholas si sveglia all'improvviso in una bara di assi di legno inchiodate, in una cappella di un cimitero in Messico. Per rientrare in USA, vende il suo orologio, un ricordo di famiglia. A San Francisco scopre che la sua villa \u00e8 stata pignorata e molti dei suoi beni rimossi. Per maggior sicurezza, decide di portare con s\u00e9 una pistola che teneva nascosta in un nascondiglio segreto certo che, almeno quella, non possa esser stata scoperta e manomessa, e telefona per chiedere aiuto alla sua ex moglie, Elizabeth. Mentre parla con lei, si scusa per averla trascurata e scopre che Jim Feingold, il dipendente della CRS che aveva condotto il suo test psicologico, \u00e8 un attore che lavora nella pubblicit\u00e0 televisiva. Nicholas lo rintraccia e, minacciandolo con la pistola, lo costringe a portarlo alla CRS. Qui ritrova Christine, che Nicholas prende in ostaggio alla mensa aziendale, causando una sparatoria con molti morti, tra cui Feingold. I due arrivano sul tetto dell'edificio e l'uomo sbarra in fretta la porta; quando le truppe tentano di sfondarla per fare irruzione, Nicholas punta la pistola verso la porta. All'improvviso Christine chiede a Nicholas notizie di quella pistola, dicendo di non averla mai vista e ammettendo che doveva essere sfuggita alla perquisizione della CRS.\nTerrorizzata gli confessa che tutto ci\u00f2 non \u00e8 altro che un scherzo, che \u00e8 soltanto lo svolgere del gioco e che oltre la porta ci sono degli amici pronti solo a festeggiarlo per il suo compleanno. Nicholas non sa pi\u00f9 che cosa pensare: tutti gli inganni e i raggiri dell'ultimo periodo lo fanno dubitare della donna e, appena la porta si apre, Nicholas spara alla prima persona che emerge: \u00e8 il fratello Conrad con in mano una bottiglia di champagne, circondato da amici. Disperato, Nicholas si butta dal tetto, proprio come fece suo padre.\nMentre cade, Nicholas rivede tutta la sua vita passargli davanti agli occhi. Cadendo, sfonda una vetrata e atterra su un gigantesco airbag con accanto dei medici che lo soccorrono. Conrad \u00e8 vivo e vegeto e gli amici stavano attendendo \"il suo arrivo\" per i festeggiamenti di compleanno. Conrad regala al fratello una t-shirt con la scritta \"Sono stato drogato e dato per morto in Messico e tutto quello che ho ottenuto \u00e8 stata questa stupida maglietta\". I due fratelli si abbracciano e Conrad rivela di aver avviato il costosissimo gioco per far s\u00ec che suo fratello imparasse a giudicare meno severamente il prossimo e che si godesse la vita, ammettendo i suoi errori, per evitare che facesse la stessa fine del padre. Nicholas si commuove e si rilassa, finalmente tranquillizzato dalla terribile esperienza che ha vissuto. A fine serata, Nicholas chiede a Conrad dove sia Christine e lui risponde che sta per partire. Nicholas la raggiunge al taxi diretto all\u2019aeroporto. Christine, che in realt\u00e0 si chiama Claire, sta partendo per l'Australia per il suo lavoro di attrice. Nicholas le chiede di poter cenare insieme al suo ritorno e, salendo in taxi, Claire gli propone di prendere un caff\u00e8 insieme all\u2019aeroporto prima che lei parta.\nProduzione.\nIniziato nell'agosto 1996, il film fu girato quasi totalmente a San Francisco, citt\u00e0 in cui \u00e8 ambientato il racconto. Alcune scene di azione furono girate in zone degradate di Los Angeles, mentre il risveglio del protagonista dopo essere stato drogato avviene nel cimitero di Mexicali, in Messico. Per la produzione del film \u00e8 stato investito un budget di 70 milioni di dollari.\nLa sontuosa dimora dell'agente finanziario fu situata nella tenuta di Filoli, 25 miglia a sud di San Francisco, in una villa di 43 camere, costruita all'inizio del XX secolo e meta di visite guidate. L'uso di luci soffuse si rese necessario per le riprese girate nell'antica cucina, ormai inutilizzata e conservata a fini turistici.\nPer quanto riguarda San Francisco sono facilmente identificabili l'inconfondibile forma (tra la nave e la torta nuziale) dello Sheraton Palace Hotel, costruito nel 1875, il Letterman Hospital e il molo 24, dal quale il taxi su cui viaggiava Nicholas Van Orton precipita in mare.\nCome brano di chiusura, fu usato \"White Rabbit\" dei Jefferson Airplane.\nAccoglienza.\nPubblico.\nIl film ha incassato 109,4 milioni di dollari al botteghino.\nCritica.\nSull'aggregatore Rotten Tomatoes il film riceve il 75% delle recensioni professionali positive con un voto medio di 7,4 su 10 basato su 59 critiche, mentre su Metacritic ottiene un punteggio di 61 su 100 basato su 19 critiche.\nCuriosit\u00e0.\nIl film e il suo finale sono citati nella canzone di Caparezza \"Kevin Spacey\"."}
{"id": "797195", "revid": "181699", "url": "https://it.wikipedia.org/wiki?curid=797195", "title": "Convenuto", "text": "Il convenuto, nel diritto processuale indica il soggetto contro il quale l'attore (soggetto attivo) esercita un'azione legale, mediante proponimento di domanda giudiziale.\nCaratteristiche.\nDa notare che la qualit\u00e0 di parte del convenuto non \u00e8 legata ad una qualche attivit\u00e0 processuale che egli svolga, in quanto assume la qualit\u00e0 di parte processuale per il solo fatto di essere chiamato in giudizio dall'attore; il convenuto contumace, pertanto, \u00e8 comunque parte processuale e pu\u00f2 subire gli effetti della sentenza.\nRuolo e funzione.\nIl convenuto \u00e8 una parte del giudizio e pu\u00f2 chiedere il rigetto delle pretese dell'attore, ma pu\u00f2 anche proporre a sua volta una propria domanda, definita domanda riconvenzionale, con la quale pu\u00f2 avanzare le proprie richieste contro l'attore che lo ha citato in giudizio. \nSe il convenuto non provvede alla propria costituzione in giudizio secondo i tempi e i modi indicati dal codice di procedura civile, deve essere dichiarato contumace e subire il giudizio in sua assenza."}
{"id": "797196", "revid": "24989", "url": "https://it.wikipedia.org/wiki?curid=797196", "title": "KC and the Sunshine Band (album)", "text": "KC and the Sunshine Band \u00e8 il secondo album dei KC and the Sunshine Band.\nLe canzoni di maggior successo sono: \"That's the Way (I Like It)\", \"Get Down Tonight\", e \"Boogie Shoes\"."}
{"id": "797204", "revid": "110157", "url": "https://it.wikipedia.org/wiki?curid=797204", "title": "Ivanovo (Russia)", "text": "Ivanovo \u00e8 una citt\u00e0 della Russia europea centrale, situata trecento chilometri circa a nordest di Mosca, sul fiume Uvod'; \u00e8 capoluogo della oblast' omonima e, pur essendone amministrativamente separata, del \"rajon\" Ivanovskij.\nStoria.\nLa citt\u00e0 odierna \u00e8 derivata dalla fusione, avvenuta nel 1871, dei due villaggi industriali di Ivanovo e Voznesenskij Posad; fino al 1932 il nome della citt\u00e0 era appunto Ivanovo-Voznesensk.\nEconomia.\nIvanovo \u00e8 stata per lungo tempo considerata la capitale dell'industria tessile russa (come si pu\u00f2 desumere guardando lo stemma della citt\u00e0); la presenza di un cos\u00ec grande numero di lavoratori, sottoposti a dure condizioni di vita, sfoci\u00f2 in frequenti scioperi che ebbero una parte non secondaria nello scatenarsi di alcune rivolte che confluirono nelle rivoluzioni russe di inizio XX secolo.\nIn Russia la citt\u00e0 \u00e8 nota come \"citt\u00e0 delle spose\", dato che buona parte dei lavoratori degli opifici erano donne, rappresentate anche nello stemma comunale."}
{"id": "797206", "revid": "24989", "url": "https://it.wikipedia.org/wiki?curid=797206", "title": "The Sound of Sunshine (KC and the Sunshine Band)", "text": "The Sound of Sunshine \u00e8 il terzo album dei KC and the Sunshine Band.\nL'album non ha avuto un successo come il precedente."}
{"id": "797209", "revid": "118711856", "url": "https://it.wikipedia.org/wiki?curid=797209", "title": "Tano Festa", "text": "Biografia.\nFratello di Francesco Lo Savio, ha frequentato l'Istituto d'arte di Roma e diplomatosi in fotografia nel 1957,\nsi form\u00f2 sull'esempio di Cy Twombly e della pittura gestuale e informale.\nLa sua prima partecipazione pubblica avviene nel 1959 insieme a Franco Angeli e Giuseppe Uncini, ad una mostra collettiva presso la galleria La Salita di Roma, dove, soltanto nel 1961,\nterr\u00e0 la sua prima esposizione personale.\nProtagonista della scuola pop romana, accolse con rigore formale le soluzioni new dada,\nproponendo isolati oggetti monocromi di uso quotidiano. Famose sono le persiane, gli specchi e\nle finestre, che diventano supporto della sua attivit\u00e0 da pittore\n(\"Persiana\", 1963, collezione F. Mauri).\nDal 1963 Festa si sofferma anche sui maestri della tradizione italiana e del Rinascimento,\nin particolare il Michelangelo della Sistina e delle Cappelle medicee,\ninterpretati come immagini pubblicitarie (\"Da Michelangelo, n. I\", 1966, collezione privata), (\"Dal Peccato Originale n. 2\", 1966, collezione privata).\nViene invitato a partecipare alla Quadriennale di Roma del 1965.\nDopo un difficile periodo di scarsa creativit\u00e0 e di deludente\nriconoscimento da parte della critica, \u00e8 invitato alla Biennale di Venezia del 1980.\nDurante gli ultimi anni della sua fulminante esistenza, nei luoghi della periferia romana, delle baracche e delle ultime osterie fuoriporta concepisce, partorendo 'la luce d'Egitto', opere geometriche-concettuali. Nel 1984 compare nella serie televisiva \"Artisti allo Specchio\" della Rai Radio televisione italiana per la regia di Mario Carbone.\nMuore nel 1988 a Roma, dopo una lunga malattia."}
{"id": "797216", "revid": "287204", "url": "https://it.wikipedia.org/wiki?curid=797216", "title": "Gaetano Cantoni (architetto)", "text": "Biografia.\nDi famiglia ticinese, originaria di Muggio presso Mendrisio, proveniva da una famiglia di architetti. Il padre era l'architetto Pietro Cantoni, a Genova al servizio della repubblica come architetto militare. Fratello di Gaetano \u00e8 l'illustre architetto Simone Cantoni, che lavor\u00f2 prevalentemente in Lombardia dove elabor\u00f2 una forma di neoclassicismo pi\u00f9 monumentale e contrapposta a quello del Piermarini (palazzo Serbelloni a Milano per esempio).\nCantoni si era formato all'Accademia Ligustica di Belle Arti in un periodo in cui in questa Scuola l'insegnamento dell'architettura verteva principalmente sull'architettura militare, secondo un indirizzo consono all'attivit\u00e0 del padre Pietro Cantoni, che era stato capo delle maestranze nella costruzione del forte di Santa Tecla (uno dei forti di Genova). Questo portava a trascurare e sminuire l'architettura civile; l'architetto era chiamato \"capo d'opera\" in senso spregiativo. Tale indirizzo era stato modificato dall'architetto Emanuele Andrea Tagliafichi, che si era recato a Roma in viaggio di studi per rivalutare l'insegnamento. Stesso percorso aveva seguito Gaetano Cantoni, che pure fece un viaggio a Roma poco dopo, facendo suoi i modi del neoclassicismo romano.\nNel 1778 Gaetano affianca il pi\u00f9 illustre fratello Simone Cantoni nella ricostruzione del Palazzo Ducale di Genova. Nell'occasione conosce G. B. Liutardi, sindaco di Porto Maurizio (oggi confluito nel comune di Imperia), che gli conferisce in seguito l'incarico per ricostruire il Duomo di Porto Maurizio.\nPer il Duomo di Porto Maurizio Gaetano Cantoni si pone come modello le forme della Basilica di Santa Maria Assunta di Genova, dell'architetto rinascimentale Galeazzo Alessi. Ma se da una parte eleva tale esempio a vessillo del suo neoclassicismo, dall'altro lo travisa per il modificare la forma circolare della planimetria facendola tendere all'ellisse. Il duomo imperiese fu costruito a partire dal 1781; la sua fabbrica prosegu\u00ec sino alla morte del Cantoni, avvenuta il 5 novembre 1827.\nNel 1785 Gaetano Cantoni inizia la costruzione della nuova chiesa collegiata di San Giovanni Battista parrocchiale di Pieve di Teco, che termina nel 1806.\nNel 1787 il Cantoni viene invitato a Pietra Ligure, per una consulenza sulla volta della costruenda Chiesa parrocchiale di S. Nicol\u00f2 che era in parte crollata. \nIn Genova prese parte a varie realizzazioni architettoniche e proposte urbanistiche. Tra le varie opere ricordiamo:\nI rapporti familiari sono molto stretti tra i Fontana e i Cantoni; ad esempio Simone Cantoni aveva sposato la nipote Giuseppina Fontana, sorella di Lorenzo. Come riflesso di questi legami nell'attivit\u00e0 architettonica si mantiene una precisa continuit\u00e0 progettuale; morto Gaetano Cantoni la sua opera procede ininterrotta nei progetti dei parenti rimasti, sino a Luigi Fontana che nel 1860 progetta la parrocchiale di Mendrisio con la composizione planimetrica del Duomo di Porto Maurizio e l'applicazione in facciata di un campanile simile alla collegiata di Pieve di Teco."}
{"id": "797218", "revid": "125083423", "url": "https://it.wikipedia.org/wiki?curid=797218", "title": "Mario Ceroli", "text": " \nBiografia.\nFormatosi all'Accademia di belle arti di Roma, sotto la guida di Leoncillo Leonardi, Pericle Fazzini e Ettore Colla, di cui diventa assistente, indirizza il suo interesse sulle opere in ceramica e riproduceva inizialmente sculture di ceramica.\nNel 1957 sperimenta l\u2019uso del legno, prevalentemente tronchi di albero trapassati da chiodi, con cui nel 1958 vince il premio per la giovane scultura italiana. Alla fine degli anni Cinquanta, il legno diventa il suo materiale espressivo prediletto. \nNegli anni Sessanta intaglia grandi sagome umane nel legno grezzo che spesso ripetute in modo seriale, diventando un segno distintivo di gran parte della sua produzione. \u00c8 quindi negli anni sessanta, impressionato dalla Pop art tramite le opere di Louise Nevelson e di Joe Tilson, che arriva ai materiali e alle forme che avrebbero caratterizzato successivamente le sue creazioni: \"silhouette\" di oggetti sagomate in legno, prive di colore, talvolta ripetute in serie (\"Ultima Cena\", 1965, Galleria nazionale d'arte moderna a Roma; \"Uomo di Leonardo\", 1964; \"La Cina\", 1966, \"La Grande Cina\", 1968), connesse a uno spazio che diventa tema essenziale (\"Cassa Sistina\", 1966), oppure tracciate a tempera e a inchiostro (\"La porta, il cenacolo\", 1981; \"Giorno, Notte\", 1982).\nIl Centro studi e archivio della comunicazione di Parma conserva un fondo dedicato a Ceroli, consistente di 2 sculture, pubblico e parzialmente consultabile per motivi conservativi. \nNel 1967-1968 prese parte alle mostre del gruppo dell'Arte povera, di cui Ceroli pu\u00f2 essere considerato un precursore in quanto gi\u00e0 agli inizi degli anni \u201960 introduce nelle sua produzione artistica materiali come: legni bruciati, vetri, piombo, stracci ghiaccio, carta, cenere etc. . Nel 1966 \"Cassa Sistina\", viene premiata alla Biennale di Venezia. Le forme, sagomate nel legno, comprendono lettere, numeri, geometrie, oggetti, riconducibili alla ricerca Pop e alla reinterpretazione dei grandi classici della storia dell\u2019arte: da Leonardo da Vinci a Michelangelo a P. Uccello, fino a G. De Chirico.\nContemporaneamente realizza allestimenti scenici per il teatro, il cinema e la televisione. Infatti il carattere \"invasivo\" del suo lavoro lo porta a sconfinare nel cinema, nella scenografia, nel disegno di ambienti, nella progettazione di chiese e del loro arredo interno, fino a un progetto, mai completato, di teatro.\nHa realizzato a Bologna nel 1988 la cosiddetta \"Casa del Nettuno\", un contenitore ligneo decorato con la silhoutte \"Uomo galleggiante\", che ha costituito il cantiere di restauro della statua bronzea del Nettuno del Giambologna. Suo \u00e8 l\"'Unicorno alato\" (1990), in legno rivestito di oro, esposto all'ingresso della sede Rai di Saxa Rubra. Ha curato l'arredo della chiesa di Porto Rotondo (1971), di Santa Maria Madre del Redentore di Tor Bella Monaca, a Roma, nel 1987 e di San Carlo Borromeo al Centro Direzionale di Napoli, nel 1990.\nHa svolto anche un'intensa attivit\u00e0 di scenografo, collaborando con il Teatro Stabile di Torino (scenografia del \"Riccardo III\" di Shakespeare, 1968, per cui ha realizzato la scultura \"La grande cina\", invenzione che vede in scena il sistema delle grandi sagome umane i cui movimenti sono sospesi in uno spazio metafisico, oggi conservata allo CSAC di Parma) e con la Scala di Milano, 1972 (scenografia della \"Norma\" di Vincenzo Bellini).\nDalla met\u00e0 degli anni Ottanta introduce nella sua opera l\u2019uso di lastre di vetro e realizza numerose installazioni monumentali in spazi pubblici, tra cui il Cavallo alato del Centro Rai di Saxa Rubra a Roma (1990).\nNelle sue sculture, frequenti le citazioni da famose opere del passato, come da quelle di Leonardo, di cui ha parafrasato con i suoi legni il disegno dell'\"uomo vitruviano\" (\"Disequilibrium\", 1967) e \"l'Ultima Cena\" (legno dipinto, 1981). \nNel 1997 don\u00f2 al paese d'origine, Castel Frentano, una copia della scultura lignea \"L'uomo vitruviano\" collocandola nel piazzale della Concezione.\nNel 2007 \u00e8 stato chiamato dal Palazzo delle Esposizioni di Roma a partecipare alla sua riapertura ufficiale, dopo lunghi anni di lavori di ristrutturazione, con una scelte delle sue principali opere.\nNel 2008 la giunta comunale della citt\u00e0 di Siena gli ha affidato il compito di dipingere il drappellone per il Palio del 16 agosto, dedicato alla Madonna Assunta e vinto dalla Contrada del Bruco, con il fantino Giuseppe Zedde detto \"Gingillo\" ed il cavallo Elisir Logudoro.\nAutore del proprio ambiente di vita e di lavoro, Ceroli ha raccolto alle porte di Roma, in uno spazio di 3000 metri quadrati i suoi lavori, in una sorta di casa-museo, dove ha costituito anche la sua stabile dimora. Luogo straordinariamente suggestivo che raccoglie i suoi lavori, oltre 500, in una specie di museo in continuo mutamento e accrescimento, che avrebbe intenzione di aprire al pubblico per renderlo vivo, fruibile, utile come stimolo e modello alle pi\u00f9 recenti generazioni di artisti.\nVita privata.\nFra la fine degli anni Sessanta e primi anni Settanta ebbe una relazione con l'attrice Daria Nicolodi, ritratta nelle sagome di legno esposte nella mostra personale \"Aria di Daria\" del 1968 presso la Galleria de' Foscherari di Bologna. Da questa relazione nacque il 9 giugno 1972 la sua figlia primogenita, Anna, deceduta in un incidente stradale il 29 settembre 1994.\nNel 1995, all'et\u00e0 di 58 anni, spos\u00f2 la trentenne Raffaella Amati, figlia del produttore cinematografico Giovanni Amati, da cui ha avuto due figlie, Allegra e Virginia. Questa relazione ispir\u00f2 l'opera \"Mario e Raffaella\". Separati dopo pochi mesi, la coppia ha avuto fasi alterne di riconciliazione e separazione, fino alla rottura definitiva."}
{"id": "797219", "revid": "123958823", "url": "https://it.wikipedia.org/wiki?curid=797219", "title": "Copa de Campeones de Am\u00e9rica 1961", "text": "La Copa de Campeones de Am\u00e9rica 1961 fu la seconda edizione della massima manifestazione sudamericana calcistica per club. Il Pe\u00f1arol vinse la sua seconda Coppa sconfiggendo in finale il Palmeiras."}
{"id": "797226", "revid": "767487", "url": "https://it.wikipedia.org/wiki?curid=797226", "title": "Zodiac (film)", "text": "Zodiac \u00e8 un film thriller del 2007 diretto da David Fincher.\nLa sceneggiatura della pellicola \u00e8 tratta dai libri di Robert Graysmith dedicati al serial killer statunitense denominato Killer dello Zodiaco, che negli anni sessanta e settanta sconvolse la citt\u00e0 di San Francisco (California).\nIl film \u00e8 stato presentato in concorso al 60\u00ba Festival di Cannes, tenutosi tra il 16 maggio e il 27 maggio 2007.\nTrama.\nVallejo (California), 4 luglio 1969. \u00c8 sera e la piccola cittadina in provincia di San Francisco sta festeggiando il giorno dell'indipendenza. La giovane Darlene Ferrin e un ragazzo, Mike Mageau, vanno in giro con l'auto di lei per mangiare qualcosa in un \"drive-in\". Intimorita dalla presenza di qualcuno, invisibile allo spettatore, Darlene propone di andare ad appartarsi al parcheggio di un parco isolato, poco distante. Mentre si accingono ad amoreggiare, un'auto scura si posiziona dietro al loro veicolo e ne esce un individuo che punta loro addosso una torcia. Mike, pensando all'ispezione di un poliziotto, prepara i documenti da mostrargli, ma l'individuo, armato di pistola, crivella la coppietta di colpi, poi si dilegua nel buio. L'aggressore telefona alla polizia per segnalare l'auto e le vittime, rivendicando sia l'azione al parco sia un duplice omicidio compiuto con lo stesso \"modus operandi\" l'anno prima (un'altra coppietta in auto, David Faraday e Betty Jensen) in una localit\u00e0 poco distante, Lake Herman Road. Mike viene trovato gravemente ferito, ma ancora vivo, mentre Darlene \u00e8 rimasta uccisa.\nIl giorno dopo, la redazione del \"San Francisco Chronicle\" riceve una lettera da parte dell'assassino: trattasi della rivendicazione (sgrammaticata) risultante credibile poich\u00e9 fornisce dettagli noti solo alla polizia e recante minacce di altri omicidi qualora il giornale non dar\u00e0 spazio alla sua figura nelle prossime prime pagine. In aggiunta, la busta contiene anche un messaggio cifrato che (a dire del mittente) rivelerebbe l'identit\u00e0 del killer. Al momento della lettura, in sala riunioni sono presenti il cinico giornalista di cronaca nera Paul Avery, che si occuper\u00e0 del caso, e il giovane vignettista Robert Graysmith, divorziato e padre di due figli, appassionato di enigmistica che rimane subito intrigato dalla vicenda. Il messaggio viene inviato alle maggiori agenzie di decriptazione del paese, compresa la CIA, ma, laddove tutti pensano a un metodo molto complicato dietro a esso, solo una normale coppia di enigmisti, leggendo la notizia, tenta in modo pi\u00f9 semplice e riesce nella traduzione.\nPaul Avery, che ha fatto conoscenza da poco con Graysmith, gliela mostra e insieme notano che, anzich\u00e9 contenere l'identit\u00e0 dell'assassino, il messaggio non \u00e8 altro che il vaneggiamento di un pazzo che paragona gli uomini ad animali da uccidere in una caccia, in un \"gioco pericoloso\". Questa definizione rammenta a Graysmith un film con lo stesso titolo e trama di alcuni anni prima, \"La preda pi\u00f9 pericolosa\", indizio che farebbe pensare all'ispirazione diretta del killer. Il caporedattore riceve, intanto, un'altra lettera rivendicatrice, stavolta firmata con il simbolo di un mirino e un nome: Zodiac.\nContea di Napa, Lago Berryessa (California), 27 settembre 1969. Un'altra coppia, Bryan Hartnell e Cecilia Shepard, sta facendo un picnic in pieno giorno in un parco deserto. All'improvviso vengono sorpresi da un uomo armato di pistola, mascherato e vestito di nero (con, sopra il petto, il simbolo del mirino, lo stesso di Zodiac) che li lega entrambi, facendo pensare a una rapina. Nonostante Bryan cerchi di farlo ragionare, Zodiac estrae un coltello e li pugnala entrambi, dedicando, per\u00f2, il pi\u00f9 delle coltellate alla ragazza. Infatti Bryan sopravvive, mentre Cecilia no. L'assassino, seguendo lo stesso schema, chiama la polizia e indica il luogo dell'omicidio.\nSan Francisco (California), 11 ottobre 1969. Il tassista Paul Stine prende sul suo taxi un uomo che gli chiede di portarlo nell'elegante quartiere di Presidio Heights. Una volta fermatosi, Zodiac fredda il tassista sparandogli alla testa. L'intera scena non resta ignorata: il colpo di pistola ha richiamato l'attenzione di alcuni ragazzini alla finestra di una villetta di fronte, che, da lontano, vedono un individuo in abiti scuri aggredire il guidatore e andarsene a piedi. Stavolta sono loro a chiamare la polizia, che accorre subito, pensando per\u00f2 a un episodio isolato di rapina. Sulla scena giungono il detective Dave Toschi e il suo collega Bill Armstrong e ben presto i due si rendono conto che non si tratta di una semplice rapina. Intanto, al \"Chronicle\" giunge un'altra lettera del killer, insieme ad un pezzetto di camicia insanguinata appartenente al tassista appena ucciso: \u00e8 l'ennesima prova di Zodiac.\nIl killer sembra risparmiare gli uomini, mentre non mostra nessuna piet\u00e0 per le donne. Ma con l'ultima vittima, il tassista, sembra rompere lo schema fino a quel momento seguito. La polizia organizza un programma televisivo appositamente per Zodiac, in modo che il killer possa telefonare in diretta e parlare con Melvin Belli, avvocato richiesto proprio da Zodiac, che adesso dichiara di chiamarsi Sam. Sam afferma che soffre terribilmente di emicranie e che queste sono iniziate quando ha ucciso un bambino per la prima volta, ma riesce a trovare sollievo solo se uccide di nuovo. Viene fissato un incontro tra Sam e Melvin, ma senza successo, poich\u00e9 Zodiac non si presenta. Una delle vittime sopravvissute, Bryan Hartnell, riascoltando la telefonata di Sam, comunica alla polizia che non si tratta del famoso serial killer. Il mattino seguente al \"Chronicle\" arriva un'altra lettera di Zodiac con altrettanti dettagli sul suo \"modus operandi\". L'obiettivo del killer \u00e8 uno solo: far saltare uno scuolabus con dentro bambini.\nDicembre 1969. Zodiac invia una lettera a Melvin Belli in cui gli chiede aiuto.\n22 marzo 1970. Sull\"'highway\" un uomo ferma un'auto con a bordo una donna con la sua bimba e si offre di aggiustarle la ruota posteriore, in quanto, secondo lui, avrebbe i bulloni allentati. Dopo qualche decina di metri, la ruota si sgancia e l'uomo propone alla donna un passaggio verso la stazione pi\u00f9 vicina. La donna accetta e sale in macchina. L'uomo le annuncia che presto la uccider\u00e0 e lancer\u00e0 fuori dall'auto la bimba. La donna, per\u00f2, riesce a saltare gi\u00f9 dall'auto e a salvare se stessa e la figlioletta.\nNei mesi successivi si susseguono lettere su lettere che Zodiac invia alle varie testate giornalistiche. Frattanto, Graysmith e Avery si fanno un'idea su chi possa essere il killer. Indagando, si rendono conto che Zodiac rivendica omicidi non suoi, solo per avere attenzione dalla stampa.\nOttobre 1970, un anno dopo gli omicidi. A Paul Avery viene recapitata una lettera di Zodiac, accompagnata da uno scampolo di stoffa insanguinata. La lettera contiene minacce di morte per Paul. Mentre Robert \u00e8 ad un appuntamento con Melanie, Paul deve incontrarsi con un informatore anonimo, che lo metter\u00e0 al corrente di alcune notizie su Zodiac. Dopo l'incontro di Paul, tutte le TV nazionali trasmettono scoop su Zodiac: si dice che il primo omicidio del serial killer risalga al 1966. Avery, infatti, viene in possesso di una lettera, che presenta la stessa grafia di Zodiac, datata 1966.\nLuglio 1971. Un uomo riferisce alla polizia che un suo collega, Leigh Allen, gli aveva confessato tutti i suoi progetti futuri, progetti che coincidono perfettamente con quelli di Zodiac. Toschi e Armstrong sembrano convincersi che questa sia la pista giusta da seguire.\n4 agosto, Rodeo. La polizia incontra Leigh Allen, per parlargli riguardo a Zodiac. L'uomo sembra corrispondere alla descrizione del serial killer: alto, tarchiato, zoppicante. Le ulteriori indagini, per\u00f2, rivelano che Allen non \u00e8 Zodiac.\nUn anno dopo. Un Paul Avery ubriaco fa richiesta alla polizia per essere il coordinatore principale sulle indagini di Zodiac, sostenendo di poter aiutare la polizia a inchiodare il serial killer. La polizia, nel frattempo, non ha abbandonato i sospetti su Allen e raccoglie quanto pi\u00f9 materiale possibile sull'uomo.\n14 settembre 1972, Santa Rosa. Toschi ed Armstrong, insieme alla polizia locale, si recano a casa di Allen, con un mandato di perquisizione. Gli agenti, una volta entrati, non trovano nessuno, se non parecchi roditori e armi da fuoco. Subito dopo, giunge lo stesso Allen, che viene condotto in centrale, ma il capo della polizia lo scagiona.\nQuattro anni dopo. Bill Armstrong si dimette dalla omicidi per passare all'antifrode: il caso Zodiac lo ha destabilizzato e adesso vuole trascorrere pi\u00f9 tempo con la sua famiglia. Robert Graysmith, intanto, ha sposato Melanie e ha avuto anche una bimba da lei. Il giovane va a far visita a Paul Avery, gi\u00e0 da tempo dimessosi dal \"Chronicle\". Il cronista vive in una casa sull'acqua e non ha abbandonato lo stile sregolato. Robert esorta l'amico a scrivere un libro su Zodiac, nonostante siano passati anni e il killer sembra essere svanito nel nulla. Paul non solo non accetta la proposta, ma caccia Robert da casa sua.\nOttobre 1977. Robert e Dave vanno a pranzo insieme e Graysmith informa il detective delle ricerche circa Zodiac, che in tutti quegli anni ha portato avanti per conto personale. Le notizie del vignettista incuriosiscono parecchio Toschi, che inizia una collaborazione con Robert. Graysmith parte per Vallejo e qui consulta tutta la documentazione sul caso Zodiac. Robert intrattiene una conversazione con Toschi, al quale dice che la prima vittima di Zodiac, Darlene, conosceva sicuramente il suo assassino. Robert scopre anche che, prima che la lettera di Zodiac arrivasse a Melvin Belli nel dicembre del 1969, arriv\u00f2 una sua telefonata, in data 18 dicembre, tramite la quale il killer annunciava di dover uccidere perch\u00e9 era il giorno del suo compleanno. Graysmith riceve una chiamata, in cui un uomo sconosciuto lo assicura di consegnargli Zodiac. Inoltre, gli rivela il vero nome di Zodiac: Rick Marshall. La telefonata misteriosa arrivata a Robert \u00e8 stata fatta da Wallace Penny, che pu\u00f2 consegnare a Graysmith un campione di scrittura di Marshall, in modo da confrontarlo con quello di Zodiac.\n25 aprile 1978. I giornalisti del \"Chronicle\" avvertono Toschi che \u00e8 arrivata una lettera di Zodiac, dopo anni di silenzio. Nella lettera, l'assassino sfida Dave, dichiarandosi pi\u00f9 bravo di lui. Il capo della polizia, il capitano Marty Lee, gli toglie il caso e lo butta fuori dalla omicidi. Intanto, si diffonde la notizia che sia stato lo stesso Toschi ad aver scritto la lettera, solo per avere notoriet\u00e0. Dave non vuole avere niente pi\u00f9 a che fare con Zodiac e con Robert, per questo dice al giovane di non coinvolgerlo pi\u00f9 nella faccenda.\n4 agosto 1979. Graysmith incontra un uomo che ha lavorato come proiezionista in un cinema. L'uomo afferma di essere stato collega di Marshall, ma che lo stesso non ha mai scritto nessun manifesto. L'uomo dice di essere l'autore dei manifesti, quegli stessi che sono stati esaminati tramite perizia calligrafica. Robert si dirige a casa con l'idea che gli assassini siano due: uno scrive le lettere, l'altro esegue gli omicidi. Una volta rientrato a casa, Robert non trova nessuno: la sua famiglia non c'\u00e8. Su un biglietto, la moglie Melanie lascia scritto di essere andata via con i figli.\nGraysmith fa visita in carcere a Linda, la sorella di Darlene, la prima vittima di Zodiac. La donna racconta che ad un pittura-party, avvenuto dieci anni prima a casa della sorella, c'era un uomo, Leigh, che diceva di avere gi\u00e0 ucciso. Robert rimane sconvolto dalla dichiarazione, poich\u00e9 tutti i sospetti su Rick Marshall cadono.\nVano si rivela il tentativo di Robert di parlare con la polizia di Vallejo, perch\u00e9 nessuno ormai intende tornare ad indagare su un vecchio caso. Quindi il giovane decide di dedicarvisi da solo. Nel frattempo si \u00e8 pure licenziato dal \"Chronicle\". Una notte Robert va a casa di Dave, rivelandogli ci\u00f2 che ha scoperto: Arthur Leigh Allen \u00e8 nato il 18 dicembre, lo stesso giorno in cui chiam\u00f2 Melvin Belli, per dire che aveva necessariamente bisogno di uccidere poich\u00e9 era il giorno del suo compleanno. Graysmith inizia a raccontare come secondo lui siano andati i fatti. Leigh Allen era il vicino di casa della sua vittima, Darlene Ferrin. L'uomo partecip\u00f2 anche al suo party-pittura e comunic\u00f2 ai parenti la morte della ragazza, novanta minuti dopo l'omicidio, anticipando anche la polizia. L'uomo venne arrestato nel 1975, in seguito ad accuse di pedofila. Rimase in prigione per circa due anni, durante i quali non arrivarono lettere da parte di Zodiac. Tutti gli indizi, dunque, sembrano condurre ad Allen. Solo le impronte e la calligrafia non trovano un sicuro riscontro. Per questo motivo, Dave non pu\u00f2 provare che Allen sia Zodiac.\n20 dicembre 1983, Vallejo. Robert entra in un negozio di ferramenta e si imbatte in Leigh Allen. Alla domanda di Allen \u00abPosso aiutarla?\u00bb, Robert risponde con un categorico \u00abNo\u00bb e si allontana, dopo aver fissato a lungo quello che per lui \u00e8 Zodiac. Il caso, adesso, \u00e8 risolto per Graysmith, il quale, anni prima, aveva detto alla moglie Melanie che per lui sarebbe davvero finita solo una volta dopo aver guardato negli occhi Zodiac.\n16 agosto 1991. Il libro di Robert Graysmith su Zodiac \u00e8 diventato un bestseller. All'aeroporto della citt\u00e0 di Ontario, un poliziotto di Vallejo incontra Micheal Mageau, il ragazzo scampato alla furia di Zodiac. L'agente mostra all'uomo delle foto segnaletiche, tra cui compare anche il viso di Allen, con la speranza che Mageau possa riconoscere qualcuno. Mike indica Allen come l'uomo che la notte del 4 luglio 1969 gli ha sparato.\nIl film si conclude con la spiegazione dei fatti che seguirono all\u2019individuazione di Allen.\nAccoglienza.\nCritica.\nSecondo il critico cinematografico Pino Farinotti il film non focalizza le sue attenzioni sull'assassino, ma sui personaggi che girano intorno a lui in un thriller atipico, mentre secondo \"Il Morandini\" \u00e8 sobrio e non prolisso nonostante la sua durata.\nSull'aggregatore di recensioni Rotten Tomatoes il film ha un indice di gradimento dell'89% con una media di voto di 7,7/10, basato su 237 critiche professionali. Sul sito Metacritic il film ha ricevuto, invece, un punteggio di 78/100, basato su 40 recensioni professionali.\nProduzione.\nSviluppo.\nJames Vanderbilt lesse il libro di Robert Graysmith \"Zodiac\" nel 1986, mentre era al liceo. Anni dopo, diventato sceneggiatore, ebbe l'opportunit\u00e0 di incontrare Graysmith e rimase affascinato dal folklore che circondava il killer Zodiac. Decise di provare a trasporre la storia in una sceneggiatura. Vanderbilt aveva sopportato brutte esperienze in passato in cui i finali delle sue sceneggiature erano stati cambiati e voleva avere pi\u00f9 controllo sul materiale questa volta. Present\u00f2 il suo adattamento di \"Zodiac\" a Mike Medavoy e Bradley J. Fischer della Phoenix Pictures, accettando di scrivere una sceneggiatura se avesse potuto avere pi\u00f9 controllo creativo su di essa.\nGraysmith incontr\u00f2 Fischer e Vanderbilt alla \"premiere\" del film \"Auto Focus\" di Paul Schrader, tratto dal libro di Graysmith uscito nel 1991 sulla vita e la morte dell'attore Bob Crane. Fu concluso un accordo che opzion\u00f2 i diritti di \"Zodiac\" e \"Zodiac Unmasked\" quando divennero disponibili dopo aver languito in un altro studio per quasi un decennio. David Fincher fu la prima scelta come regista grazie al suo lavoro su \"Seven\". Originariamente avrebbe dovuto dirigere un adattamento del romanzo \"The Black Dahlia\" di James Ellroy (in seguito girato da Brian De Palma) e immaginava una miniserie da cinque ore di $ 80 milioni con stelle del cinema. Quando questo sfum\u00f2, Fincher lasci\u00f2 il progetto e pass\u00f2 a \"Zodiac\".\nIl regista fu attratto dalla storia dell'assassino perch\u00e9 aveva trascorso gran parte della sua infanzia a San Anselmo, nella contea di Marin, durante gli omicidi iniziali. \u00abRicordo di essere tornato a casa e di aver detto che la pattuglia della strada aveva seguito i nostri scuolabus per un paio di settimane, e mio padre, che lavorava da casa, e che era molto secco, non uno che ammorbidiva le cose, si gir\u00f2 lentamente sulla sedia e disse: \"Oh s\u00ec. C'\u00e8 un serial killer che ha ucciso quattro o cinque persone, che si fa chiamare Zodiac, che ha minacciato di prendere un fucile di precisione e sparare ai pneumatici di uno scuolabus, e poi sparare ai bambini mentre scendono dal bus\"\u00bb. Per il giovane Fincher, il killer \u00abera l'uomo nero definitivo\u00bb. Il regista fu anche attratto dal finale irrisolto della sceneggiatura di Vanderbilt perch\u00e9 sentiva fosse fedele alla vita reale, poich\u00e9 i casi non sono sempre risolti.\nFincher sentiva che il suo compito fosse di dissipare la statura mitica che il caso aveva assunto nel corso degli anni definendo chiaramente cosa fossero fatti e cosa fosse finzione. Disse a Vanderbilt che voleva che la sceneggiatura fosse riscritta con le ricerche fatte dai rapporti originali della polizia. Fincher scopr\u00ec che c'erano molte speculazioni e dicerie e volle intervistare le persone direttamente coinvolte nel caso di persona per vedere se credeva a quello che gli stavano dicendo. Fincher lo fece perch\u00e9 sentiva un onere di responsabilit\u00e0 nel fare un film che condannava qualcuno postumo.\nFincher, Fischer e Vanderbilt trascorsero mesi a intervistare testimoni, familiari di sospetti, investigatori in pensione e in servizio, le due vittime superstiti e i sindaci di San Francisco e Vallejo. Fincher ha dichiarato: \"Anche quando facevamo le nostre interviste, parlavamo con due persone: una confermava alcuni aspetti della vicenda e un'altra li negava. Inoltre, \u00e8 passato molto tempo, i ricordi sono influenzati e il diverso racconto delle storie cambiava la percezione, quindi quando c'era qualche dubbio seguivamo sempre con i rapporti della polizia \". Nel corso della loro ricerca, Fincher e Fischer assunsero Gerald McMenamin, un esperto di linguistica legale e professore di linguistica alla California State University Fresno, per analizzare le lettere di Zodiac. A differenza degli esaminatori di documenti negli anni '70, si \u00e8 concentrato sul linguaggio di Zodiac e su come formava le sue frasi in termini di struttura e ortografia.\nFincher e Fischer contattarono Metro-Goldwyn-Mayer per finanziare il film, ma i colloqui fallirono perch\u00e9 lo studio voleva che la durata del film fosse fissata a due ore e quindici minuti. Warner Bros. e Paramount Pictures concordarono di condividere i costi di produzione e furono pi\u00f9 flessibili riguardo al tempo di esecuzione. I dirigenti erano preoccupati per la grande quantit\u00e0 di dialoghi, la mancanza di scene d'azione e il finale inconcludente.\nQuando Dave Toschi incontr\u00f2 Fincher, Fischer e Vanderbilt, Fincher gli disse che non avrebbe fatto un altro \"\" (liberamente basato sul caso Zodiac). Toschi fu impressionato dalla loro conoscenza del caso e si rese conto che aveva imparato da loro. Toschi guard\u00f2 \"Zodiac\" pi\u00f9 volte e disse \"Pensavo che Ruffalo avesse fatto un buon lavoro\", ma anche che il film gli ricordava le vecchie frustrazioni sul fatto che il caso non era mai stato chiuso. Le vittime sopravvissute dello Zodiaco, Mike Mageau e Bryan Hartnell, furono consulenti del film.\nIl film di Alan J. Pakula \"Tutti gli uomini del presidente\" \u00e8 stato il modello per Zodiac dato che Fincher sentiva che era anche \"la storia di un giornalista deciso a ottenere una storia ad ogni costo e di una persona che si improvvisa un giornalista investigativo. Il film \u00e8 incentrato tutto sulla sua ossessione sul conoscere la verit\u00e0.\" Come in quel film, non voleva passare il tempo a raccontare la storia di nessuno dei personaggi, concentrandosi invece su ci\u00f2 che facevano riguardo al caso. \"\nVanderbilt era attratto dal fatto che Graysmith fosse passato da essere un fumettista a uno dei pi\u00f9 importanti investigatori del caso. Ha presentato la storia come: \"E se Garry Trudeau si fosse svegliato una mattina e avesse cercato di risolvere il Figlio di Sam \"? Mentre lavorava alla sceneggiatura, divenne amico di Graysmith. I registi si assicurarono la collaborazione del Dipartimento di Polizia di Vallejo (uno degli investigatori chiave dell'epoca) perch\u00e9 speravano che il film avrebbe ispirato qualcuno a farsi avanti con informazioni che avrebbero potuto aiutare a risolvere il caso.\nCasting.\nUna delle prime conversazioni di Fincher sul casting del film \u00e8 stata con l'attrice Jennifer Aniston. Stava parlando di attori con cui aveva lavorato e di quelli che amava, e due dei suoi preferiti erano Gyllenhaal (\"The Good Girl\") e Mark Ruffalo (\"Rumor Has It\"). Mentre studiava il film, Fincher consider\u00f2 Jake Gyllenhaal per interpretare Robert Graysmith . Secondo il regista, \"Mi \u00e8 piaciuto molto in \"Donnie Darko\" e ho pensato: '\u00c8 una moneta a due facce interessante, pu\u00f2 fare l'ingenuo ma pu\u00f2 anche fare il posseduto'\". In preparazione per il suo ruolo Gyllenhaal incontr\u00f2 Graysmith e lo riprese per studiarne i modi e il comportamento.\nInizialmente, Mark Ruffalo non era interessato al progetto, ma Fincher voleva che interpretasse David Toschi . Ha incontrato l'attore e gli ha detto che stava riscrivendo la sceneggiatura. \"Ho amato quello che stava dicendo e amato dove stava andando con esso\", ricorda l'attore. Per la ricerca, ha letto tutte le relazioni sul caso e ha letto tutti i libri sull'argomento. Ruffalo ha incontrato Toschi e ha scoperto che aveva \"il perfetto ricordo dei dettagli e quello che \u00e8 successo, quando, dove, chi era l\u00ec, cosa indossava. Sapeva sempre cosa indossava. Penso che sia impresso in chi lui \u00e8 ed \u00e8 stato un grosso problema per lui. \"\nFincher ha detto di aver pensato ad Anthony Edwards per il ruolo dell'ispettore William Armstrong perch\u00e9 \"sapevo che avevo bisogno della persona pi\u00f9 rispettabile che potessi trovare, perch\u00e9 sarebbe stato il bilancio del film. In un modo strano, questo film non esisterebbe senza Bill Armstrong: tutto ci\u00f2 che conosciamo del caso Zodiac, lo sappiamo grazie ai suoi appunti, quindi, nel casting della parte, volevo avere qualcuno che fosse totalmente affidabile \".\nOriginariamente, Gary Oldman doveva interpretare Melvin Belli ma \"si \u00e8 preso molto disturbo, avevano degli strumenti, ma fisicamente non avrebbe funzionato, non aveva la circonferenza\", ha detto Graysmith. Brian Cox \u00e8 stato scelto per il cast. Lee Norris ha interpretato il Mike Mageau del 1969 e Jimmi Simpson ha interpretato la versione pi\u00f9 vecchia del personaggio.\nEffetti visivi.\nDigital Domain ha gestito la maggior parte degli oltre 200 effetti del film, tra cui pozze di sangue e impronte di sangue trovate nelle scene del crimine. Per l'omicidio di Cecelia Shepard che ha avuto luogo a Lake Berryessa, sono state aggiunte gocce di sangue e macchie di indumenti in post-produzione. Fincher non voleva sparare sangue con effetti pratici perch\u00e9 asciugare tutto dopo ogni ripresa avrebbe impiegato troppo tempo, cos\u00ec le sequenze di omicidio furono eseguite con sangue CG.\nLa CG \u00e8 stata anche utilizzata per ricreare il quartiere a San Francisco di Washington e Cherry Streets dove il tassista Paul Stine fu ucciso. L'area era cambiata significativamente nel corso degli anni e gli abitanti non volevano che l'omicidio fosse ricreato nel loro quartiere, quindi Fincher ha girato la sequenza su un blue screen. Lo scenografo Donald Burt ha fornito al team di effetti visivi i disegni dettagliati dell'incrocio com'era nel 1969. Le fotografie di ogni angolo possibile dell'area sono state scattate con una fotocamera digitale ad alta risoluzione, consentendo all'equipe di effetti di costruire modelli geometrici basati su computer di case che sono state poi strutturate con facciate d'epoca. Le Motociclette della polizia vintage 3D, macchine della squadra, un camion dei pompieri e lampioni sono stati aggiunti allo scatto finale.\nMolte delle riprese del film della Bay Area degli anni '70 sono state create dalla casa degli effetti della Marin County Matte World Digital . Le \"riprese dall'elicottero\" del cielo carico di fuochi d'artificio sopra Vallejo, il lungomare di San Francisco, e la ripresa dall'alto del taxi che attraversava San Francisco erano CG, cos\u00ec come la ripresa verso il basso del traffico dalla torre del Golden Gate Bridge. Una sequenza time-lapse della costruzione della Transamerica Pyramid era un ibrido di pittura di sfondi 2D e 3D, creato utilizzando le foto di riferimento della Piramide prelevate dal tetto del Sentinel Building di Francis Ford Coppola . Supervisore degli effetti visivi MWD Craig Barronha ha ricercato la costruzione della piramide per precisione."}
{"id": "797235", "revid": "46523", "url": "https://it.wikipedia.org/wiki?curid=797235", "title": "Neodadaismo italiano", "text": ""}
{"id": "797236", "revid": "168713", "url": "https://it.wikipedia.org/wiki?curid=797236", "title": "Scuola di piazza del Popolo", "text": " \nLa Scuola di piazza del Popolo \u00e8 stata un'esperienza artistica nata negli anni sessanta, a Roma. Gli artisti coinvolti erano Mario Schifano, Giosetta Fioroni, Tano Festa e Franco Angeli, i quali erano soliti riunirsi al \"Caff\u00e8 Rosati\" a piazza del Popolo o presso la Galleria La Tartaruga di Plinio De Martiis.\nStoria.\nNata negli anni sessanta dagli artisti Mario Schifano, Giosetta Fioroni, Tano Festa e Franco Angeli che si riunivano al Caff\u00e8 Rosati a piazza del Popolo o presso la Galleria La Tartaruga di Plinio De Martiis, vide ben presto nuovi artisti che si unirono al movimento, come Pino Pascali, Francesco Lo Savio, Sergio Lombardo, Renato Mambor, Jannis Kounellis, Cesare Tacchi e Umberto Bignardi. Il pi\u00f9 giovane del gruppo fu Enrico Manera, che aveva aderito all'idea avanguardistica del movimento verso la met\u00e0 degli anni settanta stringendo amicizia con Schifano, Festa e Angeli.\nMario Schifano fu la figura principale del gruppo. La sua prima creazione da considerarsi pop fu \"Koka-Kola\" (1961), a cui fece seguito \"Coca-Cola\" del 1962. Il dipinto \u00e8 organizzato come il finestrino di un'auto, pieno di colore rosso, tipico dell'etichetta della celebre bibita; il colore cola verso il basso, facendo riferimento alle sgocciolature di Rauschenberg e Johns, artisti statunitensi che influenzarono non poco il pittore italiano.\nPer Schifano la superficie pittorica non tende mai a espandersi nelle tre dimensioni, piuttosto \u00e8 considerata uno \"schermo\" su cui si rispecchia il mondo moderno. La sua pittura va dalle immagini pubblicitarie (\"Esso\", 1964) ai ricordi futuristi fino alla propaganda politica (\"Compagni, compagni\", 1968).\nDa considerarsi \"schermi\" risultano anche i quadri di Franco Angeli, realizzati con successive passate di colore e strati di garza, sotto i quali si pongono le immagini del potere e della violenza (aquile, croci, svastiche).\nRisulta pi\u00f9 oggettuale il lavoro di Tano Festa, il quale ritrova persiane, specchi e ante di armadi e li presenta come dipinti monocromi. Inoltre, lavora anche con le immagini provenienti dalla storia dell'arte (\"la Creazione di Adamo\" di Michelangelo, \"La grande odalisca\" di Ingres, il particolare dei \"Coniugi Arnolfini\"), interpretandoli come segni di un mondo commercializzato e sottoposto alle stesse leggi con cui si gestiscono i prodotti di massa.\nAllo stesso modo agisce Giosetta Fioroni, estrapolando un particolare da un'immagine, dilatandone il fotogramma e isolandolo a tal punto da renderlo irriconoscibile allo sguardo (\"Liberty\", 1965). Sperimenta, al tempo stesso, le possibilit\u00e0 offerte dal collage e dalla fotografia, realizza serie di scatole-assemblages, teatrini e acquarelli in cui sono presenti stelle, fiori, cuori.\nLa fine della Scuola si pu\u00f2 datare al 1967, anno in cui alcuni artisti presero parte a una esposizione nella galleria L'Attico, nella quale proposero delle opere che incominciavano ad avvicinarsi all'Arte Povera."}
{"id": "797237", "revid": "1543377", "url": "https://it.wikipedia.org/wiki?curid=797237", "title": "National Basketball Association 2006-2007", "text": "La stagione della National Basketball Association 2006-2007 fu la 61\u00aa edizione del campionato NBA. La stagione si concluse con la vittoria dei San Antonio Spurs, che sconfissero i Cleveland Cavaliers per 4-0 nelle finali NBA.\nClassifica Finale.\nEastern Conference.\nAtlantic Division\nCentral Division\nSoutheast Division\nWestern Conference.\nNorthwest Division\nPacific Division\nSouthwest Division"}
{"id": "797245", "revid": "4175", "url": "https://it.wikipedia.org/wiki?curid=797245", "title": "Sir Charles Thompson", "text": ""}
{"id": "797248", "revid": "791427", "url": "https://it.wikipedia.org/wiki?curid=797248", "title": "Domenico Gnoli (pittore)", "text": "Biografia.\nNasce a Roma nel 1933, figlio della ceramista Annie de Garrou (1900-1994) e dello storico dell'arte e sovrintendente alle Belle arti dell'Umbria, Umberto Gnoli (1878-1947). La sorella Marzia nascer\u00e0 l'anno successivo. Il nonno paterno \u00e8 il poeta e storico, suo omonimo, Domenico Gnoli; sorelle del nonno, anche loro poetesse, sono Teresa e Elena Gnoli; lo zio, fratello del padre, \u00e8 Tommaso (1874 - 1958), critico letterario e germanista. &lt;br&gt;\nL\u2019ambiente familiare, molto attento alla cultura, in rapporto diretto e continuo con l'arte e con la sua storia, stimola in lui fin da bambino la passione per il disegno e la pittura. Significativa in tal senso \u00e8 una lettera illustrata che il padre gli invia quando ha solo 10 anni, contenente vere e proprie lezioni di architettura.\nTrascorre i suoi primi anni tra Roma e Spoleto.\nLe prime mostre e l'incontro con il teatro.\nInsieme alla madre, che intuisce le potenzialit\u00e0 artistiche del figlio, frequenta i corsi di disegno e acquaforte di Carlo Alberto Petrucci. Incoraggiato da Petrucci, nel dicembre 1950, a soli 17 anni, esordisce alla \"Galleria Cassapanca\" di Roma dove espone una serie di illustrazioni intitolata \"Mes Chevaliers\". A seguire partecipa alla mostra collettiva di grafica, dal titolo \"Art graphique italien contemporain\", alla \"Galerie Giroux\" di Bruxelles (17 marzo \u2013 3 aprile 1951), e alla \"Seconda mostra di incisione italiana\" a Sassari dove, nell'agosto del 1952, espone puntesecche e acqueforti.&lt;br&gt;\nTra il 1951 e il 1955 il teatro diviene il suo principale ambito di lavoro: si dedica alla creazione di costumi e scenografie, e di locandine e manifesti. Nel 1951 disegna il manifesto per la versione teatrale di Ch\u00e9ri di Colette, regia di Andr\u00e9 Barsacq, prodotto dalla Compagnia Italiana di Prosa, protagonista Andreina Pagnani. Nel 1952 frequenta un corso di scenografia all'Accademia di Belle Arti di Roma che abbandona quasi subito per unirsi alla compagnia teatrale \"Capodaglio-Pilotto-Carraro-Miserocchi\"; a questa breve esperienza d'attore teatrale si aggiunge una piccola parte nel film \"La fiammata\" (1952) di Blasetti. Nello stesso periodo realizza scene e costumi per la compagnia teatrale di Vivi Gioi (stagione 1952-53) e per due spettacoli della Compagnia Cesco Baseggio: \"Il mercante di Venezia\", per il Schauspielhaus di Zurigo, e \"Il Re cervo\" di Carlo Gozzi, i cui disegni saranno esposti alla \"I Mostra nazionale di arti figurative\" a Palazzo Collicola di Spoleto nel settembre 1953.\nTra Parigi e Londra.\nNel 1953 si trasferisce a Parigi, frequenta l\u2019ambiente della \"scuola di Parigi\" e altri artisti \"d\u00e9cadents\" da lui molto apprezzati, come Ernest Fuchs e Friedensreich Hundertwasser. Jean-Louis Barrault gli affida scene e costumi di \"La belle au bois dormant\" di Jules Supervielle; lo spettacolo non andr\u00e0 mai in scena, ma il grande apprezzamento mostrato da Barrault per i soli bozzetti che Gnoli comunque realizza, avr\u00e0 positive conseguenze sulla vita del giovane artista: con una lettera di presentazione indirizzata a Laurence Olivier, co-direttore dell\"Old Vic\", Barrault apre a Gnoli le porte dell'ambiente teatrale londinese. Nel frattempo \u00e8 invitato a partecipare alla mostra \"Contemporary Italian Painters\" alla \"Sagittarius Gallery\" di Philadelphia dove espone disegni fantastici d'ispirazione teatrale.&lt;br&gt;\nAll\"Old Vic\" cura scene e costumi di \"As You Like It\", regia di Robert Helpmann ottenendo un grande successo personale. Ma, nonostante la promettente carriera di scenografo e costumista gi\u00e0 ben avviata, l'artista percepisce la futilit\u00e0 dell'ambiente e vive con insofferenza il lavoro d'\u00e9quipe; pertanto decide di abbandonare il mondo teatrale per dedicarsi con maggiore impegno alla pittura.\nTra New York e l'Europa.\nNel 1955 si trasferisce a New York. Dipinge e sperimenta tempera e sabbia mischiate. Si avvicina alla pittura metafisica subendo l'influenza di Morandi e Carr\u00e0. \nA Londra nel 1957 espone 24 disegni e 17 dipinti alla \"Galleria Arthur Jeffress\" conquistando l'attenzione della critica; nella stessa galleria terr\u00e0 di nuovo una personale nel 1960. A New York sposa la modella Luisa Gilardenghi che lo introduce alla vita mondana newyorkese: conosce Cecil Beaton e si lascia ispirare dal suo lavoro, \"predisponendosi a tagli arditi ed efficaci delle immagini\".\nLa prima personale italiana apre nel 1958 alla \"Galleria l'Obelisco\" di Roma. In questo stesso periodo dipinge gli acquerelli per l'edizione Einaudi in inglese de \"Il barone rampante\" di Italo Calvino e realizza scenografie e costumi per il \"John Butler Ballet\" in scena al Festival dei Due Mondi; torner\u00e0 a Spoleto l'anno successivo per partecipare a una mostra in Piazza Duomo.\nAffianca alla pittura l'attivit\u00e0 di illustratore, sua principale fonte di sostentamento fino alla met\u00e0 degli anni sessanta. Esegue illustrazioni per riviste americane come \"Show Magazine\", \"Fortune\", \"Glamour\", \"Holiday Magazine\", \"Life\", \"Horizon\", \"Playboy\" e \"Sports Illustrated\", per cui illustra \"The Gaudy Games\", testo del poeta inglese Robert Graves. &lt;br&gt;\nIl successo raggiunto come illustratore favorisce i contatti con la \"Galleria Paul Bianchini\" di New York dove nel 1959 inaugura una personale di tele che raffigurano oggetti d'uso quotidiano (sar\u00e0 ripetuta nel 1960 e nel 1962).\nPer il magazine di viaggi \"Holiday\" svolge funzioni di \"disegnatore-reporter\" che lo portano spesso in giro per il mondo, negli anni in cui la fotografia non ha ancora sostituito l'illustrazione a corredo degli articoli. &lt;BR&gt;\nScrive in inglese il testo e disegna 30 tavole a colori per \"Orestes Or The Art Of Smiling\", una storia dai toni onirici raccontata attraverso dialoghi e illustrazioni; il libro, inserito nella \"letteratura per ragazzi\", viene pubblicato alla fine del 1961 (mai lo sar\u00e0 in italiano) dalla Mondadori, per conto di Simon &amp; Schuster.\nA Maiorca.\nDopo la separazione dalla moglie, giunge casualmente a Maiorca nell'aprile del 1963; attratto dal clima sempre mite e dalla possibilit\u00e0 di isolamento, decide di stabilirsi a Dei\u00e0. Vive in uno degli \"angoli pi\u00f9 belli del mondo\", come lui stesso ama definire; nelle vicinanze risiedono altri amici artisti: Mati Klarwein, Esteban Franc\u00e9s, Ernst Fuchs, Arik Brauer, Robert Graves. Convive con Yannick Vu (27 agosto 1942), anche lei pittrice, che sposa nel 1965. Assiste spesso alle corride, spunto per alcuni articoli illustrati da pubblicare sulle riviste, e stringe amicizia con diversi torero. Rallenta il frenetico susseguirsi degli spostamenti.\nIl successo internazionale.\nL'amico Ben Jakober lo introduce nel mondo dei galleristi parigini; nel novembre 1964 la mostra personale alla \"Galerie Andr\u00e9 Schoeller\", a quel tempo prestigiosa galleria dedita a valorizzare giovani pittori, ottiene grande apprezzamento da parte della critica, un risultato che segna la prima affermazione internazionale di Gnoli pittore. I 12 quadri esposti raffigurano dettagli minuti di oggetti, particolari di vestiario (le trame di un tessuto, una cravatta, una tasca, una scarpa) e di capigliature ingigantiti in tele di grandi dimensioni, dipinti con la sua personale tecnica composta da acrilico e sabbia. Il suo \u00e8 un modo di dipingere nuovo, che non trova corrispondenza nelle esperienze contemporanee; la materia ottenuta \u00e8 spessa, densa e non lascia vedere il segno delle pennellate; gli oggetti quotidiani, banali e insignificanti, estrapolati dal loro contesto e riprodotti fedelmente su scala macro, acquistano una grande intensit\u00e0 espressiva, ricca di mistero e vitalit\u00e0. \nNel 1966 due prestigiosi riconoscimenti arrivano a conferma del suo talento: la \"Society of American Illustrators\" lo nomina \"miglior illustratore\" dell'anno, premio difficilmente conferito ad uno straniero; inoltre viene invitato al premio Marzotto, manifestazione di respiro internazionale che punta a mettere in mostra artisti gi\u00e0 affermati insieme a giovani talenti emergenti italiani. \nDopo il successo di Parigi numerose gallerie reclamano il privilegio di esporre i suoi lavori.\nI galleristi Jan Krugier di Ginevra e Mario Tazzoli di Torino lo mettono sotto contratto. Seguono mostre personali a Napoli, Roma, Bologna, al \"Palais des Beaux-Arts di Bruxelles\", alla Kestner-Gesellschaft di Hannover, alla quarta edizione di documenta a Kassel. &lt;br&gt;\nNel 1968 collabora di nuovo con Robert Graves per il racconto \"What is a Monster?\", pubblicato dalla rivista letteraria \"Horizon\"; le illustrazioni, note come la serie dei \"Mostri\", saranno ospitate alla Biennale di Venezia del 2013.\nA Roma, nel laboratorio di ceramica della madre, realizza cinque sculture poi fuse in bronzo che richiamano alcuni soggetti della sua pittura. Verranno esposte nel 1969 alla \"Sidney Janis Gallery\" di New York, insieme a 40 quadri. &lt;br&gt;\nLe successive due esposizioni al Suermondt-Ludwig-Museum di Aquisgrana e alla \"Galerie Schmela\" di D\u00fcsseldorf all'inizio del 1970, saranno per lui le ultime.\nLa malattia.\nAll'inizio del 1970 scopre di essere gravemente malato; muore di cancro a New York dopo pochi mesi, a soli 36 anni. Nello stesso anno la salma viene traslata nel piccolo cimitero di Monteluco di Spoleto, localit\u00e0 dove la madre possiede un \"villino\" sorto su un antico eremo, l\"Eremo di San Bonifacio\". Entrambi riposano all'ombra del \"Bosco sacro\".\nIn seguito, sono state organizzate numerose retrospettive in vari musei, gallerie e manifestazioni, tra cui la Biennale di Venezia del 1978, 2003 e 2013. La personale pi\u00f9 recente (luglio 2018) \u00e8 stata organizzata per la seconda volta (la prima nel 2012) a New York alla \"Luxembourg &amp; Dayan\", galleria impegnata a far conoscere in America gli artisti europei. La mostra \"Domenico Gnoli (1933-1970). Disegni per il teatro. 1951-1955\", a cura di Michele Drascek e Duccio K. Marignoli, premiata dal Presidente della Repubblica Mattarella, \u00e8 stata presentata nel giugno del 2017 dalla Fondazione Marignoli di Montecorona al Festival dei Due Mondi di Spoleto. La Fondazione Prada di Milano nell'ottobre 2021 gli ha dedicato una ricchissima retrospettiva, uno degli ultimi progetti di Germano Celant.\nGrazie alla determinazione e alla tenacia della madre, Annie de Garrou, che ha speso i suoi ultimi anni a ricostruire i movimenti, le mostre, le collaborazioni del figlio in tutto il mondo, grazie alla vedova Yannick Vu che ha raccolto con metodo foto e testimonianze, \u00e8 possibile oggi consultare un ricco e completo archivio che custodisce le opere, gli scritti, le lettere e la corposa bibliografia dell'artista."}
{"id": "797249", "revid": "1872303", "url": "https://it.wikipedia.org/wiki?curid=797249", "title": "Provincia di Adana", "text": " \nLa provincia di Adana (in turco Adana ili) \u00e8 una provincia della Turchia.\nDal 2012 il suo territorio coincide con quello del comune metropolitano di Adana (\"Adana B\u00fcy\u00fck\u015fehir Belediyesi\").\nSuddivisione amministrativa.\nLa provincia \u00e8 divisa in 15 distretti: \nFanno parte della provincia 55 comuni e 517 villaggi.\nFino al 2012 il comune metropolitano di Adana era costituito dalle aree urbane dei distretti di \u00c7ukurova, Karaisal\u0131, Sar\u0131\u00e7am, Seyhan e Y\u00fcre\u011fir."}
{"id": "797251", "revid": "33689", "url": "https://it.wikipedia.org/wiki?curid=797251", "title": "Lucio Del Pezzo", "text": "Biografia.\nTra i fondatori del \"Gruppo 58\" di Napoli, d'impostazione neosurrealista e neodadaista, Del Pezzo ha inoltre collaborato alla rivista \"Documento Sud\".\nLe sue opere del periodo 1958-1960 proponevano assemblaggi di vari oggetti, tra cui frammenti di stampe e immagini popolari.\nNel 1960 si trasfer\u00ec a Parigi, poi a Milano, dove gli sono state dedicate diverse mostre monografiche. La prima risale al 1974.\nA partire dal 1962 Del Pezzo ha realizzato un suo tipico repertorio di \"quadri\" o \"sculture\", formati da pannelli geometrici monocromi, \nsui quali sono inserite mensole o scavate concavit\u00e0, che sostengono oggetti geometrici regolari (birilli, uova di legno, bocce, manichini, etc.) talvolta molto colorati.\nNelle sue pitture-oggetto e nei suoi assemblages \u00e8 sempre presente l'aspetto ludico.\nPer il tono ironico e per l'utilizzo di oggetti d'uso quotidiano decontestualizzati, tali opere rimandano alla Pop Art; ma si riscontra un evidente recupero di Giorgio De Chirico, Carlo Carr\u00e0, Giorgio Morandi (\"Motivo\", 1967) e delle geometrie della pittura metafisica.\nLucio Del Pezzo si \u00e8 spento a Milano il 12 aprile 2020."}
{"id": "797253", "revid": "3535", "url": "https://it.wikipedia.org/wiki?curid=797253", "title": "Stafford Beer", "text": ""}
{"id": "797254", "revid": "116850571", "url": "https://it.wikipedia.org/wiki?curid=797254", "title": "Piero Gilardi", "text": "Biografia.\nGilardi \u00e8 nato a Torino nel 1942, figlio della pittrice e modella Cecilia Lavelli. Nel 1963 debutt\u00f2 con un'esposizione neodadaista di \"Macchine per il futuro\" presso la Galleria L'Immagine di Torino.\nOttenne grande fama con i \"Tappeti natura\" nel 1965: si tratta di opere realizzate in poliuretano (poliuteranismo), che riproducono in modo estremamente realistico frammenti di ambiente naturale, a scopo ludico ma anche di denuncia verso uno stile di vita ritenuto sempre pi\u00f9 artificiale (\"Greto di torrente\", Galleria d'arte moderna, Cagliari). \nTali \"Tappeti\" vennero esposti ad Amburgo, Amsterdam, Bruxelles, Colonia, Milano, New York e Parigi.\nA partire dal 1968 Gilardi interrompe la produzione di opere per partecipare all'elaborazione teorica delle nuove tendenze artistiche: arte povera, land art e Antiform art. \nPartecipa negli anni 1969 come collaboratore alla realizzazione delle prime due rassegne internazionali delle nuove tendenze internazionali \"Op Losses Schroeven\" allo Stedelijk Museum di Amsterdam e \"When Attitudes Become Form\" alla Kunsthalle di Berna (Svizzera).\nLo Stedelijk Museum espone tutt'oggi, nella parte dedicata alla storia stessa del museo, parte della corrispondenza intercorsa tra Gilardi e Wim Beeren, tra i curatori del museo.\nDal 1968 e per tutti gli anni settanta alla sua attivit\u00e0 artistica si affianca la militanza politica in formazioni della cosiddetta \"nuova sinistra\" (sinistra extraparlamentare o estrema sinistra), abbracciando i movimenti artistici della creativit\u00e0 collettiva e spontanea, e operando in vari ambiti sociali, dove offre il suo contributo nell'animazione culturale di base. Vive esperienze creative non solo in Italia, ma anche in Nicaragua, in vari Paesi dell'Africa e nei territori dei nativi - americani negli USA.\nFece ritorno alla piena produzione artistica dal 1981, raccontando il proprio percorso artistico-ideologico in un testo intitolato \"Dall'arte alla vita, dalla vita all'arte\", pubblicato nel 1981. Seguir\u00e0 nel 2000 \"Not for sale\" per Mazzotta editore.\nA partire dal 1985 inizia una ricerca artistica con le nuove tecnologie attraverso l'elaborazione del Progetto \"IXIANA\" che, presentato al Parc de la Villette di Parigi, prefigura un parco tecnologico nel quale il grande pubblico poteva sperimentare in senso artistico le tecnologie digitali. \nNel corso degli ultimi anni ha sviluppato una serie di installazioni interattive multimediali con una intensa attivit\u00e0 internazionale. Insieme a Claude Faure e Piotr Kowalski, ha costituito l'associazione internazionale \"Ars Technica\". In qualit\u00e0 di responsabile della sezione italiana di Ars Technica promuove a Torino le mostre internazionali \"Arslab. Metodi ed Emozioni\" (1992), \"Arslab. I Sensi del Virtuale\" (1995), \"Arslab. I labirinti del corpo in gioco\" (1999) e numerosi convegni di studio sull'arte dei nuovi media.\nLa maggior parte dei recenti lavori di Gilardi \u00e8 accomunata da un tema, ovvero l'interazione tra opera e spettatore. Tra le diverse creazioni, si ricordano l'installazione \"Pulsazioni\", nella quale il battito cardiaco dell'osservatore dell'opera - registrato mediante un sensore - determina cambiamenti dell'insieme; \"Absolut\", foresta di materiali sintetici, traslucidi e freddi, \"Shared emotion\", che coinvolge due persone in una esibizione interattiva informatica, riferendosi alle nuove modalit\u00e0 di approccio e di scambio nella societ\u00e0 virtuale e globalizzata.\nLavora al progetto del Parco Arte Vivente della Citt\u00e0 di Torino dal 2002, di cui \u00e8 stato presidente. \u00c8 membro del Comitato di Direzione Artistica del progetto."}
{"id": "797262", "revid": "729019", "url": "https://it.wikipedia.org/wiki?curid=797262", "title": "Ulcera peptica", "text": "L'ulcera peptica, \u00e8 un'ulcera circoscritta che colpisce la mucosa (il rivestimento) dello stomaco, la prima porzione dell'intestino tenue o, occasionalmente, la parte inferiore dell'esofago. Un'ulcera nello stomaco, viene generalmente chiamata ulcera gastrica mentre quella nella prima parte dell'intestino ulcera duodenale. I sintomi pi\u00f9 comuni consistono nello svegliarsi improvvisamente di notte con dolore addominale superiore che tende a migliorare in seguito ad un pasto. Il dolore \u00e8 spesso descritto come \"sordo\" o come un bruciore. Altri sintomi includono eruttazione, vomito, perdita di peso, scarso appetito. Tuttavia, circa un terzo degli anziani non presenta alcun sintomo. Le complicazioni includono sanguinamento, perforazione e blocco dello stomaco. Il sanguinamento si verifica in circa il 25% dei casi.\nLe cause pi\u00f9 comuni sono i batteri, l'\"Helicobacter pylori\" e i farmaci anti-infiammatori non steroidei (FANS). Altre cause meno comuni includono il fumo di tabacco, lo stress dovuto ad una grave malattia, come la malattia di Behcet, la sindrome di Zollinger-Ellison, la malattia di Crohn e la cirrosi epatica. Le persone anziane sono pi\u00f9 sensibili agli effetti dei FANS. La diagnosi viene sospettata quando si presentano i primi sintomi, per poi essere confermata tramite endoscopia o radiografie con bario ingerito come mezzo di contrasto. Le infezioni da \"H. pylori\" possono essere diagnosticate tramite gli esami del sangue per gli anticorpi, un test del respiro per l'urea o una biopsia dello stomaco. Altre condizioni che producono sintomi simili includono il cancro allo stomaco, la malattia coronarica e l'infiammazione del rivestimento dello stomaco o della colecisti.\nIl tipo di dieta non riveste un ruolo significativo sia nella prevenzione che come causa di ulcere. Il trattamento comprende lo smettere di fumare, evitare l'assunzione di FANS, di bevande alcoliche e assumere farmaci per diminuire l'acidit\u00e0 dello stomaco. Il farmaco usato per diminuire l'acidit\u00e0 di solito \u00e8 un inibitore della pompa protonica (IPP) o un antagonista dei recettori H2 con quattro settimane di trattamento iniziale raccomandato. Le ulcere causate da \"H. pylori\" sono trattate con una combinazione di farmaci, come l'amoxicillina, la claritromicina e un IPP. La resistenza agli antibiotici \u00e8 in aumento e il trattamento non pu\u00f2 essere quindi sempre efficace. Le ulcere sanguinanti possono essere trattate mediante endoscopia o con la chirurgia a \"cielo aperto\" tipicamente utilizzata solo nei casi di insuccesso.\nCirca il 4% della popolazione soffre di una ulcera peptica. Circa il 10% delle persone sviluppano un'ulcera peptica in qualche momento della loro vita. Nel 2013 hanno comportato 301.000 decessi, in diminuzione dai 327.000 registrati nel 1990. La prima descrizione di un'ulcera peptica perforata fu nel 1670 sul corpo della principessa Enrichetta d'Inghilterra. L\"'H. pylori\" \u00e8 stato certificato come causa grazie agli studi di Barry Marshall e Robin Warren, intorno alla fine del XX secolo, per la cui scoperta ricevettero il premio Nobel nel 2005.\nStoria.\nJohn Lykoudis, un medico di famiglia greco, trattava i pazienti con ulcera peptica con antibiotici fin dal 1958, molto prima che fosse riconosciuto che i batteri fossero una delle causa principali della malattia.\nL'identificazione, nel 1982, dell\"'Helicobacter pylori\" come causa della malattia \u00e8 dovuta all'intuizione di due scienziati australiani, Robin Warren e Barry Marshall. Nella loro pubblicazione originale essi sostenevano che le ulcere gastriche, pi\u00f9 che le gastriti, fossero causate dalla colonizzazione di questo batterio e non per stress o il cibo piccante come era stato ritenuto fino ad allora.\nL'ipotesi dell'\"H. pylori\" fu inizialmente ricevuta freddamente, cos\u00ec in un atto di auto-sperimentazione Marshall bevve una piastra di Petri contenente una coltura di organismi estratti da un paziente e cinque giorni pi\u00f9 tardi svilupp\u00f2 la gastrite. I suoi sintomi scomparvero dopo due settimane, dopo che aveva assunto degli antibiotici in seguito alle richieste della moglie e del figlio, dal momento che l'alitosi \u00e8 uno dei sintomi dell'infezione. Questo esperimento \u00e8 stato pubblicato nel 1984 sull\"'Australian Medical Journal\" ed \u00e8 fra gli articoli pi\u00f9 citati del giornale.\nNel 1997 lo statunitense \"Centers for Disease Control and Prevention\" insieme ad altre agenzie governative, alle istituzioni accademiche e all'industria, ha lanciato una campagna nazionale di educazione per informare gli operatori sanitari circa il collegamento tra l'\"H. pylori\" e le ulcere. Questa campagna ha rafforzato l'idea che le ulcere siano un'infezione curabile e che si poteva migliorare sia la salute sia risparmiare economicamente attraverso la diffusione delle informazioni dell\"'H. pylori\".\nNel 2005, il Karolinska Institute di Stoccolma ha insignito del Premio Nobel per la medicina al dottor Marshall e il suo collaboratore di lunga data Dr. Warren \"per la loro scoperta del batterio \"Helicobacter pylori\" e il suo ruolo nella gastrite e ulcera peptica\". Il professor Marshall continua la ricerca sull\"'H. pylori\" e gestisce un laboratorio di biologia molecolare a Perth, in Australia Occidentale.\nAlcuni credevano che la gomma mastice, un estratto di resina degli alberi, eliminasse attivamente il batterio \"H. pylori\". Tuttavia, diversi studi successivi hanno riscontrato che l'utilizzo di mastice non ha alcun effetto nel ridurre i livelli di \"H. pylori\".\nEpidemiologia.\nIl rischio per lo sviluppo di un'ulcera peptica \u00e8 circa il 10%. Nel 2013 ha causato 301.000 decessi, in calo dai 327.000 registrati nel 1990.\nNei paesi occidentali la percentuale di persone con infezioni da \"Helicobacter pylori\" approssimativamente corrisponde all'et\u00e0 (vale a dire, il 20% all'et\u00e0 di 20 anni, il 30% all'et\u00e0 di 30 anni, l'80% a 80 anni, ecc). Vi \u00e8 una maggiore prevalenza nei paesi del terzo mondo dove si stima sia presente nel 70% della popolazione, mentre nei paesi sviluppati mostrano un rapporto massimo del 40%. Nel complesso, le infezioni da \"H. pylori\" in tutto il mondo sono tuttavia in diminuzione, soprattutto nei paesi sviluppati. La trasmissione avviene attraverso il cibo, la contaminazione delle acque sotterranee e attraverso la saliva umana (ad esempio baciandosi o condividendo utensili da cucina).\nUna minoranza di casi di infezione da \"H. pylori\" si conclude con lo sviluppo di un'ulcera e un maggior numero di persone avranno non specifico disagio, un dolore addominale o una gastrite.\nL'ulcera peptica comportava una grande impatto sulla morbilit\u00e0 e sulla mortalit\u00e0, fino all'ultimo decennio del XX secolo quando le tendenze epidemiologiche hanno iniziato a registrare un forte calo dell'impatto della malattia. La ragione di ci\u00f2 pu\u00f2 essere cercata nello sviluppo di nuovi farmaci, di efficaci acido soppressori e la scoperta dell\"'H. pylori\" come causa.\nL'incidenza di ulcere duodenali \u00e8 calata notevolmente negli ultimi 30 anni, mentre l'incidenza di ulcere gastriche ha dimostrato un leggero aumento, dovuto principalmente alla diffusione dell'impiego di FANS. Il calo dell'incidenza \u00e8 stato considerato come un fenomeno indipendente dei progressi nel trattamento della malattia, ma si spiega con il miglioramento degli standard di vita che hanno abbassato l'incidenza di infezione da \"H. pylori\".\nCause.\nIl succo gastrico, indispensabile al processo digestivo, possiede una forte azione nei confronti delle proteine: esso \u00e8 infatti costituito essenzialmente da acido cloridrico e da pepsina, un enzima che si attiva solo in ambiente acido. Lo stomaco \u00e8 naturalmente protetto dall'azione dell'acido grazie a una barriera mucosa prodotta dalle sue stesse cellule; nel duodeno invece il succo acido viene neutralizzato dai succhi duodenale e pancreatico, ricchi in bicarbonato di sodio.\nL'ulcera peptica, sia gastrica sia duodenale, si sviluppa per azione dell'acidit\u00e0 del succo gastrico, probabilmente a causa di uno squilibrio tra il grado di acidit\u00e0 e i meccanismi protettivi. I fattori che possono indurre un tale squilibrio sono molteplici, diversi per l'ulcera gastrica e per quella duodenale e non tutti perfettamente conosciuti."}
{"id": "797263", "revid": "1154737", "url": "https://it.wikipedia.org/wiki?curid=797263", "title": "Val d'Otro", "text": "La valle d'Otro (\"Oltertol\" in lingua walser) \u00e8 una valle laterale dell'alta Valsesia, situata nel territorio comunale di Alagna Valsesia, percorsa dal torrente omonimo, affluente del fiume Sesia.\nGeografia.\nLa valle, che si apre a ovest dell'abitato di Alagna, \u00e8 accessibile soltanto a piedi, tramite il ripido ma facile sentiero n\u00b03 che, in circa un'ora di cammino, conduce alle frazioni di Otro. Le sei frazioni, i cui nomi sono \"Felleretsch\", \"Follu\", \"Tschukke\", \"Dorf\", \"Scarpia\" e \"Weng\", sono piccoli villaggi composti di poche case; esse sorgono a circa 1700 metri di altitudine e sono abitate soltanto durante la stagione estiva.\nLe loro case, costruite in legno e pietra, presentano la tipica struttura delle abitazioni walser delle valli a sud del Monte Rosa. Il complesso paesaggistico e architettonico costituito dai villaggi walser della valle d'Otro \u00e8 uno dei pi\u00f9 integri e dei meglio conservati della regione attorno al Monte Rosa.\nA quote pi\u00f9 elevate si trovano invece i vasti pascoli per i quali la valle era nota fino dal medioevo, dove sorgono molti alpeggi: l'alpe \"Pianmisura\" piccola e grande, l'alpe \"Dsender\", l'alpe \"Tailli\", l'alpe \"Kultiri\", l'alpe \"Granus\", l'alpe \"Zube\" (situata a ben 2515 metri di quota). La vetta pi\u00f9 alta della valle \u00e8 il Corno Bianco (m. 3320), sulle cui pendici si trovano due piccoli ghiacciai: il nevaio (o glacio nevato) di \"Puio\" e il ghiacciaio d'Otro, dal quale ha origine l'omonimo torrente che percorre tutta la valle. In un'ampia conca morenica, situata a oltre 2400 metri di quota, sono adagiati i due laghi Tailli.\nStoria.\nLa valle d'Otro nel medioevo era un ricco alpeggio appartenente all'importante famiglia dei conti di Pombia. Nel 1025 i membri di questo potente casato, tra i quali Riccardo proprietario dell'alpeggio di Otro, furono puniti dall'imperatore Corrado II per l'appoggio dato ad Arduino d'Ivrea, con la confisca dei loro beni; tra questi beni vi era l'alpe d'Otro, che fu donata dall'imperatore dapprima al vescovo di Vercelli e in un secondo tempo a quello di Novara. I conti di Pombia per\u00f2 erano a quel tempo molto potenti e, nonostante l'ordine di confisca fosse ribadito in numerosi diplomi imperiali e venisse confermato da vari imperatori che si successero sul trono imperiale di Germania, riuscirono a conservare il possesso delle terre oggetto della confisca.\nNel 1083 il conte Guido II di Pombia don\u00f2 la valle, insieme ad altri beni da lui posseduti in Valsesia, all'abbazia di Cluny, che ne trasfer\u00ec la propriet\u00e0 al priorato cluniacense di Castelletto Cervo fondato proprio in quegli anni (1087-1092) come \"monastero privato\" della famiglia dei conti di Pombia. Con questa operazione la famiglia metteva definitivamente al sicuro i beni oggetto delle confische imperiali, trasferendone la propriet\u00e0 a un ente ecclesiastico che ne garantiva l'immunit\u00e0 dalle pretese degli imperatori, ma contemporaneamente mantenendoli sotto lo stretto controllo della famiglia, alla quale spettavano di diritto la nomina dell'abate e il controllo finanziario sui beni del monastero.\nNel XIII secolo, il priorato (e i conti di Biandrate e del Canavese, discendenti dei conti di Pombia, che sul monastero avevano mantenuto un certo controllo) favor\u00ec il trasferimento dei coloni walser nelle proprie terre e la creazione di nuovi insediamenti stabili, allo scopo di aumentare il valore e la rendita dei propri beni. I primi coloni walser giunsero in valle d'Otro probabilmente da Gressoney, ma si pu\u00f2 dire che nella valle si cre\u00f2 un amalgama tra famiglie walser provenienti da differenti aree: cos\u00ec ai primi coloni arrivati da ovest (forse da Gressoney direttamente, forse tramite la Val Vogna), si aggiunsero quelli, giunti da Macugnaga, che gi\u00e0 si erano insediati presso Alagna e Pedemonte.\nLe mutate condizioni climatiche (Piccola era glaciale) resero difficile la sopravvivenza di un insediamento permanente in valle, cos\u00ec, probabilmente gi\u00e0 nel corso del XVI secolo, Otro inizi\u00f2 a essere lasciato disabitato durante i mesi invernali e ad essere utilizzato come maggengo; una situazione che nel XVIII secolo venne formalizzata in un vero e proprio patto tra gli abitanti: uomini e bestiame avrebbero lasciato la valle la vigilia di Natale (24 dicembre) per farvi ritorno il giorno di San Giuseppe (19 marzo). Agli inizi del Novecento, in localit\u00e0 Belvedere, fu costruito un albergo, aperto durante la stagione estiva, che, in seguito, fu collegato ad Alagna tramite una cabinovia; fu costruito anche un impianto di risalita (skilift), tra il Belvedere e le frazioni di Otro. Con la chiusura della cabinovia, nei primi anni '70, albergo e impianti di risalita furono abbandonati.\nSentieri e rifugi.\nLa valle \u00e8 percorsa da una rete di sentieri in gran parte segnalati (segnavia CAI):\nDue sono le strutture adibite a rifugio all'interno della valle:"}
{"id": "797266", "revid": "1573940", "url": "https://it.wikipedia.org/wiki?curid=797266", "title": "Occlusiva bilabiale sonora", "text": "L'occlusiva bilabiale sonora \u00e8 una consonante, rappresentata con il simbolo [b] nell'alfabeto fonetico internazionale (IPA).\nNella lingua italiana tale fono \u00e8 rappresentato dalla lettera B.\nCaratteristiche.\nLa consonante occlusiva bilabiale sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, +grave, +sonoro, -continuo.\nIn italiano.\nIn italiano tale fono si trascrive e si trova per esempio nella parola \"bimbo\" .\nAltre lingue.\nFrancese.\nIn lingua francese tale fono \u00e8 reso con la grafia :\nSpagnolo.\nIn lingua spagnola tale fono \u00e8 reso con le grafie e a inizio frase o precedute da o :\nInglese.\nIn lingua inglese tale fono \u00e8 reso con la grafia :\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia : \nGreco.\nIn lingua greca tale fono \u00e8 rappresentato dalla (preceduta dalla e quindi sonorizzata) nell'alfabeto greco:\nRusso.\nIn lingua russa tale fono \u00e8 reso nell'alfabeto cirillico:\nGeorgiano.\nIn lingua georgiana tale fono \u00e8 reso nell'alfabeto georgiano:\nArabo.\nIn lingua araba il fono \u00e8 espresso dalla lettera :"}
{"id": "797270", "revid": "1543377", "url": "https://it.wikipedia.org/wiki?curid=797270", "title": "Avantarco", "text": "Un avantarco \u00e8 una depressione nel fondale marino, collocata tra una zona di subduzione e un arco vulcanico ad essa associato. \u00c8 tipicamente riempito da sedimenti provenienti dalle masse continentali e archi insulari adiacenti, oltre che da materiale intrappolato della crosta oceanica. I frammenti della crosta oceanica possono essere obdotti come ofioliti sul continente durante l'accrezione del \"terrane\". Lo sviluppo nel tardo Cretaceo - primo Paleogene della California Central Valley, \u00e8 un esempio di sviluppo dell'avantarco."}
{"id": "797273", "revid": "1013865", "url": "https://it.wikipedia.org/wiki?curid=797273", "title": "Provincia di Ad\u0131yaman", "text": "La provincia di Ad\u0131yaman \u00e8 una delle province della Turchia.\nDistretti.\nLa provincia \u00e8 divisa in 9 distretti: "}
{"id": "797277", "revid": "767487", "url": "https://it.wikipedia.org/wiki?curid=797277", "title": "Domino (film 2005)", "text": "Domino \u00e8 un film del 2005 diretto da Tony Scott, con Keira Knightley e Mickey Rourke.\nIl film \u00e8 ispirato alla vera storia di Domino Harvey, figlia di una modella e di un attore (Laurence Harvey), che intraprende la carriera della cacciatrice di taglie, ed \u00e8 dedicato alla sua memoria.\nTrama.\nDomino \u00e8 una cacciatrice di taglie che vive in Inghilterra. Quando ha soli quattro anni il padre muore, e cos\u00ec la madre inizia a cercare un nuovo marito, lasciando la bambina in collegio. Ispirata da un'intervista sulla serie tv \"Beverly Hills 90210\", la madre decide di trasferirsi, con il nuovo marito e Domino a Beverly Hills. Qui, Domino inizia ad appassionarsi alle armi come i nunchaku. Viene mandata in nuovo college e la madre la convince ad entrare in una confraternita femminile, ma per Domino cominciano le umiliazioni. Dopo una reazione violenta ad uno scherzo, Domino viene espulsa dal college e decide di tentare la carriera di modella, ma anche qui finisce con il picchiare una collega sulla passerella durante una sfilata.\nInterrotta anche questa carriera, Domino capisce di voler vivere la vita a modo suo. Legge di un seminario per diventare cacciatore di taglie, e decide di andarci. Dopo una breve introduzione, alcuni cacciatori di taglie del seminario, Ed e Choco cercano di scappare ma Domino se ne accorge in tempo e li blocca; dice ai due che sta cercando un lavoro e mostra la sua abilit\u00e0 con le armi. Ed, dapprima poco convinto, decide di darle una possibilit\u00e0.\nDurante la sua prima missione rischia di combinare un disastro ma riesce comunque a trovare il suo uomo. I tre iniziano cos\u00ec a lavorare insieme, anche se Choco non sembra molto contento. Il tempo passa e i tre diventano inseparabili. Al trio si aggiunge anche Alf, un autista afgano. Intanto Domino diventa sempre pi\u00f9 famosa e viene eletta \"Cacciatrice di taglie dell'anno\", nel contempo viene contattata dal produttore Mark Heiss che vuole lei e i suoi colleghi per un programma televisivo chiamato Bounty Squad: nel programma saranno affiancati da due attori di \"Beverly Hills 90210\", Ian e Brian. Domino e gli altri accettano.\nProduzione.\nTra i tanti attori, appaiono nel ruolo di s\u00e9 stessi Ian Ziering e Brian Austin Green, mentre si possono vedere archivi fotografici di Shannen Doherty, Gabrielle Carteris, Jason Priestley e Jennie Garth."}
{"id": "797280", "revid": "1305772", "url": "https://it.wikipedia.org/wiki?curid=797280", "title": "Mineola", "text": ""}
{"id": "797290", "revid": "1439131", "url": "https://it.wikipedia.org/wiki?curid=797290", "title": "Bentley Continental R", "text": "La Bentley Continental R \u00e8 una coup\u00e9 gran turismo 2+2 prodotta dalla Bentley dall'aprile 1991 al dicembre 2003 e ha sostituito la precedente Bentley Continental del 1984. \n\u00c8 stato il primo modello Bentley a utilizzare la trasmissione GM 4L80-E e, pur derivando dalla piattaforma Rolls-Royce Silver Spirit / Bentley Mulsanne, \u00e8 la prima Bentley (dai tempi della \"Continental S\" del 1965) a non avere pi\u00f9 da un analogo modello Rolls-Royce.\nNel 1995 ne \u00e8 derivata la versione cabriolet: la Bentley Azure.\nCaratteristiche tecniche.\nLa Bentley Continental R usa la meccanica della berlina da cui deriva ma con il passare del tempo si sono avuti vari affinamenti della meccanica:\nAltre versioni.\nContinental S.\nLa Continental S \u00e8 una versione pi\u00f9 potente della \"Continental R\", prodotta in serie limitata, solo 18 esemplari dall'ottobre 1994 al settembre 1995.\nMotore potenziato a 408\u00a0CV a 4100 giri/min e 821 N\u00b7m di coppia, velocit\u00e0 massima 255\u00a0km/h.\nContinental R \"Mulliner\" e serie speciali.\nCome gi\u00e0 avvenuto per altri modelli, la Bentley oltre all'allestimento standard ha prodotto anche l'allestimento pi\u00f9 esclusivo \"Mulliner\" oltre ad alcune serie speciali, sempre con il pi\u00f9 potente motore da 426\u00a0CV:\nContinental T.\nLa Continental T \u00e8 stata prodotta dal marzo 1996 fino al dicembre 2003. Differisce dalla \"Continental R\" per avere il passo accorciato di 100\u00a0mm e la carrozzeria pi\u00f9 larga di 180\u00a0mm, oltre ad avere il motore potenziato.\nIl motore eroga 426\u00a0CV a 4000 giri/min, 875 N\u00b7m di coppia. Velocit\u00e0 massima 270\u00a0km/h e accelerazione 0\u2013100\u00a0km/h in 5,9 secondi.\nDal novembre 1998 fino al dicembre 2003 \u00e8 stata prodotta anche con l'allestimento \"Mulliner\".\nContinental SC Sedanca.\nLa Continental SC Sedanca \u00e8 la versione targa (carrozzeria aperta con i padiglioni e il tergilunotto) fissi della \"Continental T\". \u00c8 stata prodotta dal novembre 1998 all'ottobre 2000, anche in versione \"Mulliner\".\nLa versione standard aveva il motore da 407 Cv e 800 N\u00b7m, mentre la versione \"Mulliner\" aveva il motore da 426\u00a0CV e 875 N\u00b7m. Velocit\u00e0 massima 245\u00a0km/h e accelerazione 0\u2013100\u00a0km/h in 6,4 (6,2 la versione \"Mulliner\") secondi."}
{"id": "797296", "revid": "1543377", "url": "https://it.wikipedia.org/wiki?curid=797296", "title": "Modal", "text": "Modal \u00e8 una fibra prodotta a partire dagli anni sessanta dalla polpa di legno degli alberi di faggio; essa \u00e8 sostanzialmente una variet\u00e0 del rayon, una fibra rigenerata dalla cellulosa.\nI tessuti fatti di modal non si sfibrano; rispetto al cotone, essi si restringono e scoloriscono pi\u00f9 difficilmente. Sono lisci, soffici e, se lavati in acque dure, non trattengono i minerali come il calcare sulla superficie trattata. I tessuti in modal sono stirabili dopo il lavaggio come il cotone puro.\nLa fibra di modal \u00e8 circa il 50% pi\u00f9 igroscopica, per unit\u00e0 di volume rispetto al cotone perci\u00f2 ha un largo impiego domestico per gli indumenti e i tessuti per il bagno e per la casa.\nIl modal viene spesso aggiunto al cotone per migliorarne le qualit\u00e0.\nIn commercio esistono diverse aziende che producono la fibra modal, una tra queste \u00e8 un marchio registrato di Lenzing AG, un'azienda austriaca specializzata nella produzione di tessili e, in particolare, di fibre prodotte dalla cellulosa. La fibra precedentemente chiamata Modal by Lenzing \u00e8 oggi chiamata TENCEL Modal. Lenzing AG ha reso noto che da Marzo 2018 produce le fibre Lyocell e Modal vendendo il prodotto finale (tessuto) utilizzando un nome unico per entrambe le fibre cellulosiche: TENCEL. "}
{"id": "797298", "revid": "124995735", "url": "https://it.wikipedia.org/wiki?curid=797298", "title": "Carla Gugino", "text": "Biografia.\nCarla Gugino \u00e8 nata a Sarasota, in Florida, figlia di un ortodontista statunitense di origini italiane e di una madre americana di origini inglesi e irlandesi. I suoi genitori si separarono quando aveva due anni e all'et\u00e0 di cinque anni si trasferisce in California con la madre. Ancora adolescente, intraprende la carriera di modella, trasferendosi a New York. Sentendosi a disagio, decide di tornare a Los Angeles, dove, spronata dalla zia Carol Merril, anche lei attrice, decide di frequentare un corso di recitazione. Nel 1989 fa la sua prima apparizione nel film \"In campeggio a Beverly Hills\".\nNel 1994 appare nel videoclip della famosa canzone \"Always\" dei Bon Jovi. Nel 1998 \u00e8 diretta da Brian De Palma in \"Omicidio in diretta\", ma viene conosciuta dal grande pubblico per la saga cinematografica di \"Spy Kids\" nel ruolo di Ingrid Cortez che ricopre nei primi tre film della saga. Negli anni successivi partecipa a diverse pellicole di successo tra cui \"Sin City\", \"Watchmen\", \"Una notte al museo\", \"Sfida senza regole\", \"Sucker Punch\", \"American Gangster\" e \"San Andreas\".\nIn televisione, dopo delle ospitate in alcuni telefilm, ottiene uno dei ruoli regolari nella serie televisiva \"Spin City\" al fianco di Michael J. Fox; tuttavia il suo personaggio esce di scena dopo i primi dodici episodi per poi tornare solo come ospite in un episodio della terza stagione. In seguito, dopo un episodio come ospite, l'attrice entra nel cast regolare della sesta ed ultima stagione di \"Chicago Hope\". Tra il 2003 e il 2006 ottiene ruoli da protagonista nelle sfortunate serie televisive \"Karen Sisco\" e \"Threshold\".\nSuccessivamente l'attrice ottiene ruoli ricorrenti nei telefilm \"Entourage\" e \"Californication\", nonch\u00e9 un ruolo da protagonista nella miniserie \"Political Animals\" al fianco di Sigourney Weaver. La Gugino partecipa poi come protagonista nelle serie televisive \"Wayward Pines\" (prodotta da M. Night Shyamalan) e \"Roadies\" (ideata da Cameron Crowe). Nel 2018 torna a collaborare con il regista Mike Flanagan (che l'aveva gi\u00e0 diretta nel film \"Il gioco di Gerald\", tratto da un libro di Stephen King) nella serie televisiva per Netflix ispirata al libro di Shirley Jackson, \"The Haunting\". \nNel 2019 debutta sul canale Cinemax la serie \"Jett - Professione ladra\", creata dal marito Sebastian Gutierrez, dove l'attrice \u00e8 la protagonista principale; a seguito della decisione della rete di non produrre pi\u00f9 contenuti originali, la serie \u00e8 stata cancellata dopo una sola stagione.\nVita privata.\n\u00c8 sposata dal 1996 con il regista Sebastian Gutierrez.\nDoppiatrici italiane.\nNelle versioni in italiano dei suoi lavori, Carla Gugino \u00e8 stata doppiata da:\nDa doppiatrice \u00e8 sostituita da:"}
{"id": "797300", "revid": "117360823", "url": "https://it.wikipedia.org/wiki?curid=797300", "title": "Provincia di Afyonkarahisar", "text": "La provincia di Afyonkarahisar () \u00e8 una provincia della Turchia.\nGeografia fisica.\nLa provincia di Afyonkarahisar confina con le province di K\u00fctahya, Eski\u015fehir, Konya, Isparta, Burdur, Denizli e U\u015fak.\nSuddivisione amministrativa.\nLa provincia \u00e8 divisa in 18 distretti, a loro volta suddivisi in 107 comuni e 392 villaggi: "}
{"id": "797301", "revid": "66316", "url": "https://it.wikipedia.org/wiki?curid=797301", "title": "Emma-Marie Emarot", "text": ""}
{"id": "797305", "revid": "287204", "url": "https://it.wikipedia.org/wiki?curid=797305", "title": "Fricativa bilabiale sorda", "text": "La fricativa bilabiale sorda \u00e8 una consonante, rappresentata con il simbolo [\u0278] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante fricativa bilabiale sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, +grave, -sonoro, +continuo.\nIn italiano.\nIn italiano, come detto, questo fono non \u00e8 presente nella lingua standard, ma si trova a livello regionale nel fenomeno fiorentino detto della \"gorgia\", dove la occlusiva bilabiale sorda in posizione intervocalica si \"spirantizza\" divenendo : ad esempio il segmento \"la pipa\" viene pronunciato .\nAltre lingue.\nQuesto fono non \u00e8 rappresentato nemmeno nelle lingue europee pi\u00f9 diffuse, ma si trova invece in:\nEwe.\nIn lingua ewe tale fono \u00e8 reso :\nGiapponese.\nIn lingua giapponese \u00e8 presente in molte parole contenenti \u3075, pronunciato \u0278u, anticamente questo fonema era presente in tutti i kana della linea H, derivato dall'indebolimento del fonema 'p' del Giapponese antico, che cominci\u00f2 nel Periodo Heian, che coinvolse il cambiamento di pronuncia di tutta la serie \"p\" (\u306f\u307b\u3072\u3078, pronunciati un tempo \u0278a,\u0278o,\u0278i,\u0278e) , tuttavia tutti ad eccezione di \u3075 mut\u00f2 nuovamente in pronuncia per diventare pari alla serie 'w' (\u308f\u3092\u3091\u3090) intorno alla fine dell'XI secolo, quando si trovavano in posizione intervocalica (es:\u5ddd, k\u02b7apa\u2192ka\u0278a\u2192ka\u0270a).\nMaori.\nIn lingua m\u0101ori:"}
{"id": "797307", "revid": "88882", "url": "https://it.wikipedia.org/wiki?curid=797307", "title": "Battaglia di Neerwinden (1693)", "text": ""}
{"id": "797308", "revid": "1318658", "url": "https://it.wikipedia.org/wiki?curid=797308", "title": "Grotte di Mogao", "text": "Le Grotte di Mogao (in cinese: \u83ab\u9ad8\u7a9f, m\u00f2g\u0101o k\u016b) sono delle grotte che si trovano lungo la Via della seta, vicino a Dunhuang (25\u00a0km a sud-est), nella provincia del Gansu, in Cina. Si tratta di un sistema di 492 templi scavati nella roccia, in una rupe lunga 1600 metri (per cui il termine con cui sono note, cio\u00e8 \"grotte\", pu\u00f2 non essere il pi\u00f9 adatto a descriverle). Le Grotte di Mogao sono anche chiamate \"Grotte dei Mille Buddha\" (\u5343\u4f5b\u6d1e qi\u0101nf\u00f3 d\u00f2ng), nome che proverrebbe dalla leggenda sulla loro fondazione, ovvero dalla visione dei mille Buddha che il monaco Yuezun avrebbe avuto all'interno delle caverne, oppure dal gran numero di figure di Buddha che si trovano nel sito.\nStoria.\nLa leggenda narra di un monaco buddhista chiamato Lezun che, nel 366, ebbe una visione: mille Buddha. Convinse quindi un ricco pellegrino della Via della seta a fondare il primo tempio che si trova qui. Col passare dei secoli i templi crebbero fino a superare il numero di mille, e con essi vennero costruiti ricoveri e repositori di testi sacri, e cappelle votive. Fra il IV e il XIV secolo i monaci di Dunhuang raccolsero numerosi manoscritti occidentali, e molti dei pellegrini che passavano per il sito dipinsero affreschi all'interno delle grotte, oltre a lasciare un'offerta e a pregare per propiziarsi un viaggio tranquillo. Gli affreschi coprono una superficie di oltre 42.000 metri quadrati.\nI monaci buddhisti praticavano una vita austera e speravano che l'isolamento delle grotte li avrebbe portati pi\u00f9 facilmente all'illuminazione. I dipinti servivano come aiuto per la meditazione, in quanto rappresentazione visiva della ricerca dell'illuminazione. Inoltre avevano lo scopo di illustrare agli analfabeti le storie e le credenze buddhiste.\nTuttavia, nel corso dell'XI secolo le grotte vennero murate, in quanto erano ormai diventate ricolme di vecchi manoscritti, lacerati o perlopi\u00f9 inutilizzabili.\nMentre le opere precedenti al 600 d.C. raffigurano perlopi\u00f9 temi sacri rigorosi, i dipinti relativi all'epoca Tang descrivono le caratteristiche della vita di alcune persone, di qualunque ceto sociale, che transitavano o che abitavano in questo luogo.\nLe pitture raffigurano commerci, usi, tradizioni, preghiere, leggende, lavorazioni artigianali e per quanto riguarda l'ambito religioso lo storico conservato consente di verificare i mutamenti intercorsi fra il buddismo originario indiano e la sua progressiva assimilazione dell'arte cinese.\nNel corso dei secoli, solamente la posizione isolata delle grotte, le ha preservate sia dai possibili assalti di invasori islamici, sia dagli imperatori cinesi persecutori del buddismo, come per esempio Wuzong (845 d.C.), o dalla Rivoluzione culturale.\nStoria recente.\nAgli inizi del XX secolo un taoista cinese di nome Wang Yuan-lu si autonomin\u00f2 guardiano di alcuni di questi templi. Egli scopr\u00ec che dietro ad un muro vi era un corridoio, il quale portava ad una piccola caverna ricolma di antichi manoscritti (tutti databili fra il 406 e il 1002): antichi rotoli di canapa cinesi e tibetani, antichi dipinti su seta e carta e molte figure di Buddha, perlopi\u00f9 danneggiate.\nNel 1910 le voci che si sparsero sulla scoperta portarono sul posto diversi archeologi, non solo europei: una spedizione congiunta angloindiana, una francese, una giapponese e una russa. Molti di questi manoscritti vennero portati via da questi studiosi, molti altri vennero spediti a Pechino, quelli tibetani restarono in loco. Aurel Stein, archeologo inglese di origini ungheresi, port\u00f2 via circa 7000 testi e dipinti oggi conservati al British Museum. Tra essi spicca il Sutra del Diamante dell'868, il pi\u00f9 antico testo a stampa del mondo.\nWang si imbarc\u00f2 in un ambizioso progetto di restauro dei templi, sia per mezzo di donazioni private che di istituzioni. Oggi le grotte di Mogao sono uno dei pi\u00f9 importanti siti turistici della regione, oltre che attrattiva per numerose spedizioni scientifiche, anche se la minaccia alla conservazione del sito arriva dalla sabbia che si \u00e8 riversata sulle facciata della rupe ricoprendo con un velo le opere, dal vento che ha eroso la roccia, dall'umidit\u00e0 che ha deteriorato le opere e dai terremoti che hanno fratturato la struttura.\nNel 1987 le Grotte di Mogao sono state inserite nell'elenco dei Patrimoni dell'umanit\u00e0 dell'UNESCO.\nAttualmente sono conservate 2000 statue del Buddha in argilla oltre alle pitture murali. Queste opere appartengono a correnti artistiche diverse e rispecchiano i mutamenti avvenuti nel corso di 10 periodi e dinastie, tra le quali una delle pi\u00f9 fertili fu la dinastia Tang (618-907 d.C.)."}
{"id": "797312", "revid": "120395", "url": "https://it.wikipedia.org/wiki?curid=797312", "title": "Divorzio all'Italiana", "text": ""}
{"id": "797313", "revid": "88740", "url": "https://it.wikipedia.org/wiki?curid=797313", "title": "Fredericksburg", "text": ""}
{"id": "797316", "revid": "1013865", "url": "https://it.wikipedia.org/wiki?curid=797316", "title": "Provincia di A\u011fr\u0131", "text": "La provincia di A\u011fr\u0131 \u00e8 una delle province della Turchia orientale.\nDistretti.\nLa provincia \u00e8 divisa in 8 distretti: "}
{"id": "797318", "revid": "827882", "url": "https://it.wikipedia.org/wiki?curid=797318", "title": "Gran Premio di Spagna 1951", "text": "Il Gran Premio di Spagna 1951 \u00e8 stata l'ultima prova del Campionato mondiale di Formula 1 1951; si \u00e8 disputato il 28 ottobre 1951 sul circuito di Pedralbes, e ha visto la vittoria di Juan Manuel Fangio su Alfa Romeo, davanti al connazionale Jos\u00e9 Froil\u00e1n Gonz\u00e1lez su Ferrari e a Nino Farina su Alfa Romeo.\nResoconto.\nL'ultima gara del mondiale si disputa a Pedralbes, un circuito cittadino vicino a Barcellona con Alberto Ascari e Juan-Manuel Fangio entrambi bisognosi della vittoria per assicurarsi il titolo mondiale. La Ferrari e l'Alfa Romeo portano quattro vetture ciascuna con la Rossa che porta oltre ad Ascari, Luigi Villoresi, Jos\u00e9 Froil\u00e1n Gonz\u00e1lez e Piero Taruffi; l'Alfa invece corre con Fangio, Nino Farina, Felice Bonetto e Toulo de Graffenried.\nAscari \u00e8 in pole position davanti a Fangio, Gonz\u00e1lez e Farina tutti in prima fila. Dietro di loro compaiono Villoresi, de Graffenried e Taruffi.\nAscari alla partenza comanda davanti a Gonz\u00e1lez ma alla fine del primo giro Gonz\u00e1lez \u00e8 gi\u00e0 quinto superato da Farina, Fangio e Bonetto. Fangio facilmente passa Farina e passa Ascari al quarto giro. Il vantaggio aumenta giro per giro, la Ferrari paga la scelta di aver messo gomme meno larghe rispetto ai precedenti GP.\nFangio vince la corsa ed il mondiale con Gonz\u00e1lez secondo, Farina terzo ed Ascari soltanto quarto; questo fu l'ultimo gran premio che la scuderia milanese vinse nella sua storia in Formula 1.\nGara.\nGiro pi\u00f9 veloce.\nJuan Manuel Fangio in 2:16.930, alla media di km/h 166.053\nNote.\n\"Salvo indicazioni diverse le classifiche sono tratte da \""}
{"id": "797322", "revid": "29863", "url": "https://it.wikipedia.org/wiki?curid=797322", "title": "Story of the year", "text": ""}
{"id": "797340", "revid": "365417", "url": "https://it.wikipedia.org/wiki?curid=797340", "title": "Vibrante bilabiale", "text": "La vibrante bilabiale \u00e8 una consonante, rappresentata con il simbolo [\u0299] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante vibrante bilabiale presenta le seguenti caratteristiche:\nAltre lingue.\nLa vibrante bilabiale non esiste come fonema in molte lingue: si pu\u00f2 presentare talvolta in italiano quando si ha un brivido, trascritto graficamente come . Nelle lingue in cui compare, spesso si trova solo come occlusiva bilabiale nasalizzata seguita da un breve rilascio (): per esempio si trova nella parola kele ; un'eccezione a questo fenomeno si presenta nella lingua nias e nelle vocali fricative della lingua yi.\nAlcune lingue, invece, hanno sia la vibrante bilabiale sonora sia una variante sorda, come la lingua mangbetu parlata in Zaire e quella mewun parlata in Vanuatu.\nLa lingua amzugo ha una vibrante bilabiale, ma la usa solo raramente, cos\u00ec come la lingua baka. In pirah\u00e3, essa \u00e8 un allofono dell'occlusiva bilabiale sonora .\nInfine, alcune parlate del Caucaso, come l'abcaso e l'ubykh, presentano delle consonanti affricate , che sono rispettivamente allofoni di ."}
{"id": "797354", "revid": "27723", "url": "https://it.wikipedia.org/wiki?curid=797354", "title": "Euro Bill Tracker", "text": ""}
{"id": "797355", "revid": "27723", "url": "https://it.wikipedia.org/wiki?curid=797355", "title": "Euro bill tracker", "text": ""}
{"id": "797361", "revid": "2111144", "url": "https://it.wikipedia.org/wiki?curid=797361", "title": "Marcela Serrano", "text": "Biografia.\nNasce a Santiago del Cile nel 1951. \u00c8 figlia della romanziera Elisa P\u00e9rez Walker e del saggista Horacio Serrano, ed \u00e8 la quarta di cinque sorelle, con due delle quali trascorre un anno a Parigi per studiare alla \"Maison des Am\u00e9riques\". Nel 1973, a causa del golpe militare, lascia il Cile e si trasferisce in Italia a Roma.\nNel 1977 rientra definitivamente in Cile. Si iscrive alla facolt\u00e0 di Belle Arti della Pontificia Universit\u00e0 Cattolica del Cile, ottenendo il diploma in incisione nel 1983. In seguito lavora in diversi ambiti delle arti visive, vincendo anche un premio del Museo delle Belle Arti per un lavoro sulle donne del sud del Cile, ma presto abbandona queste attivit\u00e0.\nSebbene cominci a scrivere molto presto, pubblica il suo primo romanzo, \"Noi che ci vogliamo cos\u00ec bene\", nel 1991.\nIl romanzo \u00e8 la rivelazione dell'anno e vince nel 1994 il \"Premio Sor Juana In\u00e9s de la Cruz\" e il \"Premio Feria del Libro de Guadalajara\" e nel 1996 il premio della casa editrice francese \"Cot\u00e9 des Femmes\", come miglior romanzo ispanoamericano scritto da una donna. Nel 1993 pubblica \"Para que no me olvides\", che ottiene il \"Premio Municipal de Literatura\" , a Santiago del Cile.\nNel 1995 scrive in Guatemala \"Antigua, Vita Mia\", e nel 1997 \"L'albergo delle donne tristi\".\nDopo molte riedizioni dei precedenti romanzi, pubblica il romanzo giallo \"Nostra signora della solitudine\" (1999), i racconti \"Un mundo raro\" (2000), \"Quel che c'\u00e8 nel mio cuore\" (2001), finalista del \"Premio Planeta\" 2001 a Barcellona e \"Arrivederci piccole donne\" (2004).\nMarcela Serrano \u00e8 una delle figure pi\u00f9 rinomate e significative della nuova narrativa del suo paese e dell'America Latina. Ha vissuto in Messico col marito, Luis Maira Aguirre, e le loro due figlie, Elisa e Margarita, poich\u00e9 il marito \u00e8 stato ambasciatore del Cile in Messico e Belize fino al 2003 e dal 2004 al 2010 ambasciatore in Argentina."}
{"id": "797365", "revid": "300228", "url": "https://it.wikipedia.org/wiki?curid=797365", "title": "Distretti della Turchia", "text": "I distretti della Turchia (\"il\u00e7eler\"; sing. \"il\u00e7e\") sono la suddivisione amministrativa di secondo livello del Paese, dopo le province, e ammontano a 967.\nNell'Impero ottomano e all'inizio della Repubblica turca l'unit\u00e0 corrispondente era il caz\u00e0.\nI distretti hanno solitamente lo stesso nome del loro capoluogo (eccetto Antiochia in Provincia di Hatay, \u0130zmit in Provincia di Kocaeli e Adapazar\u0131 in Provincia di Sakarya).\nUn distretto pu\u00f2 comprendere sia aree rurali sia urbane. Il distretto centrale \u00e8 amministrato da un \"vicegovernatore\" designato, mentre gli altri distretti sono amministrati da un \"sottogovernatore\" (\"caimacam\").\nTutti i centri distrettuali costituiscono dei comuni (\"belediyeler\"), guidati da un sindaco eletto, che amministra una definita area con definite competenze."}
{"id": "797369", "revid": "1305772", "url": "https://it.wikipedia.org/wiki?curid=797369", "title": "Aguada (Porto Rico)", "text": "Aguada \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a nord con Aguadilla, a est con Moca e a sud con A\u00f1asco e Rinc\u00f3n. \u00c8 bagnata a nord-ovest dalle acque del Canale della Mona, che collega l'Oceano Atlantico al Mar dei Caraibi. Il comune, che fu fondato nel 1739, oggi conta una popolazione di oltre 42.000 abitanti ed \u00e8 suddiviso in 18 circoscrizioni (\"barrios\")."}
{"id": "797373", "revid": "12290", "url": "https://it.wikipedia.org/wiki?curid=797373", "title": "Il primo appuntamento", "text": ""}
{"id": "797376", "revid": "1793900", "url": "https://it.wikipedia.org/wiki?curid=797376", "title": "Contea di Niagara", "text": "La contea di Niagara \u00e8 una contea dell'area nord-occidentale dello Stato di New York negli Stati Uniti.\nGeografia fisica.\nLa contea si affaccia a nord sul lago Ontario, ad est confina con la contea di Orleans, a sud-est con la contea di Genesee, a sud con la contea di \nErie ed a sud-ovest il fiume Niagara segna il confine con l'isola di Grand Island che fa parte della contea di Erie ed a ovest segna il confine con la provincia canadese dell'Ontario.\nLa contea ha una estensione di ma circa il 54% \u00e8 costituito dalla parte del lago Ontario che ricade nei suoi confini.\nIl territorio \u00e8 prevalentemente pianeggiante. Nell'area settentrionale scorrono i fiumi: \"Twelvemile Creek\", \"Eighteenmile Creek\", \n\"Golden Hill Creek\" ed il \"Johnson Creek\" tutti immissari del lago Ontario. Nell'area meridionale scorre il fiume \"Tonawanda\", che riceve le acque del \"Mud Creek\", e segna il confine con la contea di Erie prima di sfociare nel fiume Niagara.\nIl fiume Niagara in corrispondenza della citt\u00e0 di Niagara Falls forma le spettacolari cascate del Niagara.\nNell'area meridionale scorre il canale Erie.\nStoria.\nI primi abitanti del territorio contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Niagara \u00e8 stata istituita nel 1808 separando il territorio che ne avrebbe fatto parte dalla contea di Genesee. Ma la contea era a quel tempo molto pi\u00f9 estesa di quella contemporanea. Nel 1821 ne venne separato il territorio dell'attuale contea di Erie.\nRiserve indiane.\nNel territorio della contea sono situate due riserve indiane. Nell'area centrale \u00e8 situata la riserva degli indiani Tuscarora che appartengono al popolo irochese.\nNell'angolo sud-orientale \u00e8 situata una parte della riserva Tonawanda che si estende anche nelle contee limitrofe di Genesee ed Erie.\nParchi statali.\nNella contea sono stati istituiti quattro parchi statali lungo le sponde del lago Ontario:"}
{"id": "797377", "revid": "767487", "url": "https://it.wikipedia.org/wiki?curid=797377", "title": "La lingua del santo", "text": "La lingua del santo \u00e8 un film del 2000 diretto da Carlo Mazzacurati, ambientato tra Padova, i Colli Euganei e la laguna veneta.\nIl film si ispira a un fatto di cronaca avvenuto il 10 ottobre 1991, quando la reliquia del mento di Sant'Antonio di Padova (e non la lingua, che \u00e8 conservata in un diverso reliquiario) fu trafugata dalla basilica del Santo e ritrovata due mesi dopo in circostanze misteriose vicino a Roma. Venti anni pi\u00f9 tardi Felice Maniero, in un'intervista rilasciata al \"Messaggero di Sant'Antonio\", afferm\u00f2 di essere stato il mandante del furto, che nelle sue intenzioni era mirato proprio alla lingua del Santo.\nTrama.\nVeneto, primi anni del Duemila. Willy e Antonio, due amici disoccupati per vivere s'arrangiano con piccoli furti: il primo \u00e8 un agente di commercio, il secondo un vecchio giocatore semiprofessionista di rugby a 15. Una notte, mentre stanno scassinando la cassa con le offerte dei credenti, all'interno della basilica del Santo a Padova, si accorgono della presenza della reliquia molto venerata di Sant'Antonio e decidono di appropriarsene per chiedere il riscatto. Un ricco commerciante della zona, assai devoto al santo, si offre come mediatore, tirando anche fuori di tasca sua il miliardo di lire richiesto dai due rapitori. Il fatto solleva un gran polverone e Willy e Antonio devono organizzare uno scambio molto pericoloso. Il primo tentativo di scambiare la reliquia con il miliardo non si concretizza per la presenza delle forze dell'ordine, mentre al secondo tentativo riescono a prendere la borsa con i soldi, ma sono subito braccati dai Carabinieri. A quel punto, fuggiti attraverso la laguna veneziana con una piccola ma veloce barca da pescatori, i due giungono a un doloroso accordo che cambier\u00e0 per sempre le loro vite.\nProduzione.\nLo sceneggiatore Marco Pettenello ha rivelato che per la realizzazione del film lui e Carlo Mazzacurati si sono ispirati a \"Il grande Lebowski\" dei fratelli Coen, apprezzando particolarmente il genere di comicit\u00e0 presente nelle loro opere."}
{"id": "797383", "revid": "1543377", "url": "https://it.wikipedia.org/wiki?curid=797383", "title": "Innervisions", "text": "Innervisions \u00e8 un album discografico del cantante polistrumentista Stevie Wonder pubblicato nel 1973 dalla Tamla Records. Il nome originale del disco doveva essere \"Last Days of Easter\".\n\"Innervisions\" raggiunse la quarta posizione in classifica nella \"Billboard\" Top LPs &amp; Tapes e la prima nella \"Billboard\" Soul LPs. Il disco si aggiudic\u00f2 il premio Grammy come \"Album of the Year\" e \"Best Engineered Non-Classical Recording\", mentre la canzone \"Living for the City\" vinse come Best R&amp;B Song. \"Innervisions\" \u00e8 ampiamente considerato da fan, critici e colleghi uno dei migliori lavori di Wonder e uno dei migliori album di sempre. Si \u00e8 classificato alla posizione numero 23 nella lista dei migliori 500 album di sempre redatta dalla rivista \"Rolling Stone\", scendendo alla numero 24 nella revisione del 2012. Nel 1999, \"Innervisions\" \u00e8 stato inserito nella Grammy Hall of Fame.\nIl disco.\nPubblicata il 3 agosto 1973, questa produzione dell'\"Harmonica Man\" di Saginaw \u00e8 compresa nella golden age della sua carriera. L'et\u00e0 d'oro cominci\u00f2 nel 1972, con \"Music of My Mind\", e nel 1979 l'innovativo album doppio \"Journey through the Secret Life of Plants\" segn\u00f2 il termine di questo periodo in cui Wonder produsse i suoi capolavori per la Tamla-Motown Records. L'album contiene alcune fra le pi\u00f9 famose hit del cantante.\nLe nove tracce che compongono l'album spaziano attraverso varie tematiche sociali quali l'abuso di droghe in \"Too High\", il razzismo e l'ineguaglianza del sistema in \"Living for the City\", l'amore in ballate come \"All In Love Is Fair\" e \"Golden Lady\". La traccia finale, \"He's Misstra Know-It-All\", \u00e8 un sarcastico attacco all'allora presidente degli Stati Uniti Richard Nixon, come lo sarebbe stata la successiva \"You Haven't Done Nothin\"' un anno dopo. \"Living for the City\" fu una delle prime canzoni soul a trattare esplicitamente tematiche razziali incorporando i suoni della strada di tutti i giorni come traffico, voci e sirene della polizia, abbinandoli alla musica registrata in studio.\nMusicalmente, il disco vede un diffuso impiego del sintetizzatore ARP, all'epoca strumento molto in voga tra i musicisti per la sua caratteristica di costruire un coinvolgimento sonoro completo. Inoltre, Wonder suona tutti gli strumenti in sei delle nove tracce, rendendo, di fatto, buona parte di \"Innervisions\", l'opera di un one-man band.\nPubblicazione e incidente d'auto.\nTre giorni dopo la pubblicazione di \"Innervisions\", il 6 agosto 1973, Wonder suon\u00f2 in un concerto a Greenville (Carolina del Sud). Sulla via del ritorno, nei pressi di Durham (Carolina del Nord), Wonder si addorment\u00f2 mentre era in auto con il suo amico John Harris alla guida, quando la macchina ebbe un incidente schiantandosi contro un camion. Stevie Wonder fu ferito alla fronte e perse conoscenza. Sanguinante fu estratto dai rottami dell'auto dai soccorritori. Per quattro giorni rimase in coma tra la vita e la morte a causa del trauma cerebrale, causando l'attenzione dei media e preoccupazione di familiari, amici e ammiratori.\nFu l'amico e tour director Ira Tucker il primo a essere presente quando Stevie si svegli\u00f2 dal coma:\nLa ripresa di Wonder fu molto lunga e difficile. Quando riprese conoscenza, scopr\u00ec di aver perso il senso dell'olfatto (recuperato poi in seguito). Altro grande timore era quello di aver perso il proprio talento musicale.\nWonder dovette sottoporsi a terapie mediche per un anno, si stancava facilmente, e soffriva spesso di forti mal di testa. L'incidente gli cambi\u00f2 la vita in molti modi, soprattutto nel modo di pensare. La sua profonda fede spirituale gli fece dubitare che si fosse trattato di un semplice incidente d'auto, ma piuttosto di un avvertimento a dare pi\u00f9 importanza alla vita."}
{"id": "797393", "revid": "80648", "url": "https://it.wikipedia.org/wiki?curid=797393", "title": "Everett Briggs", "text": ""}
{"id": "797395", "revid": "1494169", "url": "https://it.wikipedia.org/wiki?curid=797395", "title": "Aguada", "text": "Il termine Aguada \u00e8 un toponimo spagnolo che letteralmente significa \"fonte\" o \"pozzo\" e pu\u00f2 riferirsi a diverse localit\u00e0:"}
{"id": "797396", "revid": "104458", "url": "https://it.wikipedia.org/wiki?curid=797396", "title": "Cambridge (disambigua)", "text": ""}
{"id": "797397", "revid": "599013", "url": "https://it.wikipedia.org/wiki?curid=797397", "title": "Russia cristiana", "text": " \nRussia Cristiana () \u00e8 un'associazione cattolica milanese. \nL'associazione intende far conoscere in Occidente la tradizione culturale, spirituale e liturgica dell'Ortodossia, incarnate primariamente dalla loro fonte originale millenaria, la locale Chiesa ortodossa, e della Cristianit\u00e0 orientale, attraverso una lettura pedagogicamente ispirata, tra l'altro, dagli insegnamenti di Luigi Giussani e di Padre Romano Scalfi. Inoltre Russia Cristiana intende in egual misura favorire il dialogo ecumenico e contribuire alla presenza cattolica nel Paese eurasiatico tradizionalmente ortodosso, due aspetti tradizionalmente difficilmente conciliabili poich\u00e9 causa di secolari conflitti.\nL'associazione ha sede nella Villa Ambiveri di Seriate (BG) in via dei Tasca 36, donata in eredit\u00e0 alla primitiva organizzazione dalla cofondatrice Betty Ambiveri e per lungo tempo disputata dai familiari in sede giudiziaria verso la fine degli anni '70.\nStoria.\nL'associazione fu fondata nel 1957 ad opera di Monsignor Enrico Rodolfo Galbiati, di Betty Ambiveri, di Padre Pietro Modesto, di Padre Nilo Cadonna, di Don Adolfo Asnaghi, di Don Armando Bisesti e di Padre Romano Scalfi, quest'ultimo recentemente spesso presentato come unico fondatore, malgrado lui stesso lo smentisca, per esempio qui: \"\"A tutto diritto Galbiati va considerato un cofondatore di \"Russia Cristiana\", assieme a Pietro Modesto, Nilo Cadonna, Adolfo Asnaghi e me.\"\nSuccessivamente avvicinatasi al movimento ecclesiale cattolico di Comunione e Liberazione, dall'associazione Russia Cristiana sono nate altre aggregazioni di fedeli affascinati dalle tradizioni della cristianit\u00e0 orientale, specialmente russa, ma con diversa ispirazione e non collegate a Comunione e Liberazione, come il Centro Russia Ecumenica, il Centro Ecumenico italo-russo Vladimir Solov'ev e l'Associazione Russia Cristiana San Vladimir, tutti fondati o ispirati dal cofondatore Padre Nilo Cadonna, del quale in Diocesi di Trento esiste un'Associazione di amici, nata dopo la sua scomparsa.\nLa biblioteca Betty Ambiveri.\nLa biblioteca Betty Ambiveri, compresa nell'elenco delle Istituzioni Culturali e Biblioteche della Lombardia, si \u00e8 formata a partire dagli anni '50 grazie ad alcune donazioni di fondi librari privati, e successivamente \u00e8 stata ampliata e aggiornata attraverso acquisizioni di libri in russo pubblicati in URSS e in Occidente, e di libri sulla Russia in italiano e nelle principali lingue europee. \u00c8 una delle raccolte librarie sulla Russia e sull'ex-Unione Sovietica pi\u00f9 complete presenti sul territorio nazionale.\nAttualmente dispone di 27.000 volumi e di una cospicua raccolta di periodici, nonch\u00e9 di un archivio dati sull'ex-Unione Sovietica.\nLa biblioteca \u00e8 divisa nei seguenti settori: arte, ateismo, diritto, dissenso, economia, filosofia, geografia, letteratura, linguistica, musica, pedagogia, politica, religione, sociologia, statistica, storia.\nConvegni e mostre.\nIn collaborazione con istituzioni accademiche e universitarie europee, enti statali, autorevoli personalit\u00e0 del mondo della cultura, dal 1997 Russia Cristiana promuove dei convegni annuali per approfondire fenomeni e avvenimenti storici e culturali finora lasciati in ombra, e offrire occasioni di riflessione nella duplice prospettiva dell'Est e dell'Ovest.\nDagli anni ottanta promuove mostre sui grandi temi del mondo dell'arte, in particolar modo sulle icone bizantine e russe, sui grandi scrittori (Dostoevskij, Tolstoj, Bulgakov, Sol\u017eenicyn), sui filosofi (Solov\u2019\u00ebv, Berdjaev, Florenskij), sui temi dell'avanguardia, del dissenso, dei martiri e dell'emigrazione russa.\n\"La Nuova Europa\".\nNegli anni '60, con l'omonimo bimestrale, Russia Cristiana fa conoscere per la prima volta in Italia il samizdat (editoria clandestina espressione della cultura alternativa e dell'opposizione al totalitarismo).\nDal 1985 la rivista prende il titolo di \"L'Altra Europa\", ampliando i suoi interessi a tutto l'Est.\nAlla luce dei mutamenti del 1989 e delle nuove esigenze che il difficile momento attuale implica in Europa, nel 1992 il periodico diventa \"La Nuova Europa\", luogo di dibattito e di confronto sulle problematiche sociali, culturali e religiose del continente.\nLo staff redazionale, che vanta uomini di cultura di molti paesi europei, e il ventaglio dei temi trattati (materiali d'archivio e inediti, studi e ricerche sulla cultura, arte e letteratura europee, confronti sulle problematiche di attualit\u00e0, interviste, reportage e testimonianze su esperienze ecclesiali), fanno de \"La Nuova Europa\" un prezioso strumento di dialogo internazionale.\n\"La Casa di Matriona\".\n\"La Casa di Matriona\" pubblica testi sulla tradizione letteraria, religiosa, filosofica ed artistica della Russia e dell'Est Europeo.\nOgni anno, inoltre, viene pubblicato (in italiano, tedesco, e russo) un libro-calendario con riproduzioni dei pi\u00f9 grandi capolavori della pittura bizantina e russa.\nDivina liturgia.\nLa celebrazione della liturgia cattolica secondo il rito bizantino-slavo, in uso principalmente e storicamente presso le Chiese Ortodosse, che costituiscono la stragrande maggioranza, il 96% circa, delle Chiese Cristiane Orientali, e presso la minoranza, il 4% circa, dei cattolici di rito orientale (comunemente chiamati dagli ortodossi col termine dispregiativo di \"uniati\") vuole introdurre al Mistero divino e assumere un significato ecumenico. Riscoperta del tesoro comune della tradizione ecclesiale, \u00e8 intesa come un gesto di memoria e di comunione con la Chiesa d'Oriente, anche se da secoli il fatto che dei latini celebrino estemporaneamente in rito orientale suscita reazioni contrastanti, specialmente da parte delle Chiese Ortodosse che hanno sempre letto questo comportamento come un travestimento mimetico, in stile teatrale, estrapolato dal suo contesto, a fini aggressivi e di conquista nei loro confronti, definendolo storicamente \"uniatismo\", oggi considerato da esse uno dei maggiori ostacoli al dialogo con i romano-cattolici, spesso definiti \"papisti\".\nTra le espressioni creative di Russia Cristiana ha un posto rilevante il Coro che studia e ripropone la tradizione del canto bizantino.\nMosca - Biblioteca dello Spirito.\nNel 1991 Russia Cristiana ha iniziato a svolgere direttamente sul territorio russo il lavoro culturale ed ecumenico sviluppato sino allora dall'Italia. Per meglio aiutare la rinascita della chiesa in loco, ha incominciato a pubblicare volumi in lingua russa: classici del pensiero cattolico occidentale nel XX secolo, e strumenti per il lavoro catechetico e pastorale delle comunit\u00e0 cristiane.\nNel 1993 \u00e8 nato a Mosca il Centro Culturale \u201cBiblioteca dello Spirito\u201d i cui i fondatori sono, oltre a Russia Cristiana, la Caritas diocesana di Mosca e la facolt\u00e0 teologica ortodossa di Minsk.\nNel 2004 la \u201cBiblioteca dello Spirito\u201d \u00e8 diventata un centro culturale: convegni, presentazioni di libri, mostre fotografiche, proiezioni di film vogliono approfondire il dialogo con la Chiesa ortodossa, favorendo la riscoperta delle comuni radici cristiane, e offrono una proposta educativa cristiana che sia il pi\u00f9 possibile di ampio respiro.\nScuola iconografica.\nLa Scuola iconografica di Seriate \u00e8 nata nel 1978. Gli esordi sono avvenuti sotto la guida di Padre \"Igor\" Egon Sendler SJ, iconografo iero-monaco gesuita \"russipeto\" di rito bizantino-slavo e artista tedesco che ha lavorato per anni al Centre d'\u00c9tudes Russes Saint Georges de Meudon dei Padri Gesuiti nella banlieu di Parigi, fondatore dell'Atelier St. Andr\u00e9.\nNel 1989 una svolta decisiva \u00e8 stata segnata dalla realizzazione di una grande mostra di icone russe antiche in Vaticano e dall'incontro con Adol'f Ov\u010dinnikov, maestro del Centro di Restauro Scientifico Grabar' di Mosca.\nNel 1995 un nuovo incontro, con il monaco ortodosso Zinon di Pskov, uno dei maggiori iconografi russi. I maestri della Scuola di Seriate hanno potuto svolgere presso il suo atelier vari stage estivi.\nDal 2008, il monaco Pavel Bezchasny un alunno di archimandrita Zinon \u00e8 stato un docente di iconografia presso la Scuola Iconografica di Seriate.\nViaggi e pellegrinaggi.\nRussia Cristiana organizza anche viaggi in Russia, andando sulle orme dei maestri (i luoghi di Tolstoj e Cechov), a Kazan', la capitale tartara sulla Volga, nelle citt\u00e0 dell'Anello d'Oro, nella Grecia bizantina, in Ucraina, in Armenia, in Turchia orientale sulle tracce del popolo armeno, in Georgia, a Cipro.\nTra le mete pi\u00f9 suggestive e significative vi sono le isole Solovki, primo lager sovietico."}
{"id": "797402", "revid": "12290", "url": "https://it.wikipedia.org/wiki?curid=797402", "title": "Il branco (Buffy l'ammazzavampiri)", "text": ""}
{"id": "797418", "revid": "1543377", "url": "https://it.wikipedia.org/wiki?curid=797418", "title": "Parva Domus", "text": "La Parva Domus o Parva Domus Comunis (Casa Piccola del Comune) \u00e8 un edificio storico, gi\u00e0 menzionato in documenti del 1353 e del 1378, \u00e8 situato al centro della Citt\u00e0 di San Marino; esso si affaccia su \"Piazza della Libert\u00e0\" e sorge di fronte al \"Palazzo Pubblico \" sede delle pi\u00f9 importanti istituzioni della Repubblica. Da qualche anno \u00e8 sede della Segreteria di Stato per gli Affari Interni."}
{"id": "797424", "revid": "767487", "url": "https://it.wikipedia.org/wiki?curid=797424", "title": "Il prete bello (film)", "text": "Il prete bello \u00e8 un film del 1989 diretto da Carlo Mazzacurati, tratto dall'omonimo romanzo di Goffredo Parise.\nTrama.\nNel Veneto clerico-fascista d'anteguerra due ragazzi crescono nell'ambiente intriso di conformismo degli adulti."}
{"id": "797426", "revid": "1855146", "url": "https://it.wikipedia.org/wiki?curid=797426", "title": "Questione demaniale di Alliste", "text": "La questione demaniale di Alliste \u00e8 una vicenda storica che ha interessato il territorio di Alliste nel XVIII e XIX secolo. Il demanio, che ricopriva circa il 70% dell'intero territorio allistino, si estendeva sull'area collinare tra la base della serra ad est ed il mar Ionio ad ovest. \nEssendo di tipo universale, cio\u00e8 di propriet\u00e0 dell\u2019\"Universit\u00e0\" (cos\u00ec era detto il Comune in et\u00e0 medievale), gli allistini vi si potevano recare liberamente per far pascolare i greggi, per cacciare, per produrre calce e carboni, per raccoglier legna ed altro ancora. \nLe sue terre, dietro il pagamento di un canone annuo, potevano esser concesse ad enfiteusi per attivit\u00e0 connesse allo sfruttamento silvo-pastorale o per costruirvi delle masserie, che nel numero di cinque vennero censite nel Catasto Onciario di Alliste del 1745.\nIl dibattito sulle \"enclosures\" nel Settecento.\nIntorno alle terre demaniali si \u00e8 svolto nel corso del Settecento un intenso dibattito tendente a sottrarle all'uso collettivo e a recintarle, dando cos\u00ec inizio ad una complessa ristrutturazione fondiaria, che ha avuto per\u00f2 esiti contraddittori e contrastanti. Il movimento delle enclosures si diffuse ben presto dall'Inghilterra in tutta l'Europa, sulla spinta anche dei teorici della fisiocrazia, la scuola di pensiero economico che poneva l'agricoltura alla base di ogni attivit\u00e0. \nAl pensiero dei fisiocrati si ispirarono anche le societ\u00e0 agrarie, la pubblicistica e gli illuministi meridionali e salentini.\nLa legislazione demaniale.\nFondamentalmente alle idee del suo ministro delle finanze si ispir\u00f2 Ferdinando IV nell'emanare la \"Prammatica XXIV De administratione Universitatum\" del 23 febbraio 1792, con la quale ordinava la censuazione dei demani. Prevedendo l'assegnazione delle terre demaniali in primo luogo ai bracciali e poi ai cittadini coltivatori pi\u00f9 facoltosi, il re sperava di migliorare le condizioni degli \"avviliti vassalli\"; tuttavia le divisioni demaniali effettuate in virt\u00f9 della prammatica del 1792 costituirono un fatto eccezionale, essendo l'editto naufragato di fronte al tradizionalismo dei ceti dominanti e alla debolezza della borghesia terriera.\nLa questione demaniale era per\u00f2 ineludibile, sicch\u00e9 venne riproposta ed in modo pi\u00f9 radicale durante il periodo dei Napoleonidi. La \"Legge sulla divisione dei demani\", emanata il 1\u00ba settembre 1806 poco dopo quella sull'eversione della feudalit\u00e0 (2/8/1806), si prefiggeva preminentemente lo scopo di \"elevare al rango de' proprietari la classe indigente dei contadini\". \nLa privatizzazione delle terre demaniali prevedeva due fasi, la prima delle quali era relativa alla divisione in massa e allo scioglimento delle promiscuit\u00e0 e la seconda alla ripartizione del demanio in quote non inferiori a due tomoli. Alle quotizzazioni concorrevano per teste tutti i capifamiglia ed i celibi al di sopra dei diciassette anni, ma, nel caso in cui i lotti non fossero stati sufficienti, bisognava procedere col metodo delle domande od offerte, dando la precedenza dapprima ai capifamiglia nullatenenti e poi ai piccoli proprietari, secondo l'ordine inverso della contribuzione fondiaria. \nIl progetto demaniale rimase per\u00f2 ben presto irretito nelle maglie delle lungaggini burocratiche, con il risultato che in Terra d'Otranto non si riusc\u00ec ad emanare l'ordinanza relativa alle quotizzazioni.\nDopo la caduta del regime napoleonico e il ritorno dei Borboni, non si registrarono delle sensibili novit\u00e0, in quanto i Borboni recepirono la legislazione demaniale francese, ma fecero ben poco per renderla esecutiva e tutto procedette pi\u00f9 a rilento di prima. Ad intralciare le operazioni demaniali erano spesso gli amministratori comunali, per aver preso parte anch'essi alla corsa all'accaparramento delle terre demaniali, che si era fatta pi\u00f9 serrata dopo l'emanazione delle leggi che ne prevedevano la divisione .\nUsurpazioni e conciliazioni delle terre demaniali.\nPer il possesso di tali terre si \u00e8 verificato nel corso dell'Ottocento un duro scontro economico, sociale e politico, caratterizzato da lunghe e tormentate vicende di civico eroismo e violente sopraffazioni, di usurpazioni e conciliazioni, di lotte e processi, di volontarie falsificazioni ed errori in buona fede. Sta di fatto che il processo di privatizzazione delle terre demaniali si tradusse in un'aspra lotta tra la gran massa del proletariato agricolo e la borghesia latifondista, impegnate in un'affannosa ed impari corsa all'accaparramento di tali terre, il cui possesso, dopo l'Unit\u00e0 d'Italia, venne legalmente riconosciuto con l'espediente delle conciliazioni. Se \u00e8 vero che la sanatoria venne applicata sia alle piccole che alle grandi usurpazioni, \u00e8 anche vero per\u00f2 che i latifondisti si erano impossessati di terre che dal legislatore erano state destinate ai nullatenenti ed ai piccoli proprietari.\nMoti contadini.\nConnesse alla questione demaniale ci furono ad Alliste numerose occupazioni delle terre demaniali da parte dei contadini, come quelle del 1831 e del 1838, e le sommosse del 1848, durante le quali si chiedeva, accanto alla \"clusione delle terre del demanio\", anche la divisione dei latifondi signorili e l'abbattimento della monarchia borbonica. \nLe conciliazioni postunitarie avevano indubbiamente impresso una svolta, ma rimanevano aperte molte vertenze ed i processi, allora come adesso, si protraevano stancamente e non se ne intravedeva la fine. Si giunse cos\u00ec alla violenta agitazione dell'agosto del 1879, quando circa duecento contadini invasero le terre della Masseria Stracca mettendosi a dissodarle e a dividerle: all'occupazione fece seguito il massiccio intervento delle forze dell'ordine che operarono immediatamente sessantacinque arresti ponendo fine al moto contadino.\nIn seguito a questa operazione, l'Amministrazione Comunale di Alliste confer\u00ec la cittadinanza onoraria al Sottoprefetto di Gallipoli A. Tiscornia per aver riportato l'ordine nelle campagne allistine."}
{"id": "797439", "revid": "125651934", "url": "https://it.wikipedia.org/wiki?curid=797439", "title": "Agrons", "text": "Agrons (\"Negrons\" in friulano) \u00e8 una frazione di 39 abitanti del comune di Ovaro (UD), nel Canale di Gorto che fa parte della Carnia. Gli abitanti sono detti \"agronesi\" (\"negron\u00e2rs\").\nGeografia fisica.\nAgrons \u00e8 situato a 525 , su una terrazza naturale del monte di Prencis, nella vallata del Degano. A nord dell'abitato scorre il torrente Miozza, a est il torrente Degano.\nI confini tradizionali del territorio di Agrons si trovano a sud all'altezza della localit\u00e0 \"Puni\u00e7as\" e a nord all'altezza del corso d'acqua del \"Ri\u00f9 di Paul\u00e2r\". Lo sperone roccioso sul quale poggia la Pieve di Gorto si trova dunque nel territorio della frazione Agrons.\nSociet\u00e0.\nEvoluzione demografica.\nL'abitato \u00e8 sempre stato di dimensioni modeste. Un censimento del 1761 (che probabilmente sottostimava volutamente il numero di abitanti) indica in 21 il numero di residenti. Nel 1795 gli abitanti erano 47. A partire dalla seconda met\u00e0 del XX secolo i dati indicano un netto calo demografico: secondo dati ISTAT, nel 1951 ad Agrons vivevano 117 persone, nel 1971 il loro numero era sceso a 101, nel 1991 a 79, nel 2007 a 68, nel 2010 a 62, a 51 nel 2013, a 46 nel 2014 e a 39 nel 2020.\nStoria.\nLa zona fu frequentata gi\u00e0 in et\u00e0 preromana, come dimostra il rinvenimento nel 1988, a ovest dell'abitato di un'iscrizione in caratteri nord-etruschi databile al VI-V secolo a.C. Si \u00e8 ipotizzata la presenza di strutture difensive sul colle a nord del paese forse gi\u00e0 dall'et\u00e0 tardo antica (Miotti 1981).\nLa prima testimonianza dell'esistenza di un centro abitato risale al 1204, quando viene citato un certo \"Rupertus de Agrons\". Negli anni successivi si moltiplicano le citazioni del toponimo: nel 1270 sono conosciuti Bortolotto e Wecellone da Agrons, il primo dei quali fu il primo vicario della pieve di Gorto di cui si conservi il nome. Nel 1274 si citano i fratelli Werniero e Wecellio, figli di Giovanni da Agrons. In un documento redatto nell'anno 1300 si cita inoltre un \"castello di Agrons\", che il patriarca di Aquileia Pietro II conferm\u00f2 a Pellegrino da Agrons. Lo stesso Pellegrino viene citato nel 1307 come autore di diverse malefatte.\nIl castello doveva trovarsi sul colle dove era sorta la pieve di Gorto, ed \u00e8 possibile che l'attuale campanile della chiesa ne rappresenti la torre. Il castello era infeudato alla famiglia \"gesmaniale\" (cio\u00e8 di feudatari ministeriali) dei \"de Agrons\". L'edificio venne distrutto probabilmente nei primi anni della seconda met\u00e0 del XIV secolo, nel corso della repressione della fronda nobiliare che nel 1350 aveva condotto all'assassinio del partiarca di Aquileia Bertrando di San Genesio.\nPriva di riscontri di qualunque tipo \u00e8 la notizia data dallo storico settecentesco Niccol\u00f2 Grassi, secondo il quale in epoca medioevale ad Agrons vi sarebbe stata una miniera.\nFino alla fine dell'et\u00e0 moderna Agrons costitu\u00ec (insieme alla vicina frazione di Cella) un comune indipendente, proprietario di alcune terre poste nelle vicinanze dell'abitato (soprattutto boschi e pascoli) e della chiesetta di Santo Stefano e San Rocco, sita nell'abitato di Cella. L'economia locale si basava sulla combinazione tra agricoltura e attivit\u00e0 artigianali, in particolare della tessitura.\nDal punto di vista socioeconomico, nell'et\u00e0 moderna Agrons \u00e8 caratterizzato dall'assenza quasi totale di vincoli feudali, dalla piccola propriet\u00e0 terriera e dal progressivo sviluppo di un tipo di economia basato sulla combinazione di agricoltura e attivit\u00e0 artigianali. Gli abitanti di Agrons svolgevano le proprie attivit\u00e0 artigianali (nello specifico la tessitura) principalmente in Istria. Essi erano, infatti, migranti stagionali: trascorrevano una parte dell'anno ad Agrons e un'altra parte dell'anno nelle terre di destinazione.\nEsemplare \u00e8, a questo riguardo, la storia della famiglia Rovis, che si afferm\u00f2 economicamente nel villaggio istriano di Gimino. A partire almeno dal XVII secolo, la stessa famiglia, insieme a quella dei Del Monaco, era stata infeudata di beni gesmaniali situati ad Agrons.\nIl comune di Agrons e Cella venne incorporato prima nel comune di Mione e poi con questo in quello di Ovaro.\nNel 1905 venne fondata la \"Latteria cooperativa di Agrons e Cella\", la cui sede venne costruita, al confine con il vicino abitato di Cella nel 1911. L'attivit\u00e0 casearia fu chiusa nel 1982; pi\u00f9 tardi l'edificio fu trasformato in centro sociale parrocchiale.\nNel corso del XX secolo furono attive ad Agrons due manifatture: una fornace per la produzione di laterizi in localit\u00e0 \"Fontana\" e una sartoria.\nMonumenti e luoghi d'interesse.\nL'abitato di Agrons fu seriamente danneggiato dal terremoto del 28 luglio 1700, pertanto le testimonianze di architettura civile sono successive a quella data. Si segnalano per il loro interesse tre fienili settecenteschi, dotati di pregevoli portali ad arco di pietra ed elementi lignei originali: il \"Stalon di Cian\", il \"Stalon di Galo\" e il \"Stali di Masut\".\nPieve di Gorto.\nLa pieve di Santa Maria di Gorto sorge su un colle di difficile accesso situato a nord dell'abitato di Agrons. Si tratta del principale edificio religioso del Canale di Gorto a partire dall'abbandono del complesso paleocristiano di San Martino di Ovaro. L'attuale aspetto della chiesa, che conserva tracce di strutture romaniche e gotiche, si deve ai rifacimenti del 1431 e del 1722.\nChiesa di Santa Fosca.\nLa piccola chiesa di Santa Fosca, situata all'estremit\u00e0 orientale del paese, fu fondata nel 1682 dai fratelli Matteo e Antonio Rovis. L'intitolazione a Santa Fosca \u00e8 dovuta al fatto che la famiglia Rovis aveva attivit\u00e0 economiche importanti nel villaggio istriano di Gimino, dove era diffusa la devozione per questa santa.\nCultura.\nLingue e dialetti.\nAgrons \u00e8 un paese di lingua friulana. La variet\u00e0 di friulano che vi si parla \u00e8 di tipo carnico e, pi\u00f9 specificamente, gortano meridionale. Le caratteristiche pi\u00f9 evidenti sono la terminazione tipica delle parole femminili in -a (singolare) e in -as (plurale) e la conservazione dei dittonghi tonici \"ei\" e \"ou\" che continuano le vocali medio-basse del latino volgare negli stessi contesti in cui nel friulano centrale si hanno, rispettivamente, \"\u00ee\" e \"\u00fb\".\nDi seguito si riporta un etnotesto che esemplifica alcune delle caratteristiche del friulano di Agrons, frazione di Ovaro (UD:\nDal 1998 al 2004 \u00e8 stato pubblicato un calendario in lingua friulana, il \"Lunari di Negrons\", che ha presentato i risultati di ricerche sulla storia locale (demografia storica, onomastica, toponomastica, storia sociale e religiosa).\nManifestazioni.\nLa festa patronale (santa Fosca) \u00e8 il 13 febbraio. Il giorno precedente si ha il tradizionale lancio delle \"cidulas\".\nUn altro lancio delle \"cidulas\", con modalit\u00e0 diverse, si ha il 14 agosto, vigilia della festa dell'Assunta, titolare della Pieve di Gorto."}
{"id": "797452", "revid": "22414", "url": "https://it.wikipedia.org/wiki?curid=797452", "title": "Bactria", "text": ""}
{"id": "797458", "revid": "228587", "url": "https://it.wikipedia.org/wiki?curid=797458", "title": "Baraban", "text": "Baraban \u00e8 un gruppo musicale della scena folk italiana.\nStoria.\nBarab\u00e0n nasce a Milano nel 1982 per iniziativa di quattro fra i pi\u00f9 attivi musicisti e ricercatori dell'Italia settentrionale: Vincenzo Caglioti, Aurelio Citelli, Giuliano Grasso e Guido Montaldo. Gruppo di punta della scena folk italiana, apprezzato in Europa e America, Barab\u00e0n ha sviluppato un percorso che rivisita la tradizione musicale del nord Italia con un linguaggio e una sensibilit\u00e0 contemporanea. Accurati raccoglitori, i musicisti di Barab\u00e0n hanno elaborato un'originale sintesi tra modelli della tradizione e gusto moderno. Continua \u00e8 la ricerca di un equilibrio tra la memoria, i linguaggi e le tematiche del presente. L'ensemble mescola melodie, lingue, ritmi e sonorit\u00e0 dell'Italia settentrionale, polifonie della pianura Padana, liriche contemporanee, canti arcaici dell'Appennino, musiche swing e dal sapore yiddish. Da sempre attento alle tematiche sociali e civili, pi\u00f9 recentemente Barab\u00e0n si \u00e8 dedicato all'interpretazione di brani composti da discendenti di immigrati italiani in Sud America e alla creazione di una nuova musica sperimentando l'incontro tra le liriche di scrittori contemporanei (Loi, Biamonti) e proprie composizioni in cui gli stili e le sonorit\u00e0 della musica di tradizione si aprono alla contaminazione multietnica. Ricca la tavolozza sonora del gruppo il cui sound coniuga le timbriche degli strumenti popolari del nord Italia come: piffero, m\u00fcsa, ghironda, organetto diatonico, violino, flauti alle sonorit\u00e0 degli strumenti extra-europei e a quelle digitali. Particolare attenzione ha dimostrato per il repertorio e gli strumenti delle Quattro province, riproponendo brani di tradizione e, nel 1984, reintroducendo l'uso della m\u00fcsa (strumento pressoch\u00e9 scomparso). Alcuni musicisti del gruppo hanno promosso l'esperienza di \"Musiche selvagge\", ensemble dedito alla riproposta e alla valorizzazione del patrimonio musicale delle Quattro province. Nel 1995 il gruppo ha partecipato al progetto \"Canti randagi. Canzoni di Fabrizio De Andr\u00e9\" riproponendo \"Canzone del maggio\". Barab\u00e0n ha allestito numerosi spettacoli tematici, alcuni dei quali a carattere multimediale, che rappresenta talvolta avvalendosi della collaborazione di qualificati musicisti e interpreti. Dal 2000 rappresenta in teatri e piazze italiani lo spettacolo \"Venti5 d'Aprile\", sul tema della Resistenza. Dal 2006 rappresenta il concerto \"L'anello forte. La donna nei canti, dalla tradizione popolare a De Andr\u00e9\", dedicato al mondo della donna. Nel 2007 ha allestito lo spettacolo \"Voci di trincea. Echi della Grande guerra\" che racconta il Primo conflitto mondiale attraverso canti, immagini e testimonianze. Nel 2008 ha rappresentato per la prima volta \"Suoni d'acqua. Musiche, voci e visioni dalle terre del Po\", performance multimediale sulla cultura, le storie, l'ambiente, il lavoro e le genti delle regioni del Po. Nel 2009 ha partecipato a \"Canti randagi 2\", rappresentato a Faenza, riproponendo la canzone di De Andr\u00e9 \"Fiume Sand Creek\" in una versione multilingue che mescola il dialetto della bassa milanese all'arabo, all'esperanto e all'albanese. Nello stesso anno ha allestito gli spettacoli \"AlpMusic\", dedicato ai riti, storie e tradizioni dell'arco alpino, e \"Cantico di Natale\", un mix di canti e musiche natalizie della tradizione popolare europea. Nel gennaio del 2010 ha presentato per la prima volta \"Il violino di Auschwitz. Musiche e immagini per non dimenticare\", spettacolo multimediale dedicato al Giorno della Memoria. Nel 2011, in occasione dei 150 anni dell'Unit\u00e0 d'Italia, ha rappresentato in numerosi teatri italiani \"Belle e perdute. Canzoni per 150 anni d'Italia\". Nel dicembre 2012 ha debuttato con lo spettacolo invernale \"Le Dodici Notti\".\nPer la Giornata internazionale contro la violenza sulle donne 2013 ha allestito la performance \"Voce al silenzio\" con letture di brani tratti dalle opere di Maraini, Dandini, De Gregorio e Iacona. Nello stesso anno, in occasione dei 100 anni di Luchino dal Verme, ha tenuto lo spettacolo multimediale \"Nessuno li aveva chiamati. Concerto per Maino\".\nIl 2 e 3 agosto 2014 ha partecipato a \"War and Peace\": 39th Bardentreffen Festival in N\u00fcrnberg (D) con lo spettacolo \"Bella ciao!\".\nIl 24 maggio del 2015, in occasione del Centenario dell'entrata dell'Italia nella Prima guerra mondiale, ha pubblicato il CD \"Voci di trincea. Concerto per la Grande guerra\" un live registrato in Italia, Germania e Svizzera, dedicato \"a tutti quelli che non sono tornati\".\nFormazione.\ncon:\nConcerti e partecipazioni.\nBarab\u00e0n ha tenuto concerti in tutta Italia, Regno Unito, Canada, Federazione Russa, Francia, Finlandia, Spagna, Germania, Portogallo, Austria, Slovenia, Belgio, Olanda e Svizzera. Ha partecipato a festival, meeting internazionali e rassegne. Il gruppo \u00e8 stato ospite a trasmissioni radiotelevisive in Europa, America e Australia per RAI, BBC, RTO Radiotelevidenie Ostankino, Goestele Radio, Melbourne Ethnic Community Radio, RTSI, ORF, RSR, Radio Canada, DRS, BRTN - De Nederland\u00e9se Radio, Antenne 2, Radio Popolare Milano, Tele Koper, Televisione Slovena.\nTourn\u00e9e, festival e rassegne.\nFolkest '84 (I), Folkest '85 (I), Switzerland Tour '85 (CH), 4 Barnbacher Folkfestival (A), United Kingdom Tour '89 (GB), Sidmouth International Festival (GB), Manchester European Week (GB), Russian Tour '90 (URSS), Bridport Folk Festival (GB), Canada Tour '90 (CAN), United Kingdom Tour '90 (GB), Belgium Tour '92 (B), 4\u00ba Festival Interceltico di Porto (P), Faenza Folk Festival (I), Hallein Folk Festival (A), Folkest '94 (A e SLO), Germany Tour 1994 (D), Musica nei Castelli di Liguria (I), France Tour 1995 (F), Mediterranea '95 (I), Canti randagi (I), Tradicion\u00e0rius - 9\u00e8 Cicle de Musica Tradicional i Popular (E), Villa Arconati Festival 1996 (I), 13\u00b0 Folkermesse (I), Reincontres Internationales de luthiers et maitres-sonneurs de Saint-Chartier 1996 (F), Romaeuropa Festival '96 (I), Sete S\u00f2is, Sete Luas 1996 (P), Santarcangelo dei Teatri '98 (I), Isolafolk 1998 (I), Canti di Terra e Mare (I), Il Giardino della Musica (I), Etnosoi ! - Festival '98 (FIN), GardaDanza 1999 (I), Dolcenera - Concerto per Fabrizio De Andr\u00e9 (I), Folkest '99, Suoni nel mondo (I), San Salvatore Folk Festival (CH), Le Vie dei Canti 2001 (I), Etetrad 2001 (I), Musica delle radici 2002 (I), Isolafolk 2003 (I), Concerto al Mazda Palace - Milano 2003 (I), Cantavalli 2004 (I), Appennino Folk Festival 2004 (I), Folkermesse 2004 (I), Ande, bali e canti -2005 (I), Forti in scena 2005 (I), Canti randagi - Vinadio 2005 (I), Gong 2005 - Torino (I), Le vie dei canti 2006 (I),Trad.it ! 2006 (NL), Forti in scena 2007 (I), Le vie dei canti 2007 (I), Forti in scena 2008 (I), Appennino Folk Festival 2008 (I), Valtrompia Echo Art 2008 (I), La Grande Guerra - Milano (2008), Chantar l'uvern 2008 (I), International Christmas Festival - Moscow 2009 (RUS), Etetrad 2009 (I), Negro Festival 2009 (I), Isolafolk 2009 (I), Tre giorni di musica popolare ad Acquarossa 2009 (CH), Canti randagi 2 (2009), Teatri in scena 2011 (I), Le Regioni dei Suoni 2011 (I), Altisonanze 2011 (I), Suoni e Voci d'Italia 2011 (I), Fai il pieno di cultura 2011 (I), I cerchi del legno 2011 (I), Voces 2012 (I), Agricity 2012 (I), Trentino Girofolk 2013 (I), Sestriere Film Festival 2013 (I), 2\u00b0 Suisse Mountain Film Festival (CH), Les sc\u00e8nes du Chapiteau 2013 (CH), Et\u00e8trad '13 (I), 8\u00ba Festival LetterAltura 2014 (I), War and Peace: 39th Bardentreffen Festival in N\u00fcrnberg (D) 2014, Folkest 2015 (I), Artinscena 2015 (I), Forti in scena 2015 (I), Folkermesse 2015 (I), Musica tradizionale e antica nelle cascine e chiese rurali di Milano 2016 (I), Tracce nel Tempo 2016 (I), Voces 2016 (I), Sentinelle di pietra 2017 (I), Alpent\u00f6ne International Festival 2017 (CH), Folk in Tour 2017 (I), Effetto Musica (2018), Alpi Sonanti (2018), XV\u00b0 Musica al lavoro (2019), Voci della Memoria - Fond. Corriere della sera, 2020 (I), Folkest 2020 (I)."}
{"id": "797462", "revid": "1632387", "url": "https://it.wikipedia.org/wiki?curid=797462", "title": "Corsa allo spazio", "text": "La Prima era spaziale (talvolta detta anche gergalmente corsa allo spazio) \u00e8 allo stesso tempo un capitolo dell'esplorazione spaziale del Novecento e uno degli aspetti che assunse la guerra fredda tra Stati Uniti e Unione Sovietica. Le due superpotenze si sfidarono nella rincorsa a sempre maggiori successi spaziali nel lancio di missili, satelliti, nella conquista della Luna e di pianeti del sistema solare, nel periodo compreso all'incirca tra il 1957 e il 1975, cercando di prevalere l'uno sull'altro.\nPer quanto le radici affondino nelle prime tecnologie missilistiche e nelle tensioni internazionali che seguirono la seconda guerra mondiale, la corsa allo spazio incominci\u00f2 dopo il lancio del satellite sovietico Sputnik 1 il 4 ottobre 1957. Il termine \u00e8 analogo alla corsa agli armamenti. Essa divenne una parte importante della rivalit\u00e0 culturale, tecnologica e ideologica tra Stati Uniti e Unione Sovietica durante la guerra fredda. La tecnologia spaziale divenne un'importante arena per questo conflitto a distanza, sia per le potenziali applicazioni militari sia per i benefici derivanti dalla propaganda ideologica.\nContesto storico.\nI razzi interessarono per secoli gli scienziati. I cinesi li usarono come armi fin dall'XI secolo, e dei rudimentali razzi furono utilizzati come armi nel XIX secolo. Lo scienziato russo Konstantin Tsiolkovsky (1857-1935) teorizz\u00f2 nel 1880 dei razzi con diversi stadi alimentati a carburante liquido che potessero raggiungere lo spazio. Attraverso la sua \"equazione dei razzi\", che determinava la velocit\u00e0 di volo, stabil\u00ec le basi della scienza missilistica e viene ancora utilizzata nel progetto dei moderni razzi. Tsiolkovsky scrisse anche la prima descrizione teorica di un satellite artificiale costruito dall'uomo. Tuttavia solo nel 1926 lo scienziato americano Robert Goddard progett\u00f2 un razzo a combustibile liquido realizzabile in pratica.\nContributi tedeschi.\nA met\u00e0 degli anni venti del Novecento gli scienziati tedeschi incominciarono a effettuare esperimenti con razzi spinti da propellenti liquidi in grado di raggiungere altezze relativamente elevate. Nel 1932 la Reichswehr, predecessore della Wehrmacht, incominci\u00f2 a interessarsi nella missilistica per le armi di artiglieria a lungo raggio. Wernher von Braun, un aspirante scienziato missilistico allievo di Hermann Oberth, si un\u00ec agli sforzi e svilupp\u00f2 tali armi per i nazisti da impiegare nella seconda guerra mondiale. Von Braun prese in prestito molta ricerca originale di Goddard, studiando e migliorando i suoi razzi.\nIl missile \"A-4\" tedesco, lanciato nel 1942, divenne il primo proiettile a raggiungere lo spazio. Nel 1943 la Germania incominci\u00f2 la produzione del suo successore, il razzo V-2, con una portata di 300\u00a0km e una testata di 1000\u00a0kg. La Wehrmacht lanci\u00f2 migliaia di V-2 sulle nazioni alleate provocando enormi danni e ingenti perdite umane.\nI V-2 tuttavia furono ancora pi\u00f9 mortali per i lavoratori forzati impiegati nella loro produzione: ne morirono in maggiore numero nel campo di concentramento di Mittelbau-Dora rispetto al numero delle vittime degli attacchi.\nAl termine della guerra i militari e gli scienziati statunitensi, britannici e sovietici gareggiarono nella cattura di tecnologie e personale addestrato dall'installazione missilistica tedesca a Peenem\u00fcnde. Mentre britannici e sovietici ebbero alcuni successi, gli americani riuscirono a trarre i maggiori benefici tramite l'Operazione Paperclip, conducendo un grande numero di scienziati missilistici tedeschi \u2014 molti dei quali membri del Partito Nazista, tra cui Von Braun \u2014 negli Stati Uniti.\nLe radici della guerra fredda.\nDopo la guerra, gli Stati Uniti e l'Unione Sovietica si serrarono in una Guerra fredda costituita principalmente da operazioni di spionaggio e propaganda. L'esplorazione spaziale e la tecnologia dei satelliti artificiali confluirono in questa competizione su entrambi i fronti: l'equipaggiamento satellitare poteva infatti spiare una nazione nemica mentre i successi spaziali potevano invece propagandare le capacit\u00e0 scientifiche acquisite e il potenziale militare. Gli stessi missili che erano in grado di inviare un uomo in orbita o colpire un particolare punto della Luna potevano anche inviare un'arma nucleare su una citt\u00e0 nemica. Gran parte dello sviluppo tecnologico richiesto per i viaggi spaziali era applicato anche ai missili militari come i missili balistici intercontinentali. Analogamente alla corsa agli armamenti, i progressi spaziali vennero interpretati come un indicatore delle capacit\u00e0 economiche e tecnologiche, dimostrando la superiorit\u00e0 dell'ideologia appartenente a una data nazione. La tecnologia spaziale \u00e8 infatti del tipo \"Dual-use\", essendo in grado di raggiungere sia obiettivi pacifici sia militari.\nSatelliti artificiali.\nSputnik.\nIl 4 ottobre 1957 l'Unione Sovietica (URSS) lanci\u00f2 con successo lo Sputnik 1, il primo satellite artificiale a essere messo in orbita attorno alla Terra. Questa data segn\u00f2 l'inizio della corsa allo spazio.\nA causa delle implicazioni militari ed economiche, lo Sputnik provoc\u00f2 timori e dibattiti politici agitati negli Stati Uniti, che incitarono l'amministrazione Eisenhower ad approvare diverse iniziative, tra cui la costituzione della NASA. In quel periodo, il lancio dello Sputnik venne visto nell'Unione Sovietica come un importante segno delle capacit\u00e0 scientifiche e ingegneristiche della nazione.\nNell'Unione Sovietica il pubblico segu\u00ec con grande interesse il lancio e il seguente programma di esplorazione spaziale. Per una nazione che si stava riprendendo dalla devastazione della guerra fu molto importante e di grande incoraggiamento vedere la prova dei progressi tecnici della nuova epoca.\nPrima dello Sputnik, l'americano medio pensava che gli Stati Uniti fossero leader in tutti i campi tecnologici. In risposta allo Sputnik, gli Stati Uniti fecero degli sforzi enormi per recuperare questa superiorit\u00e0 tecnologica, tra cui il rinnovamento dei programmi scolastici. Questa reazione \u00e8 nel ventunesimo secolo nota come \"Crisi Sputnik\".\nCirca quattro mesi dopo il lancio dello \"Sputnik 1\", gli Stati Uniti lanciarono il loro primo satellite, l'Explorer I (31 gennaio 1958), anche se a Cape Canaveral si susseguirono molti lanci falliti.\nI primi satelliti furono utilizzati anche per scopi scientifici: lo Sputnik aiut\u00f2 a determinare la densit\u00e0 dell'atmosfera superiore e i dati di volo dell'Explorer portarono alla scoperta delle fasce di van Allen dallo stesso James Van Allen.\nCreature viventi nello spazio.\nAnimali.\nI moscerini della frutta lanciati dagli Stati Uniti su dei razzi V-2 tedeschi catturati nel 1946 furono i primi esseri viventi inviati nello spazio per studi scientifici. Il cane Laika fu il primo animale a orbitare intorno alla terra. Viaggi\u00f2 nello Sputnik 2 sovietico nel 1957 che per\u00f2 non previde il rientro sulla Terra dell'animale, il cui corpo bruci\u00f2 con la capsula nel rientro atmosferico. Nel 1960 i cani sovietici Belka e Strelka orbitarono attorno alla Terra e ritornarono con successo. Il programma spaziale americano import\u00f2 degli scimpanz\u00e9 africani e ne invi\u00f2 almeno due nello spazio prima di lanciare il primo veicolo con equipaggio. L'Unione Sovietica lanci\u00f2 delle tartarughe nel 1968 sulla sonda Zond 5, che divennero i primi animali a volare attorno alla Luna.\nEsseri umani.\nIl cosmonauta sovietico Yuri Gagarin divenne il primo essere umano a raggiungere lo spazio quando entr\u00f2 in orbita terrestre sulla navetta Vostok 1 il 12 aprile 1961, un giorno che viene ricordato ancora in Russia come festa. Nella successiva missione Freedom 7, il 5 maggio 1961 Alan Shepard entr\u00f2 nello spazio sub orbitale e John Glenn con la missione Friendship 7 divenne in seguito il primo americano a orbitare con successo attorno alla Terra, completando tre orbite il 20 febbraio 1962.\nI sovietici effettuarono il primo volo con due navicelle spaziali in contemporanea nell'agosto 1962. Fu la sovietica Valentina Vladimirovna Tere\u0161kova, la prima donna nello spazio lanciata il 16 giugno 1963 con la navetta Vostok 6 (seguita a distanza di anni da Svetlana Evgen'evna Savickaja, che port\u00f2 a termine la prima passeggiata spaziale femminile e solo nel 1983 dall'americana Sally Ride in una missione dello Space Shuttle). Korol\u00ebv inizialmente pianific\u00f2 ulteriori missioni Vostok pi\u00f9 lunghe, ma a seguito dell'annuncio del Programma Apollo, il premier Chru\u0161\u010d\u0451v richiese nuovi traguardi da raggiungere. Venne quindi inviata la prima navetta con pi\u00f9 di una persona di equipaggio, la Voschod 1, una versione modificata della Vostok, il 12 ottobre 1964 con i cosmonauti Komarov, Feoktistov e Yegorov. Questo volo fu anche il primo in cui l'equipaggio non indoss\u00f2 le tute spaziali.\nAleksej Archipovi\u010d Leonov, della Voschod 2, lanciato il 18 marzo 1965 effettu\u00f2 la prima passeggiata spaziale della storia. La missione termin\u00f2 col rischio di un disastro; Leonov per poco non fall\u00ec il ritorno nella capsula a causa di un problema ai retrorazzi, e l'atterraggio avvenne a circa 1600\u00a0km dal luogo prestabilito.\nMissioni lunari.\nI traguardi raggiunti dai sovietici e dagli americani portarono moltissimo orgoglio nazionale a entrambe le nazioni, ma l'obiettivo della corsa allo spazio divenne l'invio di un uomo sulla Luna. Prima di questo traguardo, l'esplorazione del satellite venne effettuata tramite sonde senza equipaggio, che fotografarono la sua superficie.\nSonde senza equipaggio.\nDopo il successo sovietico del primo satellite artificiale, gli americani concentrarono gli sforzi nell'invio di una sonda sulla Luna. Il primo tentativo americano fu rappresentato dal programma Pioneer. I sovietici incominciarono il Programma Luna, con l'invio della sonda Luna 1 il 4 gennaio 1959, la prima sonda ad avvicinarsi alla Luna. La sonda successiva, Luna 2 venne lanciata il 12 settembre 1959 e fu la prima ad arrivare sulla Luna senza per\u00f2 inviare immagini perch\u00e9 si schiant\u00f2 al suolo. La prima sonda a eseguire un atterraggio morbido (cio\u00e8 controllato) e a inviare foto dalla superficie lunare fu Luna 9 nel 1966. Gli americani affiancarono al \"programma Pioneer\" altri tre programmi: il Programma Ranger, il Programma Lunar Orbiter e il Programma Surveyor, con lo scopo di individuare luoghi adatti per l'atterraggio delle capsule Apollo.\nAtterraggio lunare.\nIl presidente degli Stati Uniti John Kennedy e il vice presidente Johnson cercarono un progetto che catturasse l'immaginazione collettiva. Il Programma Apollo raggiungeva molti di questi obiettivi e riusc\u00ec a sconfiggere le argomentazioni dei politici di sinistra (che erano favorevoli ai programmi sociali) e di destra (che invece preferivano un progetto pi\u00f9 militare). I vantaggi del programma Apollo comprendevano benefici economici a molti stati che sarebbero stati importanti nelle successive elezioni, la chiusura del gap missilistico affermato da Kennedy durante la campagna elettorale del 1960 attraverso la tecnologia dual-use e benefici tecnologici e scientifici.\nL'Unione Sovietica mostr\u00f2 un atteggiamento molto ambivalente sul progetto di portare un uomo sulla Luna. Il leader Chru\u0161\u010d\u0451v non volle essere \"sconfitto\" dai rivali e neppure accettare i dispendi economici di un tale programma. Nell'ottobre 1963 egli afferm\u00f2 che \"non si stanno pianificando dei voli di cosmonauti sulla Luna\", ma non afferm\u00f2 neppure che si sarebbe ritirato dalla corsa allo spazio. Pass\u00f2 un anno prima che i sovietici incominciassero i tentativi per un atterraggio lunare.\nNel dicembre del 1968, gli astronauti americani James Lovell, Frank Borman e William Anders orbitarono per la prima volta attorno alla Luna, oltre a festeggiare per la prima volta nello spazio il Natale e rientrarono in sicurezza sulla Terra.\nKennedy propose dei programmi congiunti, come un atterraggio lunare di astronauti americani e cosmonauti sovietici e satelliti meteorologici migliorati, ma Chru\u0161\u010d\u00ebv, interpretandolo come un tentativo di sottrarre all'Unione Sovietica la superiore tecnologia spaziale, rifiut\u00f2. Sergej Pavlovi\u010d Korol\u00ebv e l'Agenzia Russa dell'Aeronautica e Spaziale, incominciarono a proporre il razzo N1 assieme alla navicella spaziale Sojuz e al modulo lunare LK come veicoli in grado di portare un equipaggio sulla Luna. Chru\u0161\u010d\u00ebv indirizz\u00f2 la progettazione per raggiungere nuovi traguardi attraverso la modifica della tecnologia Vostok esistente, mentre un secondo team incominci\u00f2 a progettare un nuovo vettore (il Proton) e una nuova navetta (la Zond) per un volo cislunare. Nel 1964 la nuova leadership sovietica forn\u00ec supporto a Korol\u00ebv per la destinazione lunare, ponendo tutti i progetti con equipaggio umano sotto la sua direzione. Con la morte di Korol\u00ebv e il fallimento del primo lancio della navetta Sojuz nel 1967 la coordinazione sovietica del programma lunare venne rapidamente alla luce.\nLa prima scelta di Korol\u00ebv per la destinazione lunare era ricaduta su Vladimir Komarov, che tuttavia perse la vita nell'incidente della Sojuz 1 nel 1967. I candidati successivi furono Jurij Gagarin e Aleksej Leonov ma con la morte di Gagarin e i successivi fallimenti nei lanci del vettore N-1 del 1969, i progetti di un atterraggio umano furono prima rinviati e in seguito cancellati.\nMentre le sonde senza equipaggio sovietiche Zond 5 e Zond 6 furono le prime a raggiungere il satellite e a tornare sulla Terra, l'astronauta americano Neil Armstrong fu la prima persona a mettere piede sulla Luna il 20 luglio 1969. Comandante della missione Apollo 11, Armstrong ricevette il supporto del pilota del modulo di comando Michael Collins e del pilota del modulo lunare Buzz Aldrin in un evento seguito da pi\u00f9 di 500 milioni di persone in tutto il mondo. L'atterraggio sulla Luna venne interpretato come uno dei momenti pi\u00f9 significativi del ventesimo secolo e le parole di Armstrong sono state memorabili:\nI sovietici cercarono di recuperare in parte il prestigio inviando sulla Luna nel 1970 la sonda Luna 16, che riport\u00f2 sulla Terra campioni di suolo lunare.\nAltro programma sovietico di successo fu il Lunochod, che riusc\u00ec a far atterrare due rover telecomandati sulla superficie lunare.\nAltri successi.\nPrime stazioni spaziali.\nL'Unione Sovietica invi\u00f2 nell'aprile 1971 la prima stazione spaziale in orbita attorno alla Terra, la Saljut 1. Nel maggio 1973 fu la volta degli Stati Uniti, che inviarono in orbita lo Skylab.\nMissioni su altri pianeti.\nL'Unione Sovietica invi\u00f2 con successo le prime sonde verso Venere e Marte nel 1960. La prima sonda a effettuare un sorvolo con successo di Venere fu l'americana Mariner 2 il 14 dicembre 1962, inviando dati sorprendenti sulla temperatura elevatissima e la densit\u00e0 dell'atmosfera venusiana.\nLa sonda sovietica Venera 7, lanciata nel 1971 divenne la prima sonda a effettuare un atterraggio morbido su Venere (Venera 3 si era schiantata sul suolo del pianeta) e Venera 9 la prima a inviare una foto dalla superficie di un altro pianeta. Venera 9 fu anche la prima sonda a entrare in orbita attorno a Venere. Le altre sonde del programma sovietico Venera effettuarono sorvoli e tentarono di atterrare.\nLa sonda americana Mariner 10 fu la prima a raggiungere il pianeta Mercurio nel 1974, dopo avere sorvolato Venere durante il suo viaggio.\nNel 1965 gli Stati Uniti inviarono la sonda Mariner 4 su Marte, la prima a effettuare un sorvolo del pianeta rosso e a trasmettere le prime immagini. La sonda Mariner 9 fu la prima a entrare in orbita intorno a Marte nel 1971. La prima sonda ad atterrare sulla superficie del pianeta, ancora nel 1971, fu invece la sovietica Mars 3 che tuttavia non invi\u00f2 immagini. Le prime fotografie dalla superficie invece giunsero sulla Terra dall'americana Viking nel 1976.\nLa sonda Pioneer 10 effettu\u00f2 un sorvolo di Giove nel 1973 e la Pioneer 11 di Saturno nel 1979, mentre la Voyager 2 fu la prima sonda a sorvolare Urano nel 1986 e Nettuno nel 1989.\nConclusione della corsa allo spazio.\nMentre il lancio dello Sputnik 1 fu sicuramente l'evento che innesc\u00f2 la corsa spaziale, la sua fine non \u00e8 determinabile con altrettanta precisione. Anche se dopo l'Apollo 11 ci furono altri cinque atterraggi umani sulla Luna, gli scienziati americani si concentrarono in altri settori, in particolare il progetto Skylab e la preparazione dello Space Shuttle. Mentre i sovietici potrebbero affermare che la corsa \u00e8 stata vinta dall'Unione Sovietica con l'invio del primo uomo nello spazio, gli americani potrebbero ribattere di aver vinto la competizione con lo sbarco sulla Luna. In ogni caso, man mano che la guerra fredda incominci\u00f2 a rallentare e mentre anche altre nazioni incominciarono a sviluppare dei programmi spaziali, il concetto di \"competizione\" tra le due superpotenze divenne sempre pi\u00f9 debole e anzi si trasform\u00f2 in una discreta collaborazione, al fine di dimezzare le spese.\nEntrambe le nazioni svilupparono dei programmi spaziali umani militari; lo USAF propose l'uso dei missili Titan per il lancio del veicolo ipersonico Boeing X-20 per intercettare i satelliti nemici. In seguito i piani per un laboratorio orbitante con equipaggio cancellarono i progetti dell\"'X-20\", ma anche questi vennero a loro volta annullati. Un analogo progetto di stazione spaziale militare fu incominciato dall'Unione Sovietica, che infine venne unito al progetto Saljut. La corsa spaziale rallent\u00f2 dopo l'atterraggio dell'Apollo, che secondo alcuni osservatori rappresent\u00f2 l'apice o la fine della competizione. Altri, come Carole Scott, storica dell'esplorazione spaziale, e Florin Pop stabiliscono invece il termine della corsa allo spazio con la missione congiunta Apollo-Sojuz, dove la navetta Sojuz 19 si agganci\u00f2 con la capsula Apollo nel 1975, permettendo agli astronauti \"rivali\" di visitare l'altra navetta e partecipare assieme a esperimenti.\nAnche quando venne raggiunto un tale livello di collaborazione, la leadership sovietica venne messa in allarme dal coinvolgimento dell'aeronautica militare americana con il programma Space Shuttle e avvi\u00f2 i progetti analoghi chiamati Buran e Energia. All'inizio degli anni '80 con l'avvio della \"Strategic Defense Initiative\" americana si verific\u00f2 un'ulteriore escalation di competizione che si risolse solo con il collasso del blocco orientale nel 1989.\nOrganizzazione, finanziamento e impatto economico.\nLe enormi risorse e la burocrazia necessaria per organizzare un programma spaziale portarono alla creazione delle agenzie spaziali nazionali. Il 29 luglio 1958 il presidente Eisenhower firm\u00f2 il National Aeronautics and Space Act che costitu\u00ec la \"National Aeronautics and Space Administraton\" (NASA). Quando incominci\u00f2 le proprie operazioni il 1\u00ba ottobre 1958, la NASA era costituita principalmente da quattro laboratori e 8\u00a0000 impiegati dell'agenzia di ricerca aeronautica del governo vecchia di 46 anni, la National Advisory Committee for Aeronautics (NACA). Mentre la NACA operava con un budget di circa 5 milioni di dollari, i finanziamenti alla nuova agenzia NASA crebbero rapidamente fino a 5 miliardi di dollari, tra cui le enormi somme per i subcontractor del settore privato. L'allunaggio dell'Apollo 11, il momento di maggiore successo della NASA, cost\u00f2 dai 20 a 25 miliardi di dollari.\nLa mancanza di statistiche affidabili rende difficile la comparazione delle spese spaziali di Stati Uniti e Unione Sovietica, specialmente durante gli anni di Chru\u0161\u010d\u0451v. Tuttavia nel 1989 l'allora Capo delle forze armate sovietiche generale M. Moiseyev afferm\u00f2 che l'Unione Sovietica aveva stanziato circa 6,9 miliardi di rubli (circa 4 miliardi di dollari) nel budget annuale del programma spaziale.\nI problemi organizzativi, in particolare le rivalit\u00e0 interne, danneggiarono gli sforzi sovietici, che non avevano a quell'epoca un'agenzia spaziale (la Roscosmos venne costituita solo negli anni novanta). Troppi furono i problemi politici e le visioni personali che rallentarono i progressi sovietici. Ogni responsabile della progettazione sosteneva la propria posizione cercando la protezione di un ufficiale comunista. Nel 1964, tra i vari progettisti, l'Unione Sovietica aveva sviluppato 30 diversi programmi di vettori e navette. Dopo la morte di Korol\u00ebv il programma sovietico divenne reattivo, mantenendo la parit\u00e0 con gli Stati Uniti. Nel 1974 i sovietici riorganizzarono il programma spaziale, avviando il Programma Buran per avere un veicolo analogo allo Space Shuttle americano.\nI sovietici dovettero operare in condizioni economiche svantaggiose. Anche se l'economia sovietica era la seconda al mondo, le inefficienze nell'organizzazione e le mancanze di fondi portarono alla perdita dell'iniziale vantaggio conquistato sugli americani. Alcuni osservatori hanno sostenuto che i costi per la corsa allo spazio, assieme a quelli (ancora maggiori) per la corsa agli armamenti, aggravarono la crisi economica sovietica nella fine degli anni settanta e gli anni ottanta, e furono uno dei fattori che provoc\u00f2 il collasso dell'Unione Sovietica.\nDecessi.\nQuando l'Apollo 15 lasci\u00f2 la superficie lunare, venne posto un monumento per gli astronauti di entrambe le nazioni che persero la vita negli sforzi della corsa allo spazio. Negli Stati Uniti i primi astronauti a morire furono il comandante Gus Grissom, il pilota Edward White e il pilota Roger Chaffee nell'incendio all'interno della capsula dell'Apollo 1, durante un test a terra, il 27 gennaio 1967.\nI voli sovietici della Sojuz 1 e la Sojuz 11 ebbero delle vittime. La Sojuz 1, lanciata in orbita terrestre il 23 aprile 1967, trasportava un singolo cosmonauta, il colonnello Vladimir Komarov, che perse la vita quando non aprendosi il paracadute, la capsula si schiant\u00f2 durante l'atterraggio sulla Terra. Nel 1971, i cosmonauti della Sojuz 11 Georgij Timofeevi\u010d Dobrovol'skij, Viktor Ivanovi\u010d Pacaev e Vladislav Nikolaevi\u010d Volkov in orbita terrestre morirono asfissiati durante il rientro. Dal 1971 il programma spaziale sovietico non ebbe altre vittime.\nAltri astronauti morirono in missioni secondarie, come i due americani Elliot See e Charles Bassett, che persero la vita nell'incidente del loro velivolo T-38 Talon nel 1966 e il sovietico Yuri Gagarin, il primo uomo a raggiungere lo spazio, che incontr\u00f2 la morte nello schianto del suo aereo MiG-15 nel 1968.\n Molte persone considerano la catastrofe di Nedelin del 1960 il peggior disastro dell'esplorazione spaziale, quando il razzo R-16 si accese prematuramente mentre era ancora sulla rampa di decollo. La tossicit\u00e0 del combustibile e il fuoco uccisero quasi tutte le persone che erano attorno al razzo in quell'istante (con l'eccezione del progettista Valentin Glushko e alcuni suoi assistenti)."}
{"id": "797465", "revid": "599013", "url": "https://it.wikipedia.org/wiki?curid=797465", "title": "Nikola Radulovi\u0107", "text": "Ha fatto parte della nazionale italiana, con cui ha vinto l'argento alle Olimpiadi del 2004 e il bronzo agli Europei del 2003.\nCarriera.\nLa sua carriera comincia al K.K. Sibenik per poi passare allo Sporting Atene. Infine, arriva al Basket Napoli per la consacrazione del suo talento, dove sposa anche la maglia della nazionale italiana.\nDopo una stagione sceglie di lasciare l'Italia per andare prima al Villeurbanne e successivamente nello Joventut Badalona. Cambia ancora nel 2004, firmando per il Valladolid e poi per l'Azovmash Mariupol. Torna in Italia solo dopo 8 gare nel Mariupol. La sua meta \u00e8 sempre la Campania ad Avellino dove rimane 3 stagioni consecutive, vincendo una storica coppa italia con la Scandone. Nella stagione 2009/2010 firma per il New Basket Brindisi con cui conquista la promozione in serie A.Inizia la stagione successiva ancora a Brindisi, ma dopo quattro giornate di campionato rescinde il contratto e si trasferisce a Scafati, dove rimane per due stagioni."}
{"id": "797467", "revid": "92723", "url": "https://it.wikipedia.org/wiki?curid=797467", "title": "Waifer di Aquitania", "text": "Origine.\nFiglio del duca d'Aquitania e duca di Guascogna, Hunaldo I e della moglie di cui non si conoscono n\u00e9 il nome n\u00e9 gli ascendenti.\nBiografia.\nNel 745 l'Aquitania si ribell\u00f2 ancora una volta, allora i maggiordomi di palazzo dei regni di Austrasia, Carlomanno, e di Neustria, Pipino, memori dell'affronto subito, radunarono l'esercito sulle sponde della Loira e posero il campo in Aquitania. I Vasconi chiesero la pace, allora Hunaldo, ottenuta la pace, deposta la corona ducale, si ritir\u00f2 nell'isola di Radis, l'attuale Ile de R\u00e9, dove si fece monaco, lasciando i titoli al figlio Waifer. Probabilmente lasci\u00f2 veramente il ducato solo nel 748.\nDopo essere subentrato nei titoli del padre, cerc\u00f2 di rendersi nuovamente autonomo dai regni Franchi ed a tale scopo si alle\u00f2 con Grifone, fratellastro del maggiordomo d'Austrasia e di Neustria, Pipino, che quando Pipino, nel novembre del 751, era stato eletto re dei Franchi, Grifone si era ribellato ancora una volta e aveva ripreso la lotta accettando di recarsi in Aquitania presso Waifer.Allora Pipino mand\u00f2 i suoi legati a Waifer affinch\u00e9 gli fosse restituito il fratello. Allora Grifone considerando che il fratellastro avrebbe potuto condizionare Waifer pens\u00f2 di raggiungere l'Italia per rifugiarsi dal re dei Longobardi, Astolfo.\nTra il 759 ed il 760, Pipino, dato che Waifer dava rifugio ai Franchi che si erano ribellati e, non trattava con correttezza alcune questioni ecclesiastiche di competenza della chiesa francese, rivolse le sue attenzioni all'Aquitania. Passata la Loira nelle vicinanze di Autisioderum (l'attuale Auxerre), bruciando e devastando arriv\u00f2 nell'Arvernico (l'attuale Alvernia). Allora Waifer, invi\u00f2 due ambasciatori, consegn\u00f2 due ostaggi e accettando le condizioni poste da Pipino, ottenne la pace.\nNel 761, Waifer, per vendicarsi, entr\u00f2 in \"Burgundia\" con le sue truppe e portando devastazione arriv\u00f2 sino a Cavalonum (l'attuale Chalon-sur-Sa\u00f4ne), per poi ritirarsi. Pipino reag\u00ec immediatamente e, devastando l'Aquitania, arriv\u00f2 a Claremonte (l'attuale Clermont-Ferrand), dove uomini donne e bambini perirono nell'incendio della citt\u00e0. Dopo continu\u00f2 e assieme al figlio Carlo, occup\u00f2 molti altri castelli in Alvernia.Pipino ritorn\u00f2 l'anno seguente e pose l'assedio a Bituricam (l'attuale Bourges) e la conquist\u00f2, permettendo a tutti i difensori inviati da Waifer che erano stati catturati di tornare alle proprie terre, mentre Bitorica ricostruita venne occupata dai franchi.\nNegli anni 763 e 764, la guerra contro l'Aquitania continu\u00f2, anche se con minore intensit\u00e0, in quanto Pipino temeva il tradimento del nipote, duca dei Bavari, Tassilone III, per cui non mosse il suo esercito. In quel periodo lo zio di Waifer, Remistano, dopo la morte del figlio mansione, si rec\u00f2 da Pipino con molti doni e la promessa di rimanergli fedele.\nNegli anni 765 e 766, Pipino invase l'Aquitania e si impadron\u00ec di parecchie citt\u00e0, Pectavis (l'attuale Poitiers), Lemodicas (l'attuale Limoges), Santonis (l'attuale Saintes), Equolisma (l'attuale Angoul\u00eame), di cui distrusse le mura. Devast\u00f2 tutta la zona coltivata a vite e, passata la Garonna, affrontato da Waifer con un grande esercito di Vasconi, lo sconfisse e molti Vasconi furono uccisi. Waifer, con pochi altri, riusc\u00ec a fuggire e invi\u00f2 dei legati a Pipino che promisero sottomissione ma, questa volta le sue offerte non furono prese in considerazione. Nel 766, dopo che Pipino aveva posto una guarnigione franca a Bitorica, l'Aquitania, bench\u00e9 devastata, poteva considerarsi una provincia del regno dei Franchi.\nNel 767, Pipino si rec\u00f2 in Aquitania con la regina, Bertrada, con l'intenzione di catturare Waifer, che nel frattempo, aiutato dallo zio, Remistano, che era venuto meno alla parola data a Pipino, si era riappropriato di una parte del suo ducato.Pipino continu\u00f2 nella conquista del ducato e tra le altre citt\u00e0 e castelli, conquist\u00f2 Tolosa.\nNel 768, a Santonis, Pipino cattur\u00f2 la madre, la sorella, i nipoti di Waifer e lo zio Remistano, che fu condannato ed impiccato, mentre un'altra sorella era stata catturata nei pressi della Garonna. Waifer, con pochi seguaci, cerc\u00f2 di insidiare ancora Pipino, che era in Aquitania con la regina ed i due figli, Carlo e Carlomanno, con s\u00e9. Waifer venne sconfitto e messo in fuga. Pipino divise l'esercito in 4 gruppi e lo fece inseguire, finch\u00e9 fu catturato e ucciso.Finalmente, padrone di tutta l'Aquitania. Pipino fece rientro a Santonis, dove lo attendeva la regina, Bertrada e poco dopo anche lui mor\u00ec.\nDella morte di Waifer non si hanno notizie precise, secondo il \"Chronicon Moissiacensis\" mor\u00ec nel giugno del 768. Il suo serto di pietre preziose e i suoi braccialetti d'oro vennero appesi da Pipino il Breve sulla croce dell'altare maggiore dell'abbazia di Saint-Denis. Nel titolo di duca di Aquitania gli successe il figlio Hunaldo II.\nMatrimonio e Discendenza.\nAveva sposato la cugina Adele di Guascogna, figlia di Lupo di Gascogna, fratello di suo padre Hunaldo. Waifer e Adele ebbero due figli:"}
{"id": "797468", "revid": "78273", "url": "https://it.wikipedia.org/wiki?curid=797468", "title": "Pin\u00e8", "text": ""}
{"id": "797474", "revid": "49212467", "url": "https://it.wikipedia.org/wiki?curid=797474", "title": "Erto", "text": ""}
{"id": "797482", "revid": "767487", "url": "https://it.wikipedia.org/wiki?curid=797482", "title": "Lars Nedland", "text": "Ha anche composto la maggior parte della musica e ha fatto tutti gli arrangiamenti per il violino e il violoncello negli album dei Solefald ' e '. Ha anche scritto alcuni dei testi, come le canzoni \"04.34 PM\", \"Fluorescent\" e \"White Frost Queen\". Lui e Cornelius Jakhelln cominciarono il progetto Solefald nell'agosto 1995.\nCarriera.\nNel corso degli anni, Lazare ha partecipato a molti gruppi musicali, suonando la batteria per la band black metal Carpathian Forest nel loro album del 1998 \"Black Shining Leather\", e suonando il pianoforte, la tastiera, il sintetizzatore e l'organo Hammond, cantando le seconde voci e scrivendo i testi nella band progressive metal Borknagar nel 2000, e suonando la batteria in altri gruppi (B\u00f6h, Grail, God.com).\nNel 2003 si \u00e8 unito alla band folk/viking metal \u00c1smegin, dove canta con voce pulita. Nel 2004 gli \u00e8 stato chiesto di unirsi alla band avantgarde metal Age of Silence come cantante e scrittore di testi, incarico da lui accettato.\nLazare \u00e8 anche un ricercatore/reporter/proprietario per l'emittente televisiva norvegese TVNORGE."}
{"id": "797489", "revid": "65435", "url": "https://it.wikipedia.org/wiki?curid=797489", "title": "Lars Are Nedland", "text": ""}
{"id": "797490", "revid": "1305772", "url": "https://it.wikipedia.org/wiki?curid=797490", "title": "Lazare", "text": ""}
{"id": "797491", "revid": "1013865", "url": "https://it.wikipedia.org/wiki?curid=797491", "title": "Provincia di Aksaray", "text": "La provincia di Aksaray \u00e8 una delle province della Turchia.\nDistretti.\nLa provincia \u00e8 divisa in 7 distretti: "}
{"id": "797493", "revid": "287204", "url": "https://it.wikipedia.org/wiki?curid=797493", "title": "Guo Jianbiao", "text": "Guo \u00e8 nato nel maggio del 1958, nella citt\u00e0 di Zhuji (\u8bf8\u66a8). Ha conseguito la laurea in Economia ed il titolo di dottore di ricerca presso la Scuola di Partito del Zhejiang, ed inoltre tra il 1978 ed il 1981 ha studiato Agraria presso l'Universit\u00e0 di Agraria del Zhejiang.\nBibliografia.\n\u821f\u5c71\u5e74\u9274\u7f16\u8f91\u90e8\uff0c2004\u821f\u5c71\u5e74\u9274\uff0c \u4e0a\u6d77: \u4e0a\u6d77\u79d1\u5b66\u666e\u53ca\u51fa\u7248\u793e (edizione elettronica)"}
{"id": "797495", "revid": "94647", "url": "https://it.wikipedia.org/wiki?curid=797495", "title": "Metrosexual", "text": ""}
{"id": "797500", "revid": "110157", "url": "https://it.wikipedia.org/wiki?curid=797500", "title": "Part 3", "text": "Part 3 \u00e8 il quarto album dei KC and the Sunshine Band."}
{"id": "797503", "revid": "1543377", "url": "https://it.wikipedia.org/wiki?curid=797503", "title": "Cerchio di Apollonio", "text": "Il cerchio di Apollonio \u00e8 il luogo geometrico formato dai punti del piano tali che il rapporto delle loro distanze da due punti fissati \u00e8 costante. Talora viene chiamato con questo nome uno qualunque dei cerchi che risolve il problema di Apollonio.\nIl nome deriva da Apollonio di Perga, geometra e astronomo greco, che per primo dimostr\u00f2 che il luogo descritto era una circonferenza; tale propriet\u00e0 pu\u00f2 in effetti essere usata come definizione alternativa di circonferenza.\nEquazione cartesiana.\nFissiamo due punti formula_1 e formula_2, in modo che formula_1 coincida con l'origine degli assi e formula_2 sia posto a distanza formula_5 da esso. Un generico punto formula_6 del cerchio di Apollonio \u00e8 caratterizzato dalla relazione:\ndove formula_8 \u00e8 una costante positiva. Traducendo le distanze in coordinate cartesiane si ha\nche elevando al quadrato e semplificando i denominatori diventa\nRiorganizzando l'equazione e normalizzando i coefficienti di secondo grado si ottiene l'equazione della circonferenza in forma canonica:\nPropriet\u00e0.\nDall'equazione cartesiana sopra riportata \u00e8 possibile dedurre alcune propriet\u00e0 del cerchio di Apollonio:"}
{"id": "797508", "revid": "110157", "url": "https://it.wikipedia.org/wiki?curid=797508", "title": "Who Do Ya Love", "text": "Who Do Ya Love \u00e8 il quinto album dei KC and the Sunshine Band."}
{"id": "797509", "revid": "339392", "url": "https://it.wikipedia.org/wiki?curid=797509", "title": "Palaisozaki", "text": ""}
{"id": "797512", "revid": "201394", "url": "https://it.wikipedia.org/wiki?curid=797512", "title": "Homesleep Music", "text": "La Homesleep Music \u00e8 stata un'etichetta discografica indipendente italiana, nata nel 1999 a Bologna dalla fusione delle due etichette Home Audioworks e Sleepin' Corporate. attiva fino al 2009.\nL'etichetta pubblicava sia gruppi italiani che stranieri, con sonorit\u00e0 molto diverse che spaziano dall'elettronica al post rock. \nRete di distribuzione.\nLa Homesleep ha inizialmente affidato la distribuzione dei suoi dischi in Italia all'indipendente \"White and Black\". In seguito per aumentare la diffusione dei suoi prodotti ha firmato un contratto con la Sony, mossa che ha per\u00f2 causato un incremento nel prezzo dei dischi. All'estero l'etichetta si appoggiava ad alcuni distributori indipendenti: \"Shellshock\" che distribuiva i loro dischi in Inghilterra, Scandinavia, Canada e Portogallo, \"Cargo\" li distribuiva in Germania, Austria e Svizzera, \"Munich\" invece si occupava di tutto il Benelux. I dischi venivano inoltre distribuiti anche negli USA, in Grecia, in Spagna e a Taiwan.\nNel 2004 dopo due anni l'etichetta passa dalla distribuzione Sony all'indipendente Audioglobe, scelta motivata dalla maggiore affinit\u00e0 musicale e attitudinale.\nDati di vendita dei dischi.\nI best seller dell'etichetta sono stati \"Rise and Fall of Academic Drifting\" dei Giardini di Mir\u00f2 e la compilation \"Everything Is Ending Here\" che hanno superato le 6000 copie vendute, mentre intorno alle 5000 sono arrivati \"Days Before The Day\" degli Yuppie Flu, \"Punk...Not Diet\" dei Giardini di Mir\u00f2 e \"Those Are Not My Bongos\" dei Fuck. Fra gli altri dischi pubblicati solo pochi hanno superato la soglia delle 2500 copie vendute.\nChiusura.\nDopo 10 anni di attivit\u00e0 nell'Ottobre 2009 l'etichetta decide di chiudere i battenti, mettendo in vendita l'intero catalogo a prezzo promozionale."}
{"id": "797521", "revid": "119266986", "url": "https://it.wikipedia.org/wiki?curid=797521", "title": "Homo erectus pekinensis", "text": "L'uomo di Pechino (\"Homo erectus pekinensis\") \u00e8 una sottospecie di \"Homo erectus\".\nI resti vennero trovati per la prima volta fra il 1923 e il 1927 durante degli scavi condotti a Zhoukoudian (nei pressi di Pechino, da cui il nome), in Cina. Il fossile \u00e8 stato datato come risalente a un periodo compreso fra i 680.000 e i 780.000 anni fa, quindi durante il Pleistocene.\nLa scoperta.\nQuesto fossile venne trovato da Birgir Bohlin solo tre giorni prima della fine dei lavori di scavo. I primi studi iniziarono a Zhoukoudian nel 1921, esaminando una serie di grotte calcaree che si trovavano in quel sito. Sembra che sia stato un abitante della zona a portare gli archeologi europei in un'area dove si trovavano numerose ossa fossilizzate. Nel 1926 vennero portati al Peking Union Medical College alcuni molari, trovati nel sito, per essere analizzati da parte dell'anatomista canadese Davidson Black. Il primo teschio fu recuperato da Pei Wenzhong (il 1\u00ba dicembre 1929, alle 4:00 del pomeriggio).\nI primi fossili di \"Homo erectus\" vennero trovati sull'isola di Giava nel 1891 da Eug\u00e8ne Dubois, anche se l'uomo di Giava inizialmente era stato classificato come \"Pithecanthropus erectus\" e non incluso nel genere \"Homo\", classificazione che venne corretta pi\u00f9 tardi.\nA partire dal 1929 alcuni archeologi cinesi proseguirono gli scavi nel sito, portando alla luce oltre quaranta campioni di cui sei crani quasi completi. Gli scavi vennero interrotti nel 1937 in seguito all'invasione giapponese della Cina, mentre gli esemplari fino a quel momento recuperati vennero portati in salvo dai bombardamenti.\nNel 1941 vennero spediti negli Stati Uniti per maggior sicurezza, fino alla fine della guerra, ma scomparvero durante il viaggio verso il porto di Qinhuangdao. Probabilmente erano in possesso di un gruppo di \"marines\" statunitensi catturati dai giapponesi all'inizio delle ostilit\u00e0 fra il Giappone e gli Stati Uniti.\nDa allora sono state tentate svariate strade per riuscire a localizzare i fossili scomparsi. Nel 1972 il finanziere statunitense Christopher Janus promise una ricompensa di 5.000 dollari, venne contattato da una donna che ne chiedeva 500.000 ma il tutto si risolse in una bolla di sapone. Nel luglio del 2005 il governo cinese form\u00f2 un comitato incaricato di trovare i fossili in occasione del sessantesimo anniversario della fine della guerra. Tra le varie teorie su ci\u00f2 che potrebbe essere accaduto, una sostiene che le ossa siano affondate con la nave giapponese \"Awa Maru\" nel 1945.\nIl sito in cui venne ritrovato l'uomo di Pechino \u00e8 stato inserito nel 1987 nell'elenco dei patrimoni dell'umanit\u00e0 dell'UNESCO.\nConclusioni scientifiche.\nPoich\u00e9 tutti i ritrovamenti effettuati prima della guerra nel sito di Zhoukoudian sono andati perduti, gli scienziati che hanno analizzato i fossili si sono dovuti basare su calchi e sugli scritti effettuati durante le scoperte originali.\nAlcuni ritrovamenti effettuati nello stesso luogo di resti di animali e di prove dell'utilizzo di fuoco e utensili vennero usate per supportare l'idea che l\"'Homo erectus\" sia stato il primo a utilizzare tali \"tecnologie\". Gli esami condotti sui resti dell'uomo di Pechino hanno portato a concludere che esso e l'uomo di Giava appartengano allo stesso stadio dell'evoluzione umana.\n ritiene che il diretto antenato dei moderni esseri umani sia stata la popolazione africana di \"Homo ergaster\", piuttosto che le popolazioni asiatiche rappresentate dall'uomo di Pechino e di Giava."}
{"id": "797528", "revid": "92723", "url": "https://it.wikipedia.org/wiki?curid=797528", "title": "Hunaldo II d'Aquitania", "text": "Origine.\nFiglio del duca d'Aquitania e duca di Guascogna, Waifer e di sua cugina Adele di Guascogna, figlia di Lupo II di Guascogna. Di questa discendenza non vi \u00e8 certezza; qualcuno sostiene che questo Hunaldo non sia mai esistito, ma sia Hunaldo I rientrato in Aquitania, dopo la morte del figlio Waifer; altri sostengono che sia una terza persona, non discendente dalla dinastia di Guascogna.\nBiografia.\nNel 768, quando il padre fu ucciso dai Franchi, gli subentr\u00f2 nel titolo di duca d'Aquitania mentre il nonno e prozio, Lupo II subentr\u00f2 a Waifer nel titolo di duca di Guascogna.\nDi Hunaldo si hanno scarse notizie, ma sicuramente continu\u00f2 la politica paterna di opposizione al re dei Franchi, Pipino, e alla sua morte, la continu\u00f2, contro i figli, Carlomanno e Carlomagno, come viene confermato dagli \"Annales Laurissenses Minores\".\nSecondo gli \"Annales Sangallenses Baluzii\" Hunaldo fu affrontato in Vasconia e sconfitto dal figlio maggiore di Pipino, Carlomagno, che, dopo la morte del padre, aveva ricevuto la parte nord-occidentale dell'Aquitania assieme alla Neustria e all'Austrasia, poich\u00e9 il fratello minore Carlomanno, che aveva ricevuto la parte sud-orientale dell'Aquitania assieme alla Borgogna, la Provenza, la Gotia, l'Alsazia e l'Alamagna, si era rifiutato di aiutare Carlo a domare la rivolta aquitana.Secondo gli \"Einhardi Fuldensis Annales\" invece Carlomanno cooper\u00f2 con Carlo ed insieme catturarono Hunaldo.\nSecondo gli \"Einhardi Annales\" Hunaldo si rifugi\u00f2 in Guascogna, presso il nonno (fratello di sua madre) e nello stesso tempo prozio (zio di suo padre), Lupo II di Guascogna, che venne, a sua volta, attaccato da Carlomagno.Hunaldo allora venne consegnato, con la moglie, a Carlomanno, dopo che il nonno si era riconosciuto suo vassallo.\nNon si hanno notizie certe della sua morte, comunque dopo la sua cattura il ducato indipendente di Aquitania, non esisteva pi\u00f9; ci volle circa un secolo perch\u00e9 il ducato di Aquitania, ridotto nella sua estensione territoriale, riprendesse ad esistere.\nDiscendenza.\nDi Hunaldo non si conosce alcuna discendenza."}
{"id": "797535", "revid": "2056951", "url": "https://it.wikipedia.org/wiki?curid=797535", "title": "Asburgo di Spagna", "text": "Con Asburgo di Spagna si intende il ramo spagnolo degli Asburgo, distinto dal ramo austriaco, che regn\u00f2 sulla penisola iberica e sui territori controllati dal regno di Spagna dal XVI al XVII secolo.\nIl ramo spagnolo della dinastia si cre\u00f2 con l'abdicazione di Carlo V nel 1556, la quale sanciva la suddivisione delle terre asburgiche tra i due eredi dell'Imperatore: a Ferdinando, suo fratello minore, venne concesso il governo sull'Austria (in forza del Trattato di Worms del 1521) e la successione al trono imperiale (in forza dell'elezione del 1531), mentre al figlio Filippo vennero concessi i territori di Spagna, Paesi Bassi, Italia meridionale , e colonie Americane. Carlo V aveva abdicato a favore del figlio nel 1554 al trono di Napoli, successivamente nel 1556 abdic\u00f2 anche ai troni di Spagna, Sicilia, e Sardegna.\nDegli undici figli avuti dalle sue quattro mogli, a succedere Filippo II fu il suo unico figlio ad aver raggiunto l'et\u00e0 adulta, Filippo III. A Filippo III successe il figlio Filippo IV, e a quest'ultimo successe il figlio Carlo II, unico figlio maschio ad aver raggiunto l'et\u00e0 adulta. Carlo II fin dalla nascita era un bambino malaticcio, tanto da essere considerato maledetto e chiamato \"lo Stregato\"; i problemi di salute del giovane re erano dovuti all'eccessiva consanguineit\u00e0 degli Asburgo. Carlo II mor\u00ec il 1\u00ba novembre 1700 a soli 39 anni e privo di eredi, facendo cos\u00ec estinguere la dinastia degli Asburgo regnante sull'Impero di Spagna.\nLa Corona di Spagna e i reami ad essa connessi passarono secondo testamento a un discendente in linea femminile, Filippo V, nipote del re Luigi XIV di Francia, che and\u00f2 cos\u00ec a fondare la dinastia dei Borbone di Spagna, ramo cadetto dei Borbone che regna tutt'oggi da quasi trecento anni, salvo brevi interruzioni, sulla Spagna.\nStoria.\nI due rami ebbero inizio nel gennaio 1556 con l'abdicazione di Carlo V e la suddivisione dei suoi domini fra il figlio Filippo II e il fratello Ferdinando I. Spagna e Francia erano allora esauste per le lunghe guerre (nel 1557 fecero entrambe bancarotta). La guerra fu risolta dalla battaglia di San Quintino, in Francia, in cui le truppe spagnole ebbero la meglio. Dopo la vittoria sui francesi furono avviate le trattative di pace, che si conclusero nel 1559 con la pace di Cateau-Cambr\u00e9sis; tale accordo, sanc\u00ec la supremazia spagnola in Europa e in Italia.\nDurante il regno di Filippo II si verificarono molte guerre, soprattutto nei Paesi Bassi, ma si svilupparono anche la cultura e l'arte. Filippo II cerc\u00f2 anche di ottenere una maggiore compattezza politica perseguitando le minoranze religiose. A questo scopo ristabil\u00ec l'inquisizione spagnola, con l'obiettivo di identificare i mori e gli ebrei, che avevano simulato la conversione al cristianesimo per evitare l'espulsione. Dato il contrasto militare in corso con l'impero turco, la presenza in Spagna di circa 300.000 \"moriscos\", ancora profondamente legati alla cultura araba, costituiva un problema politico. Filippo II mise in atto diverse misure per ottenere la loro ispanizzazione, ad esempio proibendo l'uso della lingua araba (1564). Nel 1568-1570, per\u00f2, dovette reprimere la rivolta di 30.000 moriscos armati. Gli Asburgo di Spagna, parteciparono anche alla battaglia di Lepanto (10 agosto 1571), nella quale una potente flotta cristiana sconfisse la flotta turca.\nFilippo II affront\u00f2 due importanti guerre, che cambiarono il corso della storia; la prima fu quella di indipendenza olandese, nella quale i Paesi Bassi si divisero in Repubblica delle Sette Province Unite e Paesi Bassi meridionali spagnoli (approssimativamente corrispondenti al Belgio), con questi ultimi che rimasero sotto il controllo spagnolo fino al 1700. L'assassinio del re di Francia nel 1589 e il coinvolgimento della Spagna nella guerra civile, che ne segu\u00ec, determin\u00f2 un'altra lunga guerra contro Francia, Inghilterra e Sette Province; la seconda guerra venne combattuta sui mari contro l'Inghilterra, il cui sviluppo marinaro insidiava la potenza spagnola nelle Americhe. Essa termin\u00f2 nel 1588 con la sconfitta dell'Invincibile Armata; questa sconfitta segn\u00f2 l'inizio del declino della Spagna, che mezzo secolo prima era egemone in Europa e nelle Americhe.\nRe di Spagna della Casa d'Asburgo.\nFilippo II.\nFu il primo Re di Spagna (intesa come l'intera penisola iberica) dal 1556.\nNon ancora re, il suo primo matrimonio (1543) fu con sua cugina, la principessa Maria Emanuela d'Aviz, che gli diede un figlio, Don Carlos di Spagna (1545-1568). In seguito alla morte della consorte Maria nel 1545, strinse un'alleanza con l'Inghilterra sposando nel 1554 la cattolica Regina Maria I d'Inghilterra (detta la \"Cattolica\" o la \"Sanguinaria\"), della casata Tudor, che mor\u00ec poco dopo, nel 1558.\nFilippo II, proclamatosi leader della Riforma Cattolica, assunse il trono ereditando enormi risorse: da suo padre i domini degli Asburgo in Spagna, Italia e Borgogna, comprendenti la Castiglia, l'Aragona, la Sardegna, i Paesi Bassi, la Franca Contea, Napoli, la Sicilia, il ducato di Milano e le colonie nell'America Latina.\nIl regno di Filippo fu forse l'acme della potenza spagnola in Europa. Nel 1559 la sessantennale guerra con la Francia si concluse con la firma della Pace di Cateau-Cambr\u00e9sis. Fece parte del processo di pace il terzo matrimonio di Filippo con la principessa Elisabetta di Valois, figlia di Enrico II di Francia, che in effetti era stata precedentemente promessa a suo figlio Don Carlos. Elisabetta (1545-1568), diede alla luce due figlie, ma nessun figlio. Il suo regno fu tormentato da problemi finanziari e minacciate invasioni da parte musulmana, come anche dal conflitto con l'Inghilterra e la rivolta dei Paesi Bassi. Inoltre Filippo dovette affrontare delle ribellioni contro il suo governo nella stessa Spagna, soprattutto la rivolta dei \"Moriscos\" (discendenti di quei musulmani convertiti con la forza al cattolicesimo durante la guerra della \"Reconquista\" portata avanti dai re cattolici, Ferdinando d'Aragona e Isabella di Castiglia, e terminata nel 1492 con la vittoria di Granada).\nDopo la morte della cattolica Maria Tudor, moglie di Filippo, il trono d'Inghilterra era andato ad Elisabetta, la figlia protestante di Enrico VIII. Ma per la loro avversione al divorzio, questa unione era considerata illegale dai cattolici inglesi, che invece reclamavano il trono per Maria Stuarda, regina di Scozia, discendente cattolica di Enrico VII. L'esecuzione di Maria Stuarda nel 1587 diede a Filippo il pretesto per un'invasione dell'isola. Filippo allest\u00ec cos\u00ec la famosa Invincibile Armata, con centotrenta galeoni e trentamila uomini a bordo. Nonostante l'imponenza della flotta spagnola, il cosiddetto \"Vento protestante\" distrusse le speranze di Filippo, permettendo alla piccola e agile flotta inglese di tartassare i pesanti galeoni spagnoli. Filippo allest\u00ec altre due armate, entrambe senza successo, e questa particolare guerra tra Spagna e Inghilterra arriv\u00f2 ad uno stallo, fino alla morte dei due sovrani.\nLa disfatta dell'Invincibile Armata comport\u00f2 anche il successo della ribellione dei Paesi Bassi. Filippo, malato per i restanti dieci anni della sua vita, lasci\u00f2 la Spagna arretrata rispetto ai suoi vicini dell'Europa occidentale.\nAlla fine del secolo, il regno di Filippo era un fallimento pressoch\u00e9 completo, con i Paesi Bassi liberi e i progetti spagnoli sull'Inghilterra compromessi. Alla sua morte, l'annessione del Portogallo rimase uno dei suoi maggiori successi, destinata a durare ancora per un po'. Mor\u00ec nel 1598 e gli succedette suo figlio, il re Filippo III.\nFilippo II si spos\u00f2 quattro volte e sopravvisse a tutte le sue mogli:\nFilippo III.\nEra il figlio di Filippo II di Spagna e della sua quarta moglie, la nipote Anna d'Austria, arciduchessa d'Austria, figlia dell'imperatore Massimiliano II.\nIn politica estera, sotto il suo regno, vennero riportati numerosi successi: venne conclusa con i Paesi Bassi una pace di dodici anni (1609), le relazioni diplomatiche con l'Inghilterra si normalizzarono e la Corona si assicur\u00f2 l'amicizia della Francia con il matrimonio tra sua figlia Anna d'Austria e Luigi XIII.\nSpos\u00f2 nel 1599 Margherita d'Austria-Stiria, sorella di Ferdinando II, dalla quale ebbe otto figli:\nMaria (1603), Margherita (1610) e Alfonso (1611) morirono lo stesso giorno della nascita.\nGli succedette il figlio Filippo IV.\nFilippo IV.\nIl regno di Filippo IV, poco movimentato all'inizio, fin\u00ec per essere caratterizzato da una decadenza politica e militare, tanto che egli fu a lungo ritenuto responsabile del declino spagnolo, che fu piuttosto dovuto a cause organiche assai fuori dalla portata dei singoli attori. Certamente Filippo IV dimostr\u00f2 maggiore determinazione ed energia (tanto fisica quanto mentale) del diffidente padre. Di lui ci restano poi le traduzioni manoscritte di alcuni testi di politica di Guicciardini. Gli era infine riconosciuta una certa destrezza come cavallerizzo e come cacciatore.\nDopo la morte di Filippo III nel 1621, dovuta ad una febbre contratta nel 1619, sulla via del ritorno da un viaggio in Portogallo, dove il figlio era stato designato come successore alla corona portoghese, il nuovo re scelse Olivares come \"valido\". Filippo aveva solo sedici anni in quel momento e per questo decise di procurarsi una guida nella difficile conduzione dell'immenso regno. Olivares era, del resto, decisamente pi\u00f9 onesto e capace del predecessore duca di Lerma. Raggiunta la maggiore et\u00e0, a Filippo manc\u00f2 la necessaria fiducia nei propri mezzi per liberarsi dell'influenza del \"valido\", il quale lo spinse ad intrattenersi in faccende frivole. Nel 1643, quando il disastro era ormai inevitabile e a Olivares tocc\u00f2 dimettersi, Filippo non era pi\u00f9 in grado di mettere mano alla pericolosa situazione del regno multinazionale peggio organizzato d'Europa. Dopo un breve tentativo in questa direzione, affond\u00f2 di nuovo nell'indolenza e lasci\u00f2 ad un nuovo valido (parente di Olivares), il compito di governare.\nLa monarchia spagnola di Filippo IV si vide minacciata da una recessione economica che afflisse l'intero continente, ma che in Spagna fu pi\u00f9 sensibile a motivo dei costi dell'ambiziosa politica estera. Oltre all'inasprimento delle imposte, ci\u00f2 condusse al sequestro di carichi di metalli preziosi provenienti dalle Indie, alla vendita di cariche pubbliche, ad una disinvolta manipolazione del valore monetario reale, ecc. Olivares provvide inoltre a confiscare i beni di molti nobili accusati di corruzione.\nOgni tentativo di riequilibrare il pesantissimo carico fiscale del regno fall\u00ec soprattutto per le fortissime resistenze dei ceti elevati (che accettarono solo un'imposta straordinaria sul reddito). And\u00f2 in porto una riforma dell'ordinamento bancario, riorganizzato attraverso la creazione di monti di piet\u00e0, la forte riduzione dei dazi interni e la creazione di un'unica banca centrale che abol\u00ec quelle precedenti.\nCon Elisabetta di Francia, 1603-1644 (figlia di Enrico IV di Francia) - sposata nel 1615 a Burgos\nCon Marianna d'Austria (o Maria-Anna d'Austria) - nel 1649 (nipote di Filippo IV poich\u00e9 figlia di sua sorella Maria Anna di Spagna)\nMor\u00ec a Madrid il 17 settembre 1665, gli succedette il malaticcio figlio Carlo II.\nIl declino e la fine della dinastia.\nCarlo II.\nNel 1598 a Filippo II succedette Filippo III (1578-1621), il quale riprese le antiche inutili guerre contro Inghilterra e Paesi Bassi; inoltre espulse dalla Spagna trecentomila mori, aggravando cos\u00ec la gi\u00e0 precaria situazione economica spagnola.\nNel 1621 dopo la morte di Filippo III, venne incoronato il figlio, Filippo IV; che come suo padre, combatt\u00e9 nuove guerre contro Francia, Savoia, Paesi Bassi e Repubblica di Venezia; ma ne usc\u00ec sconfitto perdendo importanti territori in Italia e nelle colonie.\nL'ultimo Asburgo di Spagna fu Carlo II, figlio di Filippo IV.\nCome il padre si dimostr\u00f2 inetto e incapace, e con le continue guerre contro la Francia, port\u00f2 la Spagna nel baratro.\nCarlo era malaticcio e di debole costituzione e la credenza popolare, alla quale egli stesso credette, riteneva che fosse vittima di una maledizione. Questa debolezza derivava, pi\u00f9 probabilmente, dalla pratica di matrimoni tra consanguinei all'interno della dinastia degli Asburgo (molto frequente era il matrimonio tra primi cugini o tra zio e nipote), destinata a non disperdere i territori asburgici, ma tutt'altro che vantaggiosa dal punto di vista genetico. La madre di Carlo era figlia della sorella del padre, Maria Anna di Spagna, che fu contemporaneamente zia paterna e nonna materna di Carlo. A questo si aggiungeva che Carlo discendeva per ben 14 volte da Giovanna di Castiglia denominata \"Giovanna la Pazza\" per la sua infermit\u00e0 mentale.\nNel 1679 Carlo II spos\u00f2 Maria Luisa di Borbone-Orl\u00e9ans, nipote di Luigi XIV di Francia, che mor\u00ec nel 1689 senza avergli dato figli, e in seconde nozze la capricciosa Maria Anna del Palatinato-Neuburg, che ebbe forte influenza sul re dopo la caduta del primo ministro Oropesa. Attraverso la regina ebbe grande influenza l'arcivescovo di Toledo, il cardinale Luis Fern\u00e1ndez de Portocarrero.\nCon la sua morte senza eredi, nel 1700, scoppi\u00f2 tra Francia e Austria la \"guerra di successione spagnola\" e si estinse la dinastia asburgica in Spagna."}
{"id": "797539", "revid": "2117580", "url": "https://it.wikipedia.org/wiki?curid=797539", "title": "Cessione di beni ai creditori", "text": "In diritto, la cessione di beni ai creditori (\"cessio bonorum\") \u00e8 il contratto col quale il debitore incarica i suoi creditori o alcuni di essi di alienare tutti o alcuni suoi beni e di ripartirne fra loro il ricavato in soddisfacimento dei loro crediti (art. 1977 cod.civ.).\nAppartenente al gruppo dei contratti diretti a dirimere controversie, la cessione dei beni ai creditori ha lo scopo di evitare la procedura esecutiva, spesso lunga e dipendiosa, sostituendola con un modo convenzionale di liquidazione dei beni del debitore insolvente.\n\u00c8 richiesta \"ad substantiam\" la forma scritta, perci\u00f2 in caso contrario il contratto sar\u00e0 nullo (art. 1978, comma 1 cod.civ.).\nResponsabilit\u00e0 dei contraenti.\nAi creditori che hanno aderito alla cessione non \u00e8 ceduta alcuna propriet\u00e0, ma \u00e8 solo attribuito il potere di vendere i beni del debitore insolvente, che non pu\u00f2 pi\u00f9 disporre dei beni ceduti (art. 1980 cod.civ.), ma ha diritto di esercitare il controllo sull'operato dei creditori cessionari (art. 1983 cod.civ.) e di ottenere l'eventuale residuo della liquidazione (art. 1982 cod.civ.).\nLa cessione, salvo patto contrario, s'intende fatta \"pro solvendo\", pertanto il debitore \u00e8 liberato verso i creditori solo nei limiti di quanto abbiano effettivamente ricevuto e solo dal giorno in cui essi ricevono la parte loro spettante sul ricavato della liquidazione (art. 1984 cod.civ.).\nIl debitore pu\u00f2 recedere dal contratto offrendo il pagamento del capitale e degli interessi ai creditori cessionari rimborsandoli delle eventuali spese di gestione (art. 1985 cod.civ.).\nI creditori invece possono chiedere l'annullamento del contratto, nel caso in cui il debitore, avendo dichiarato di cedere tutti i suoi beni, ha dissimulato, cio\u00e8 nascosto, parte notevole di essi o ha occultato passivit\u00e0 oppure ha simulato passivit\u00e0 inesistenti (art. 1986, comma 1 cod.civ.)."}
{"id": "797548", "revid": "57342", "url": "https://it.wikipedia.org/wiki?curid=797548", "title": "Matilde Capuis", "text": " \nBiografia.\nHa intrapreso gli studi musicali a Venezia con Gabriele Bianchi, completandoli al Conservatorio Luigi Cherubini di Firenze.\nHa composto musica da camera, sacra e sinfonica. Come pianista ha suonato per molti anni in duo con il violoncellista Ugo Attilio Scabia.\nNel periodo 1969-1983 \u00e8 stata titolare dapprima della cattedra di Teoria e successivamente di quella di Composizione al Conservatorio Giuseppe Verdi di Torino, da allora ha vissuto nel capoluogo piemontese di cui ha ricevuto anche la cittadinanza onoraria.\nNel 1994 l'editore musicale tedesco Furore Verlag ha acquistato tutta la sua musica inedita per pubblicarla.\nL'8 marzo 2013 \u00e8 stato festeggiato il suo centesimo compleanno con un concerto nella sala concerti del Conservatorio Giuseppe Verdi di Torino.\n\u00c9 morta all'et\u00e0 di 104 anni, i funerali si sono svolti a Torino nella chiesa di Santa Rosa da Lima."}
{"id": "797551", "revid": "1714743", "url": "https://it.wikipedia.org/wiki?curid=797551", "title": "Jimeno I Garc\u00e9s", "text": "Origine.\nFiglio presumibilmente di Garcia Jimenz, signore di \u00c1lava e duca di Guascogna.Fu l'iniziatore della dinastia Jimena che, col colpo di Stato del 905, contro Fortunato Garc\u00e9s, subentr\u00f2 alla dinastia degli Arista. \nBiografia.\nDopo che l'emiro di al-Andalus, Mu\u1e25ammad I ibn \u02bfAbd al-Ra\u1e25m\u0101n ebbe sconfitto il reggente del regno di Pamplona, Garc\u00eda I \u00cd\u00f1iguez, Jimeno I, nell'844, venne nominato co-reggente assieme allo stesso Garcia I. \nTra l'851 e l'852, alla morte del re di Pamplona, I\u00f1igo I I\u00f1iguez, della dinastia Arista, Jimeno I Garc\u00e9s fu scelto, da una parte dei nobili navarresi, per succedere a I\u00f1igo I, ma altri nobili navarresi gli preferirono Garc\u00eda I \u00cd\u00f1iguez, figlio di I\u00f1igo I I\u00f1iguez, per cui, molto probabilmente Jimeno I Garc\u00e9s, venne associato al trono di Pamplona a Garcia I Iniguez; dato che non venne mai incoronato re di Pamplona, la storiografia lo cataloga come co-regnante di Pamplona.\nAlla sua morte, nell'860, il figlio Garc\u00eda, gli subentr\u00f2 come co-regnante di Garcia I Iniguez.\nDiscendenza.\nJimeno dalla moglie, di cui non si conoscono n\u00e9 il nome n\u00e9 gli ascendenti, ebbe due figli:"}
{"id": "797552", "revid": "767487", "url": "https://it.wikipedia.org/wiki?curid=797552", "title": "Auguri professore", "text": "Auguri professore \u00e8 un film diretto dal regista Riccardo Milani.\nAmbientato nell'inverno del 1996, racconta la storia di un professore di lettere in crisi e della sua classe. La sceneggiatura \u00e8 tratta dal libro \"Solo se interrogato\", di Domenico Starnone.\n\u00c8 l'ultimo film di Duilio Del Prete che mor\u00ec un anno dopo le riprese.\nTrama.\nDa giovane entusiasta insegnante di lettere nei primi anni settanta, il prof. Lipari si ritrova ad essere una persona senza passione che quasi detesta il suo lavoro. Dopo molti anni ritrova, come collega supplente, la sua ex alunna Luisa conosciuta nei primi anni di insegnamento.\nGrazie a questo incontro Lipari rivivr\u00e0 tutti i suoi momenti passati dell'infanzia, della vita da studente e i primi anni da professore in un paesino di montagna.\nCi\u00f2 permetter\u00e0 al protagonista di entrare in sintonia con la sua classe e, grazie alle parole della sua ex-alunna che lo ringrazia di tutto ci\u00f2 che le ha insegnato come docente, riscoprir\u00e0 la passione per il suo lavoro e la voglia di tornare ad essere la persona di una volta.\nLocation.\nIl film \u00e8 stato girato in parte a Roma per le scene della scuola, nella realt\u00e0 il liceo scientifico \"Benedetto Croce\", e in parte nella Marsica per le scene della valle e del paese."}
{"id": "797558", "revid": "113376800", "url": "https://it.wikipedia.org/wiki?curid=797558", "title": "Boris Davidovi\u010d Belkin", "text": "Biografia.\nCominci\u00f2 a studiare violino gi\u00e0 all'et\u00e0 di 6 anni a Mosca con i professori Jurij Jankelevi\u010d -prima della sua scomparsa avvenuta nel 1973- e Feliks Andrievskij, facendo la sua prima apparizione pubblica al fianco di Kirill Kondra\u0161in, a sette anni.\nAncora studente si \u00e8 distinto nell'Unione Sovietica partecipando a numerosi concerti con le pi\u00f9 illustri orchestre, tanto da meritarsi nel 1973 il primo premio al Concorso Nazionale Sovietico per violinisti. Quando le autorit\u00e0 sovietiche non gli permisero di partire all'estero, neanche a Genova per partecipare al Concorso Paganini, decise di trasferirsi a occidente e fece domanda per emigrare in Israele.\nNel 1974 riusc\u00ec a abbandonare l'Unione Sovietica e si stabil\u00ec in Belgio.\nDal 1974, dunque, si \u00e8 esibito con le maggiori orchestre di tutto il mondo: la Boston Symphony, la Cleveland Philharmonic Orchestra, la Filarmonica di Berlino, la Filarmonica di Israele, la Filarmonica di Los Angeles, la Filarmonica di Philadelphia, la Sinfonica di Pittsburgh, quella di Montreal, la Bayerischer Rundfunk, la Orchestra del Concertgebouw e tutte le maggiori formazioni britanniche.\nBoris Belkin \u00e8 apparso in molte produzioni televisive: un film biografico di Jean Sibelius dove esegue il Concerto di Sibelius con l'Orchestra della Radio Svedese e Ashkenazy, con Bernstein e la New York Philharmonic nell'esecuzione del Concerto di \u010cajkovskij, con Bernstein e l'Orchestre National de France nell'esecuzione della Tzigane di Ravel, e con Haitink e l'Orchestra Reale del Concertgebouw in Mozart e nel Concerto n. 1 di Paganini.\nTra i direttori con i quali ha collaborato con successo si ricordano Bernstein, Ashkenazy, Mehta, Maazel, Muti, Ozawa, Sanderling, Temirkanov, Dohn\u00e1nyi, Dutoit, Gelmetti, Herbig, Tennstedt, Rattle, Haitink, Berglund, Mata, Chung, Hirokami, Fedoseev, Welser-M\u00f6st, Ahronovich, Sir Charles Groves, Eric Leinsdorf, William Steinberg, e molti altri.\nLa sua prima registrazione, il Concerto n. 1 di Paganini con la Israel Philharmonic e Zubin Mehta, fu molto elogiata. Altre sue incisioni per la Decca includono i Concerti di \u010cajkovskij e Sibelius con la Philharmonia e Ashkenazy, il Concerto di Strauss con la Radio di Berlino e Ashkenazy, i Concerti n. 1 e n. 2 con la London Symphony e Kondra\u0161in, il Concerto di Brahms con la London Symphony e Fischer.\nPer la Denon Records ha inciso i Concerti di Prokof\u2019ev con la Tonhalle di Zurigo e Michael Stern i Concerti di Sibelius e di Bruch e il n. 1 di \u0160ostakovi\u010d e quello di Glazunov con la Royal Philharmonic e Junichi Hirokami il Concerto di \u010cajkovskij con la London Philharmonic e Stern; il Concerto in la magg. K. 219 di Mozart e la Sinfonia concertante con i Salzburg Chamber Soloists e le Sonate di Brahms con Michel Dalberto.\nNel 1997 Isaac Stern lo ha invitato a suonare con lui al Festival di Miazaki.\nBoris Belkin si dedica anche al repertorio di musica da camera esibendosi con artisti quali Jurij Bashmet, Mischa Maisky e molti altri.\nLa stagione 2006/2007 ha incluso una tourn\u00e9e europea con la Filarmonica di San Pietroburgo e Yuri Temirkanov, una tourn\u00e9e in Giappone con l'Orchestra NHK con Junichi Hirokami, e Vladimir Ashkenazy ed una tourn\u00e9e in Australia con la Sydney Symphony Orchestra sotto la direzione di Gianluigi Gelmetti. \nNella stagione 2007/2008 ha suonato con l'Orchestra del Gewandhaus di Lipsia diretta da Leonard Slatkin e con la Staatskapelle di Dresda diretta da Charles Dutoit.\nDiversi sono gli strumenti che il maestro ha prediletto nel corso della sua carriera, incluso uno Stradivari della Collezione di Stato Sovietica, ma ultimamente utilizza esclusivamente un violino costruito dal celebre liutaio contemporaneo bolognese Roberto Regazzi, ed un arco moderno dell'archettaio cremonese Daniel Tobias Navea Vera.\nOgni estate \u00e8 solito realizzare un master-class di alto livello all'Accademia Chigiana di Siena, dove \u00e8 molto seguito e amato dagli allievi che provengono da ogni parte del mondo."}
{"id": "797560", "revid": "729019", "url": "https://it.wikipedia.org/wiki?curid=797560", "title": "Laudara", "text": "Laudara, Laudar o Labdara (in croato \"Lavdara\") \u00e8 una piccola isola vicino all'isola Lunga in Dalmazia, Croazia; appartiene all'arcipelago zaratino. Amministrativamente appartiene al comune di Sale, nella regione zaratina. Il suo nome viene dal latino \"lapidaria\" e significa \"cave di pietra\". Alcune cave sono ancora in attivit\u00e0.\nGeografia.\nLunga circa 3,8\u00a0km per un massimo di 0,1\u00a0km di larghezza, ha un'elevazione di 87,6\u00a0m s.l.m.. La sua superficie \u00e8 di 2,27\u00a0km\u00b2 e lo sviluppo costiero \u00e8 di 9,53\u00a0km. Laudara \u00e8 un'isola satellite dell'Isola Lunga ed \u00e8 affiancata ad est della sua parte meridionale.\nL'isola \u00e8 prevalentemente rocciosa, ha un'insenatura a sud, valle Skrovada (\"uvala \u0160krovada\"), e tre piccole piccole insenature sul lato occidentale: valle \"Muline\", porto Franco grande (\"uvala Veli bok\") e porto Franco (\"uvala Potku\u0107a\"). L'approdo dell'isola \u00e8 fra valle \"Muline\" e porto Franco grande. Vi sono poche case ma l'isola non \u00e8 abitata stabilmente e dista 15 minuti di navigazione dal villaggio di Sale (\"Sali\") sull'isola Lunga."}
{"id": "797563", "revid": "27723", "url": "https://it.wikipedia.org/wiki?curid=797563", "title": "Eccentricit\u00e0 (orbita)", "text": ""}
{"id": "797564", "revid": "767487", "url": "https://it.wikipedia.org/wiki?curid=797564", "title": "La bella vita", "text": "La bella vita \u00e8 un film del 1994 diretto da Paolo Virz\u00ec, all'esordio nella regia.\nCon questa sua opera prima Virz\u00ec ha conquistato sia il David di Donatello che il Nastro d'argento come miglior regista esordiente.\nTrama.\nBruno e Mirella sono sposati da pochi anni. Lui \u00e8 un operaio metalmeccanico e lei lavora come cassiera in un supermercato. Il loro matrimonio entra in crisi per due motivi: il primo \u00e8 che lui affronta un periodo di depressione, come conseguenza della perdita del posto di lavoro (siamo negli anni '90 e viene avviata la dismissione di una parte delle acciaierie di Piombino), il secondo \u00e8 che Mirella, attratta dalla illusione di una vita pi\u00f9 comoda e mondana, si lascia sedurre da Gerry Fumo, \"divo\" di una piccola emittente televisiva locale. Dopo la dolorosa separazione, Bruno riuscir\u00e0 lentamente a ricostruire la sua esistenza, mentre Mirella si rende conto che quella per Gerry Fumo era solo un'infatuazione. Finale agrodolce."}
{"id": "797570", "revid": "124459593", "url": "https://it.wikipedia.org/wiki?curid=797570", "title": "Tortelli", "text": "Tortello \u00e8 il nome utilizzato prevalentemente in Emilia-Romagna, Lombardia e Toscana per indicare un tipo di pasta ripiena di forma rettangolare, di 2 o 3 cm di lato, altrimenti chiamati ravioli, condita con burro fuso, lardo e pomodoro, rag\u00f9. Con lo stesso termine tortellino si indicano anche dei piccoli dolci fritti ripieni di marmellata o creme, ma solo nelle province in cui il termine non indica un tipo di pasta ripiena, chiamata cappelletto. Nelle altre province infatti tali dolci non si fanno o hanno un altro nome.\nI piatti pi\u00f9 caratteristici sono tortelli di ricotta alle erbe conditi con burro e salvia; sono tipici anche i tortelli verdi, di zucca (mantovani, reggiani, piacentini o cremonesi), i tortelli di Parma con ricotta ed erbette (tortelli d'erbetta), di spinaci (tortelli alla piacentina), di ortiche, di carciofi, di patate e i Tortel dols dal ripieno agrodolce della bassa parmense.\nIn Toscana il tortello del Melo tipico del pistoiese, il tortello di patate (diffuso nei territori di Arezzo, Firenze e Prato), il tortello maremmano con spinaci che si distingue per il ripieno di ricotta e spinaci e le dimensioni pi\u00f9 grandi rispetto agli altri tipi. Famosi anche i tortelli di patate alla mugellana, e infine quello dolce di Pitigliano di influenza ebraica.\nI tortelli apuani (o \"tordelli\", in dialetto), tipici delle aree di Massa e Carrara, Lucchesia, Versilia e Garfagnana hanno, invece, una forma semi-circolare e contengono un ripieno di carne ed erbette (primo fra tutte il timo, o \"peporino\"). Nati originariamente come piatto da cucinare esclusivamente il gioved\u00ec grasso della religione cattolica, sono ormai entrati nella cucina popolare e vengono preparati non solo nelle occasioni di festa.\nNella provincia di Lucca si fanno tortelli pi\u00f9 grandi dalla forma rotonda (due strati di pasta di circa 1 o 2\u00a0mm) con ripieno formato da carne (vitello e/o maiale, talvolta salsiccia), pane raffermo ammollato, bietola, uovo, pepe e noce moscata, conditi con rag\u00f9 o sugo di pomodoro; durante la stagione della caccia \u00e8 possibile trovare nei ristoranti una variante con cinghiale.\nNell'alta Romagna forlivese-cesenate sono tradizionali anche i tortelli alla lastra, ripieni di patate insaporite con pancetta o salsiccia o a volte di erbe, simili ai crescioni, ma di forma quadrata, a differenza dei crescioni che sono a mezzaluna, come una piadina ripiegata e ripiena, cucinati in tutta la Romagna. \nSimilmente ai ravioli, vi sono anche versioni di tortelli fritti e dolci, ripieni di marmellata, ricotta o cioccolata."}
{"id": "797575", "revid": "729019", "url": "https://it.wikipedia.org/wiki?curid=797575", "title": "Juan Ponce de Le\u00f3n", "text": "Si arruol\u00f2 ancora giovane per entrare in guerra e liberare Granada, l'ultimo possedimento dei Mori nella penisola iberica. Nel 1493 accompagn\u00f2 Cristoforo Colombo nel suo secondo viaggio verso il Nuovo Mondo. Nel 1508 inizi\u00f2 la colonizzazione di Porto Rico fondando il primo insediamento, \"Caparra\", e nel 1509, eletto dalla corona spagnola, divenne il primo governatore di Porto Rico.\nNel 1513, il 2 aprile, \"Domenica di Resurrezione\", in spagnolo \"Domenica della Pasqua Florida\" perch\u00e9 normalmente accadeva all'inizio della primavera, sbarc\u00f2 in quella che \u00e8 l'attuale Florida e per questo motivo \u00e8 considerato il primo esploratore europeo ad aver messo piede negli Stati Uniti continentali. In Florida cerc\u00f2 a lungo la fonte della giovinezza, un luogo leggendario il cui mito derivava dal \"Romanzo di Alessandro\", un libro del Medioevo.\nL'arrivo nel Nuovo Mondo.\nSi ritiene che Ponce de Le\u00f3n sbarc\u00f2 inizialmente nel luogo dove ora si trova Cockburn Town, nell'isola di Grand Turk nelle Turks e Caicos, ma si stabil\u00ec subito dopo nell'isola di Hispaniola. Partecip\u00f2 alla sottomissione del popolo dei Taino nella parte orientale dell'isola, e ne fu ricompensato con l'incarico di governatore della Provincia di Higuey che fu creata in quei territori. Fu allora che gli furono riferiti racconti riguardo alla ricchezza di \"Borinquen\" (ora Porto Rico), e da quel momento si impegn\u00f2 fino a ottenere il permesso di recarsi in quei luoghi.\nNel 1508 Ponce de Le\u00f3n fond\u00f2 il primo insediamento a Porto Rico, \"Caparra\", ora San Juan. Fu accolto a braccia aperte dal capo taino Ag\u00fceyban\u00e1 e ben presto acquis\u00ec il controllo dell'isola. Come risultato, fu nominato primo governatore di Porto Rico nel 1509. Ponce de Le\u00f3n e gli altri conquistadores costrinsero i Taino al lavoro forzato nelle miniere e nella costruzione di fortificazioni. I Taino morirono in gran numero a causa delle malattie portate dagli europei, per le quali non possedevano difese immunitarie. Ponce de Le\u00f3n, dal canto suo, si arricch\u00ec notevolmente grazie al suo incarico di governatore. Spos\u00f2 una donna spagnola di nome Leonore, da cui ebbe due figlie e un figlio.\nL'incarico di governatore di Porto Rico e la successiva revoca.\nNel 1506, alla morte di Cristoforo Colombo, che era stato nominato governatore militare delle terre da lui scoperte, le autorit\u00e0 spagnole rifiutarono di accordare lo stesso privilegio a suo figlio Diego Colombo. La Corona di Spagna aveva quindi scelto Ponce de Le\u00f3n per colonizzare e governare l'isola di Porto Rico. Nel frattempo, Diego Colombo aveva per\u00f2 presentato un ricorso all'alta corte di Madrid, la quale aveva riconosciuto i suoi diritti: la carica di Ponce de Le\u00f3n fu quindi revocata nel 1511. Ritenendo che la sua reputazione ne fosse stata danneggiata, e non volendo essere sottoposto a Diego, Ponce de Le\u00f3n chiese e ottenne il permesso di esplorare le regioni a nord di Cuba.\nLa \"Fonte dell'eterna giovinezza\".\nSecondo una leggenda molto diffusa, Ponce de Le\u00f3n scopr\u00ec la Florida mentre era impegnato nella ricerca della \"Fonte dell'eterna giovinezza\". Bench\u00e9 leggende di acque in grado di restituire la giovinezza e la vitalit\u00e0 fossero diffuse su entrambe le sponde dell'oceano Atlantico gi\u00e0 da molti anni prima di Ponce de Le\u00f3n, il racconto della sua ricerca di queste acque non gli fu attribuito se non dopo la sua morte. Nella sua \"Historia General y Natural de las Indias\" del 1535, Gonzalo Fern\u00e1ndez de Oviedo scrisse che Ponce de Le\u00f3n era alla ricerca delle acque di Bimini nella speranza di curare la sua impotenza sessuale. Poi, nel 1575, Hernando de Escalante Fontaneda che, sopravvissuto a un naufragio, si trov\u00f2 a vivere per 17 anni con gli indigeni della Florida, pubblic\u00f2 le sue memorie, nelle quali collocava la Fonte in Florida, e riferiva che Ponce de Le\u00f3n probabilmente l'aveva cercata in quei luoghi. Bench\u00e9 Fontaneda dubitasse che de Le\u00f3n si fosse realmente recato in Florida con l'intenzione di cercare la Fonte, questo racconto fu incluso nella \"Historia general de los hechos de los Castellanos\" di Antonio de Herrera y Tordesillas (1615).\nIl primo viaggio e la scoperta della Florida.\nPonce de Le\u00f3n arm\u00f2 tre navi a sue spese e part\u00ec per il suo viaggio di esplorazione e conquista nel 1513. Il 27 marzo 1513 avvist\u00f2 un'isola, ma continu\u00f2 la navigazione senza sbarcarvi. Il 2 aprile sbarc\u00f2 sul continente, in un luogo che ancora non \u00e8 stato precisamente identificato, ma che si trova probabilmente sulla costa nordorientale dell'attuale Stato della Florida. Ponce de Le\u00f3n ribattezz\u00f2 quel luogo \"La Florida\" e ne rivendic\u00f2 il possesso a nome della Spagna. La chiam\u00f2 \"La Florida\", che in spagnolo significa \"fiorita\", forse perch\u00e9 impressionato dal rigoglio della vegetazione, o forse perch\u00e9 sbarc\u00f2 durante il periodo di Pasqua, in spagnolo \"Pascua Florida\". In ricordo di questo avvenimento, il 2 aprile, \"Pascua Florida Day\", \u00e8 giorno festivo nello Stato della Florida.\nPonce de Le\u00f3n navig\u00f2 quindi verso sud lungo la costa della Florida, registrando sulle mappe i fiumi incontrati durante la navigazione; costeggi\u00f2 le attuali Florida Keys e risal\u00ec poi la costa occidentale della Florida fino a Cape Romano. Ripart\u00ec quindi in direzione dell'Avana, dopodich\u00e9 torn\u00f2 nuovamente in Florida, fermandosi nella baia di \"Chequesta\" (l'attuale baia di Biscayne) prima di ritornare a Porto Rico.\nPonce de Le\u00f3n potrebbe non essere stato il primo europeo a raggiungere la Florida. Infatti incontr\u00f2 in Florida nel 1513 almeno un nativo americano in grado di comprendere e parlare lo spagnolo. \nIl ritorno in Spagna.\nNel 1514 Ponce de Le\u00f3n ritorn\u00f2 in Spagna e ricevette l'incarico di sottomettere la popolazione dei Caribe di Guadalupa e di colonizzare l\"'Isola di Florida\". La sua spedizione del 1515 a Guadalupa non ottenne grande successo e quindi ritorn\u00f2 a Porto Rico, dove rimase fino al 1521.\nL'ultimo viaggio in Florida.\nNel 1521 Ponce de Le\u00f3n organizz\u00f2 una spedizione colonizzatrice. Era costituita da circa 200 uomini imbarcati su due navi e comprendeva preti, agricoltori, artigiani, 50 cavalli e altri animali domestici, oltre a materiale per costruire fattorie. La spedizione sbarc\u00f2 sulla costa sudoccidentale della Florida, in qualche luogo nei pressi del Caloosahatchee River o del Charlotte Harbor. I coloni furono quasi subito attaccati dai Calusa e Ponce de Le\u00f3n fu ferito a una spalla da una freccia avvelenata. Dopo quest'attacco, riprese il mare insieme agli altri coloni alla volta dell'Avana, a Cuba, dove mor\u00ec poco dopo a causa della ferita. La seconda nave si diresse verso sud attraccando a La Villa Rica (Veracruz) e il suo equipaggio si un\u00ec alle truppe di Hern\u00e1n Cort\u00e9s portando con s\u00e9 polvere da sparo e balestre.\n\u00c8 sepolto nella cattedrale della Vecchia San Juan."}
{"id": "797579", "revid": "61798", "url": "https://it.wikipedia.org/wiki?curid=797579", "title": "Nathan Mironovich Milstein", "text": ""}
{"id": "797581", "revid": "287204", "url": "https://it.wikipedia.org/wiki?curid=797581", "title": "Juan Ponce de Leon", "text": ""}
{"id": "797582", "revid": "599013", "url": "https://it.wikipedia.org/wiki?curid=797582", "title": "Hdi", "text": ""}
{"id": "797583", "revid": "198277", "url": "https://it.wikipedia.org/wiki?curid=797583", "title": "Ferie d'agosto", "text": "Ferie d'agosto \u00e8 un film commedia del 1996 diretto da Paolo Virz\u00ec.\nTrama.\nNella piccola isola di Ventotene due gruppi di persone trascorrono le vacanze in due case contigue. Un gruppo fa capo al giornalista e intellettuale Sandro Molino e alla sua compagna Cecilia Sarcoli. L'altro gruppo fa capo a Ruggero Mazzalupi, facoltoso proprietario di due armerie, tipico rappresentante del \"generone\" romano.\nDel primo gruppo fanno parte: l'attore Mauro, ex compagno di Cecilia; la loro piccola figlia Martina; Francesca, amica di Mauro che in passato fu compagna di Sandro; Betta e Graziella, amiche di Cecilia; Ivan, il figlio di Betta; e infine Roberto, un curioso personaggio e latin-lover che si aggira fra l'Africa e Cuba e altri lidi esotici, svolgendo incarichi a suo dire \"ufficiali\".\nDel secondo gruppo, oltre a Ruggero, fanno parte: sua moglie Luciana; la loro figlia adolescente Sabrina e altri due figli pi\u00f9 piccoli; la madre di Ruggero, un'anziana donna ormai senile; la sorella di Luciana, la bella e provocante Marisa, di cui Ruggero \u00e8 da sempre innamorato; Marcello, il marito di Marisa, un ex cantante di night ora gestore di una profumeria, che ha un debito di 50 milioni di lire nei confronti di Ruggero. Ruggero segretamente disprezza Marcello ma ostenta magnanimit\u00e0 e rimanda continuamente ogni discussione sul saldo del debito per tenere il cognato in condizione di sudditanza psicologica e fare pressioni su Marisa perch\u00e9 lasci il marito.\nI rapporti tra i due gruppi di turisti sono subito conflittuali; la compagnia di Sandro mal sopporta il comportamento chiassoso, superficiale e arrogante dei vicini ma, al contempo, tratta con snobismo, condiscendenza e malcelata derisione i tentativi di stringere amicizia da parte del gruppo di Ruggero.\nSfortunatamente un extracomunitario viene ferito a causa di un proiettile sparato per uno stupido scherzo da Ruggero, che viene chiamato a risponderne ai Carabinieri dopo una denuncia da parte di Sandro. Ammettendo di aver commesso un gesto rischioso e cattivo, e nell'intento di farsi perdonare da Sandro e dal suo gruppo, Ruggero promuove una specie di assemblea notturna. L'occasione d\u00e0 luogo ad accuse e interventi su piani differenti, ivi compresi quelli politici.\nFra accuse e difese, ma in sostanza nel generale e confuso disorientamento, tutto si dipana in una congerie di argomentazioni presto appiattite ed inerti. Sotto le stelle, sembra che ciascuno abbia ceduto, pi\u00f9 che a motivazioni e passioni di ordine politico, ai sentimenti e alle proprie vicende personali.\nAl termine della vacanza estiva Cecilia confessa a Sandro che da otto settimane \u00e8 incinta di lui. L'uomo ne \u00e8 felice ed assicura alla donna che amer\u00e0 il nascituro come ama Martina. Mauro, resosi conto di non poter riconquistare Cecilia, si ubriaca alla festa del paese, cade e batte la testa. Viene soccorso e ospitato da una famiglia del luogo che lo prende in simpatia e la cui bella figlia stravede per lui. Francesca, resasi conto a sua volta che non pu\u00f2 riconquistare Sandro, stringe amicizia con Marcello, che si sente poco compreso dalla moglie e con cui entra in crisi. Roberto, dopo una notte di passione clandestina con Marisa, la abbandona e parte per l'Africa. Ruggero assiste al tradimento di Marisa e sventa il tentativo di suicidio della figlia Sabrina che si \u00e8 innamorata, non ricambiata, di Ivan. Le due esperienze lo riavvicinano alla moglie Luciana, che da tempo soffriva per l'allontanamento del marito.\nL'extracomunitario, a seguito della denuncia inoltrata da Sandro e del successivo clamore su questioni di principio, diventa oggetto dell'attenzione delle forze dell'ordine e alla fine viene espulso dall'isola perch\u00e9 non in regola.\nAl termine del film la maggior parte dei personaggi abbandona l'isola per tornare a casa. L'unica che resta sul molo e che, in lacrime ma speranzosa, grida \"ti amo\" alla volta del traghetto su cui si \u00e8 imbarcato Ivan, \u00e8 proprio Sabrina."}
{"id": "797587", "revid": "78273", "url": "https://it.wikipedia.org/wiki?curid=797587", "title": "Nicholaj S. Trubeckoj", "text": ""}
{"id": "797588", "revid": "1632387", "url": "https://it.wikipedia.org/wiki?curid=797588", "title": "Klimt 1918", "text": "I Klimt 1918 sono un gruppo musicale italiano alternative rock, formato nel 1999 a Roma.\nBiografia.\nIl gruppo si \u00e8 formato nel 1999 da un'idea dei fratelli Marco e Paolo Soellner, dopo lo scioglimento degli Another Day, il loro precedente gruppo death metal. La riscoperta da parte di Marco dell'amore per gruppi come The Cure, Bauhaus e Joy Division porta nuove influenze nella band.\nL'anno successivo, dopo aver completato la formazione con Davide Pesola al basso e Francesco Tumbarello alla chitarra solista, viene pubblicato il demo autoprodotto \"Secession Makes Post-Modern Music\" che viene registrato da Giuseppe Orlando, batterista dei Novembre, amico della band.\nIl demo riceve buone recensioni dalla stampa specializzata e cattura le attenzioni della My Kingdom Music, una nuova etichetta indipendente italiana, con cui il gruppo firma un contratto per due album.\nIl primo full-length \"Undressed Momento\", esce nel 2003 e durante la registrazione Francesco Tumbarello lascia la band per essere sostituito da Alessandro Pace, un nome molto conosciuto nell'underground metal di Roma e vecchio amico dei componenti del gruppo.\nIl disco rappresenta un'evoluzione nel sound che diventa pi\u00f9 melodico e emozionale, perdendo parte del sound metal, riceve ottimi responsi dalla stampa di tutta Europa e raggiungendo la prima posizione della Orkus Top Chart.\nUn anno dopo il gruppo firma un nuovo contratto con l'etichetta tedesca di culto Prophecy Productions e comincia a lavorare sul nuovo album. \"Dopoguerra\", pubblicato nel 2005, presenta un sound pi\u00f9 personale e riceve anche questa volta pareri positivi da stampa e critica ed \u00e8 seguito da un tour europeo, il primo per la band.\nTra settembre e ottobre 2006 Alessandro Pace lascia il gruppo e viene rimpiazzato da Francesco Conte, che fa il suo debutto live il 21 ottobre al concerto per festeggiare il decimo anniversario della nascita della Prophecy Productions.\nIl seguito di Dopoguerra, dal titolo \"Just in Case We'll Never Meet Again (Soundtrack for the Cassette Generation)\", \u00e8 stato pubblicato il 20 giugno 2008 in Germania e il 23 e 24 giugno nel resto del mondo e negli USA.\nTra marzo e aprile 2009 i Klimt 1918 rilasciano il loro primo videoclip ufficiale, per il brano \"Ghost of a Tape Listener\". Contemporaneamente rilasciano anche la versione in vinile del terzo album e un EP di 3 pezzi di cui uno inedito intitolato \"Blackeberg 1981\".\nA dicembre 2016 \u00e8 stato pubblicato un doppio album chiamato Sentimentale Jugend.\nNel marzo 2020 Francesco Conte, di comune accordo con gli altri componenti, esce dal gruppo. Viene sostituito da Claudio Spagnuoli, gi\u00e0 nei Divenere.\nStile.\nIl sound dei Klimt 1918 pu\u00f2 essere descritto come rock alternativo con considerevoli influenze post-rock e darkwave e di sonorit\u00e0 di gruppi come gli U2.\nIl nome.\nKlimt 1918 si riferisce ovviamente a Gustav Klimt e al suo anno di morte, il 1918 appunto, che vede anche la fine della Prima guerra mondiale.\nMarco Soellner sostiene che la loro musica contiene \"la solita capacit\u00e0 di decontestualizzazione, secessionismo e post-modernismo dell'arte di Klimt\". L'anno 1918, sempre secondo Marco, rappresenta il definitivo collasso dei valori della belle \u00c9poque e una piena transizione verso il XX secolo.\nIl nome \u00e8 anche un tributo ai Bauhaus che originariamente erano chiamati Bauhaus 1919."}
{"id": "797591", "revid": "57872", "url": "https://it.wikipedia.org/wiki?curid=797591", "title": "Pier Francesco Grimaldi", "text": "Biografia.\nPrimi anni.\nPier Francesco Grimaldi nasce a Genova il 12 agosto 1715. Patrizio genovese, figlio di Giovanni Battista (doge nel 1752), e cugino del gi\u00e0 doge Giovanni Giacomo Grimaldi (1756), venne ascritto al Libro d'Oro della nobilt\u00e0 genovese il 28 marzo 1735.\nLa sua carriera fu in un primo momento militare, nei vari corpi genovesi. A 35 anni divenne ispettore del battaglione \"Andergosser\" in Corsica, al comando di 667 soldati.\nNegli eventi del 1746, all'epoca della rivolta del Balilla, combatt\u00e9 gli Austriaci invasori di Genova come Commissario Generale di tutta la Riviera di Levante. Il di lui fratello Francesco Grimaldi combatt\u00e9 nello stesso settore. Il duca Richelieu aveva posto il suo quartier generale a Sestri Ponente e lo storico Vaccari riferisce che \"era con lui per indirizzare le cose e regolare i paesani di Pier Francesco Grimaldi\".\nNel 1756 Pier Francesco fu eletto tra i cinque patrizi componenti il magistrato di Guerra e nel 1772 venne eletto inquisitore di stato.\nIl dogato e gli ultimi anni.\nDivent\u00f2 doge quando Ferdinando Spinola rinunci\u00f2 a questa carica: l'elezione avvenne il 26 gennaio 1773, con 174 voti su 324.\nPoco tempo prima della sua elezione un decreto del Senato aveva limitato le spese per l'elezione e l'incoronazione dogale, dato lo scemare delle ricchezza genovesi. Lo storico Accinelli riferisce che era stato ridotto il tempo per l'incoronazione e il pasto, dai precedenti talora anche di alcuni mesi, ad otto giorni e sempre per il pasto si era ordinato vi partecipassero solo il Sergente Generale della Repubblica e i Senatori a loro arbitrio. All'incoronazione Pier Francesco Grimaldi si attenne a tali. Il discorso sacro fu pronunciato nella cattedrale di San Lorenzo dal gesuita e cardinale arcivescovo padre Gerolamo Durazzo, il discorso pubblico dal Magnifico Federico Peyrana nel Gran Salone del palazzo Ducale di Genova, e nessuno dei due discorsi fu stampato. Il convito si svolse nelle forme pi\u00f9 modeste, l'incoronazione avvenne dopo sei giorni, alla data stabilita si fece il pranzo, partecipi solo 17 senatori, il doge, il Generale delle Armi (19 persone). Inoltre, in luogo dei tradizionali cinquanta colpi di cannone, che gli spettavano, ne fece sparare solo trenta.\nIn questo dogato fu imposta la soppressione della Compagnia di Ges\u00f9, cui erano favorevoli il doge e gran parte dell'aristocrazia genovese. Per questo motivo Pier Francesco Grimaldi dilazion\u00f2 l'effettuazione di tale ordine, d'accordo con il gesuita arcivescovo genovese. Non applic\u00f2 l'ordinanza dal luglio all'ottobre 1774, e quando fu costretto ad eseguirla, Genova risult\u00f2 essere l'ultima citt\u00e0 in Italia ad aver secolarizzato l'Ordine Gesuita.\nCol permesso pontificio restrinse il diritto di immunit\u00e0 delle chiese per i fuorilegge, che fu lasciato a due chiese entro la cerchia medioevale delle mura - Santo Stefano presso la porta dell'Arco e Santa Maria della Visitazione presso la porta di San Tommaso - e a due entro la cerchia delle mura seicentesche, collocate in modo che fossero due chiese per l'uscita dalla citt\u00e0 in entrambe le direzioni e per i due settori della citt\u00e0 (divisa tra sestieri delle vecchie e delle nuove Mura).\nVerso la fine del dogato Pier Francesco cadde malato, in punto di morte, ma riusc\u00ec a riprendersi. Chiese allora licenza di spostarsi allo Xerbino nel palazzo dell'Illustrissimo sig. Francesco M. Balbi quondam Jacobi, dato che sulle alture di Genova l'aria era migliore. Concessa la relativa licenza dai Serenissimi collegi, Pier Francesco Grimaldi si spost\u00f2 nel palazzo sull'altura. Vi rimase oltre un mese con le guardie al seguito come se si trovasse al palazzo Ducale.\nRistabilitosi dalla malattia ed affetto dalla sola gotta, a fine biennio torn\u00f2 al palazzo Ducale dopo cinque mesi di malattia ed un'assenza dal palazzo dal 7 luglio al 5 agosto, come dai dati del \"Cerimoniorum\".\nIl dogato - il centoventottesimo in successione biennale e il centosettantatreesimo nella storia repubblicana - termin\u00f2 il 26 gennaio 1775.\nNel 1776 Pier Francesco fu preside del magistrato di Guerra. In seguito rimase molti anni come addetto alla deputazione della Marina e preside della magistratura delle Comunit\u00e0, dicastero cui era affidata la riscossione nelle Riviere dei redditi della Repubblica e delle imposte su persone e stabili.\nNegli ultimi anni di vita fu addetto alla Deputazione del Culto e Sant'Offizio.\nL\"'Illustrissimo ed Eccellentissimo\" Pier Francesco Grimaldi, Procuratore Perpetuo della Serenissima Repubblica di Genova, mor\u00ec a 76 anni il marted\u00ec 4 gennaio 1791. L'8 ottobre 1791, il corpo venne traslato nella chiesa di Sant'Ambrogio, nella tomba gentilizia dei Grimaldi.\nVita privata.\nPier Francesco Grimaldi spos\u00f2 Giulia Durazzo, figlia di Giuseppe Durazzo, donna \"di spirito elevato e religioso\" appartenente ad una famiglia aristocratica tra le pi\u00f9 insigni che diede a sua volta molti dogi alla Repubblica (nove per l'esattezza).\nL'abate Torelli dedic\u00f2 a Pier Francesco Grimaldi il suo libro, stampato a Genova nel 1771: \"La Fede Giustificata\", nel quale intendeva dimostrare la verit\u00e0 della Fede come dato reale, contro gli scettici.\nDa Giulia Durazzo Pier Francesco ebbe quattro figli: Lilla Grimaldi, che spos\u00f2 Giorgio Doria; Giuseppe Grimaldi, che spos\u00f2 Clelia Durazzo, parente della madre; Giovanni Battista Grimaldi che spos\u00f2 Lilla Grimaldo, e Teresa Grimaldi, che spos\u00f2 Giacomo Spinola."}
{"id": "797595", "revid": "1318658", "url": "https://it.wikipedia.org/wiki?curid=797595", "title": "Chiese di Milano", "text": "Per chiese di Milano si intendono gli edifici di culto cristiani della citt\u00e0 di Milano.\nGeneralit\u00e0.\nMilano \u00e8 ricca di antiche chiese di grande importanza, tra le quali la pi\u00f9 celebre \u00e8 certamente il Duomo, cattedrale gotica divenuta nel mondo simbolo della citt\u00e0. Il capoluogo lombardo ospita molti altri edifici religiosi di grande valore storico e artistico. Tra questi, in particolare, sono da ricordare le quattro basiliche paleocristiane: la basilica di Sant'Ambrogio, considerata da sempre il massimo esempio dell'architettura romanica lombarda, nonch\u00e9 uno dei pi\u00f9 antichi monumenti dell'arte cristiana, la basilica di San Lorenzo, edificio a pianta centrale bizantino conosciuto anche per la vicinanza delle omonime colonne, la basilica di San Nazaro in Brolo e la basilica di San Simpliciano, legate come le precedenti alla figura di sant'Ambrogio.\nIl centro storico milanese ospita inoltre la chiesa di San Maurizio al Monastero Maggiore, contenente un celebre ciclo di affreschi di autori quali Bernardino Luini e Simone Peterzano tale da essere definita la \"Cappella Sistina lombarda\", la chiesa di Sant'Antonio Abate, riedificata alla fine del XVI secolo secondo i canoni della controriforma e sede di opere di Giulio Cesare Procaccini e del Cerano e la barocca chiesa di Sant'Alessandro, che si affaccia su una delle piazze meglio conservate della Milano precedente agli interventi ricostruttivi postbellici.\nLa chiesa di San Giuseppe, a poca distanza dal Teatro alla Scala, \u00e8 considerata il primo edificio genuinamente barocco della citt\u00e0, mentre la chiesa di Santa Maria presso San Satiro rimane celebre per il finto coro progettato da Bramante tramite la tecnica del trompe-l'\u0153il; sono da ricordare anche la chiesa di San Marco e la basilica di Sant'Eustorgio, che ospita la cappella Portinari, considerata uno dei capolavori del Rinascimento lombardo. Celebre in tutto il mondo \u00e8 la chiesa di Santa Maria delle Grazie, inclusa con il Cenacolo Vinciano nell'elenco dei patrimoni dell'umanit\u00e0 redatto dall'UNESCO.\nEsternamente all'area urbana sorgono due importanti complessi monastici: la Certosa di Garegnano con i suoi importanti affreschi opera di Simone Peterzano e l'Abbazia di Chiaravalle, uno dei primi esempi di gotico in Italia. Di grande rilevanza artistica \u00e8 inoltre il Cimitero monumentale con il proprio famedio, ricchissimo di sculture funerarie di varie epoche e stili.\nChiese scomparse.\nNella storia di Milano il numero di chiese demolite o scomparse supera le centottanta unit\u00e0. Gran parte delle demolizioni di edifici di culto derivano dalle soppressioni Giuseppine e Napoleoniche, in cui lo stato requis\u00ec e demol\u00ec moltissimi beni ecclesiastici per ricavare spazi edificabili o denaro dalla vendita di beni e terreni: a questo periodo risalgono ad esempio le demolizioni della chiesa di Santa Maria alla Scala per la costruzione del Teatro alla Scala e della Chiesa di San Francesco Grande, la chiesa che ospitava la Vergine delle Rocce di Leonardo Da Vinci per la costruzione della Caserma dei Veliti Reali. Un numero elevato di chiese fu demolito nel periodo tra l'unit\u00e0 d'Italia e il secondo dopoguerra per necessit\u00e0 urbanistiche e di viabilit\u00e0. Non mancano tuttavia esempi celebri di demolizioni avvenute al di fuori dei due periodi elencati, come la Basilica di Santa Tecla demolita nel XV secolo per far spazio al Duomo di Milano.\nChiese affidate a comunit\u00e0 straniere.\nA causa dell'elevata concentrazione di immigrati nella citt\u00e0 di Milano, numerosi edifici sacri sono stati, in tutto o in parte, affidati a specifiche comunit\u00e0 cattoliche, quando non convertiti o costruiti ex novo per essere utilizzate da comunit\u00e0 di fedeli appartenenti ad altri rami del cristianesimo. Tra le prime vi sono le cosiddette \"parrocchie personali\", cio\u00e8 quelle comunit\u00e0 pastorali che, in base all'articolo 518 del codice di diritto canonico, sono state costituite sulla base di un rito, di una lingua o di una nazionalit\u00e0 comune ai fedeli appartenenti ad un territorio, oppure anche sulla base di altre precise motivazioni.\nLe parrocchie personali si suddividono a loro volta in \"cappellanie etniche\" e \"missioni con cura d'anime\", le quali dal marzo 2000 sono poste sotto l'egida della \"Cappellania Generale dei Migranti\", istituita dalla Diocesi di Milano presso la Basilica di Santo Stefano Maggiore."}
{"id": "797599", "revid": "827882", "url": "https://it.wikipedia.org/wiki?curid=797599", "title": "Tortelli alla lastra", "text": "I tortelli alla lastra (detti anche nella lastra o sulla lastra) sono un prodotto agroalimentare tradizionale romagnolo e toscano, tipico dell'Appennino tosco-romagnolo e diffuso soprattutto nella zona attorno a Bagno di Romagna, Premilcuore, Santa Sofia e Galeata in provincia di Forl\u00ec-Cesena, Corezzo (frazione di Chiusi) e Pieve Santo Stefano in quella di Arezzo. A Premilcuore, Santa Sofia, Corezzo e Pieve Santo Stefano si tengono annualmente anche apposite sagre . \nCaratteristiche.\nIl nome deriva dalla lastra di pietra refrattaria (teglia) su cui vengono cotti.\nSi preparano stendendo lo stesso impasto della piadina (farina di grano tenero con l'acqua ed il sale) con il matterello, per ottenere una sfoglia sottile. Questa viene farcita con un ripieno che pu\u00f2 essere di patate lesse passate e zucca, talvolta condite con cipolla, pecorino, noce moscata, pancetta e sale, o con erbe (biete o spinaci) lessate, ricotta e formaggio grattugiato. \nIl ripieno viene distribuito su met\u00e0 della sfoglia e coperto con l'altra met\u00e0; utilizzando una rotella si chiudono i tortelli, dividendoli in forme quadrate di 8\u201310\u00a0cm di lato circa. Vengono poi cotti sulla lastra per alcuni minuti, girandoli pi\u00f9 volte come si fa con i crescioni. La pietra, con la sua particolare ruvidit\u00e0, dona al tortello il suo sapore caratteristico."}
{"id": "797608", "revid": "729019", "url": "https://it.wikipedia.org/wiki?curid=797608", "title": "Rocca dei Rossi (San Secondo Parmense)", "text": "La rocca dei Rossi \u00e8 un maniero tardo-medievale situato in piazza Mazzini 12 a San Secondo Parmense, in provincia di Parma. A partire dal XV secolo fu la rocca principale dalla quale i Rossi amministrarono i propri feudi, nonch\u00e9 residenza della famiglia dei conti da Pier Maria II de' Rossi in poi.\nStoria.\nLe origini: la rocca quattrocentesca.\nLa rocca fu costruita su un dosso intorno al 1413 per volere di Pier Maria I de' Rossi, padre di Pier Maria II, a difesa del borgo fortificato di San Secondo sul quale i Rossi vantavano diritti sin dal XII secolo ed esercitavano signoria come conti dal 1365. La rocca venne costruita sulla sponda opposta del Taro morto rispetto al paese, in modo da attingere da esso le acque per alimentare il fossato cos\u00ec come il borgo gi\u00e0 faceva dal XIII secolo.\nLa prima costruzione venne cos\u00ec definita dal poeta piacentino Gerolamo Rustici \"Grande e magnifico, con tutte le mura da basso a cima, grosso di ventiquattro piedi, massiccio con quattro baluardi difesi dalle sue mezze lune con maschio nel mezzo, grosso trentasei piedi tutto massiccio, senza la terra che era tutta cinta di grosse mura con sette baluardi\"; l'immagine coincide con quella dipinta da Benedetto Bembo nella \"Camera d'Oro\" del castello di Torrechiara.\nLa struttura si presentava a scopo prevalentemente difensivo e non residenziale, le mura disposte a forma di quadrilatero presentavano ai quattro vertici delle torri sporgenti, mentre l'accesso, collocato a oriente era presidiato da tre rivellini, mentre il camminamento di ronda sopra le mura era coperto e proseguiva all'interno delle torri.\nDentro al perimetro delle mura sorgeva il mastio isolato e protetto da un inspessimento delle mura esterne, infatti la cinta muraria rivolta ad est della rocca attuale che, insieme alla torre nord-est risale parzialmente al primo periodo, presenta una struttura muraria in laterizio dello spessore di circa 7 metri.\nPer quanto riguarda la disposizione interna degli edifici pare che fossero disposti a corte intorno al mastio, comunque distanziati dalle mura perimetrali.\nIl palazzo novo di Troilo I.\nScoppiata nel 1482 la Guerra dei Rossi il castello sostenne con successo i numerosi assedi delle truppe sforzesche capitanate da Gian Giacomo Trivulzio e Sforza Secondo Sforza consentendo ai difensori numerose sortite che respinsero gli assedianti oltre al greto del Taro e della Rovacchia. Il castello venne di nuovo assediato nel 1483 durante la ripresa della guerra voluta da Guido de' Rossi, finendo per\u00f2 per capitolare definitivamente il 21 giugno 1483. Gravemente danneggiata dalle truppe sforzesche, rimase in uno stato di abbandono per quasi due decenni sino quasi al 1499, quando Giovanni de' Rossi riusc\u00ec a rientrare in possesso della contea e della rocca grazie ai servigi resi ai francesi.\nFu il figlio di Giovanni, Troilo I de' Rossi, l'artefice della ricostruzione del castello che all'epoca della sua presa del potere versava in pessime condizioni, in stato di abbandono da quasi vent'anni e con le mura gravemente danneggiate dai colpi delle bombarde sforzesche.\nTroilo I, conscio della situazione precaria dei suoi feudi messi in pericolo dalle mire espansionistiche degli eredi di Guido de' Rossi, si concentr\u00f2 sulla ristrutturazione degli apprestamenti difensivi dotando il borgo fortificato di San Secondo di nuove mura, ma al contempo restaurando anche la cinta muraria del castello, con il ripristino e recupero, ove possibile, delle mura quattrocentesche e la ricostruzione dei bastioni d'angolo.\nPer quanto riguarda gli edifici interni, questi vennero in un primo momento restaurati: la zona residenziale pi\u00f9 importante si trovava dietro al mastio ove si apriva una piccola corte al centro della quale era collocato un pozzo, pozzo che attualmente si trova in corrispondenza dell'entrata. A quell'epoca risale anche l'intera ala orientale del castello e il primo piano addossato alle mura (occupato dalle sale di Adone, di Latona e dei Giganti) che deriv\u00f2 probabilmente da una trasformazione di alcuni locali di servizio posti dietro al cammino di ronda.\nL'intervento pi\u00f9 consistente, invece, fu l'edificazione completa dell'ala nord, il cosiddetto \"Palazzo Novo\" che costitu\u00ec l'appartamento residenziale. Al primo piano le varie stanze erano collocate attorno a una galleria che si affacciava sul lato occidentale su una loggia che venne successivamente trasformata nella \"Galleria di Esopo\" e nella sale di \"Momo\" e \"delle Favole\", al centro del palazzo vi era l'Aula Magna che corrisponde all'attuale cortile d'onore intorno alla quale venne edificato un portico a sei colonne a tutto sesto che avevano lo scopo di fare da separazione e disimpegno fra gli ambienti ad uso comune e quelli residenziali dei conti.\nAl termine dei lavori di Troilo I apparve ben delimitata la zona residenziale, quella a sinistra dell'attuale ingresso da quella ad uso comune corrispondente ad un grande spazio racchiuso dalle mura.\nGli ampliamenti di Pier Maria III.\nAttaccata e occupata da Bernardo e Filippo Maria de' Rossi alla morte di Troilo I avvenuta il 3 giugno 1521 e liberata da Giovanni dalle Bande Nere in seguito alla vittoriosa battaglia di San Secondo, fin\u00ec con il trasformarsi di mano in mano da fortezza difensiva a palazzo sontuoso, dal momento che i Rossi strinsero felici matrimoni con importanti nobili famiglie, dai Riario agli Sforza, dai Medici ai Gonzaga. Fra i vari matrimoni ancora oggi \u00e8 ricordato quello fra Pier Maria III de' Rossi e Camilla Gonzaga, celebrato il 13 febbraio 1523 e rievocato ogni anno con il Palio delle Contrade di San Secondo.\nRisalgono a quest'epoca gli ampliamenti voluti Pier Maria III de' Rossi: gi\u00e0 nel 1528 mentre si curava una ferita ad una gamba sofferta in battaglia, il marchese inizi\u00f2 a commissionare alcuni lavori di ampliamento fra i quali spiccava un torrione e un muro della rocca, lavori che proseguirono nel 1530 sino al 1534, documentati da contratti sottoscritti da Pier Maria stesso.\nPur non essendo disponibile il dettaglio dei lavori, nei documenti venivano nominati per la prima volta l'oratorio di Santa Caterina, la Camera d'Oro (sala dell'asino d'oro), ritenuta la camera nuziale di Pier Maria III, la sala dell'archivio del marchese (sala dei Cesari), le stalle, ma, soprattutto la gran sala lunga 20,5, larga 11,2 e alta 14 m (sala delle gesta rossiane) che venne costruita appoggiandosi a nord alle mura esterne del castello, come ancor oggi si pu\u00f2 apprezzare dalla diversa colorazione dei laterizi che compongono la parte bassa e la parte alta della parete nord della rocca.\nA fianco della grande sala venne costruito lo scalone d'onore, in marmo di Verona, e venne modificata pure la torre nord-est del castello per adattarla alle mutate esigenze difensive.\nGli ampliamenti del castello non passarono tuttavia inosservati n\u00e9 ai Farnese, n\u00e9 a papa Paolo III che in seguito alla caduta in disgrazia di Giovan Girolamo de' Rossi, vescovo di Pavia, e agli scandali di Giulio Cesare de' Rossi, richiese pi\u00f9 volte che il castello di San Secondo venisse abbattuto cos\u00ec come era stato fatto per quello di Basilicanova, feudo di Giulio Cesare. Nel 1539 gli ispettori cercavano ancora di capire se gli ampliamenti eseguiti da Pier Maria III fossero congrui o eccessivi e, forse proprio per tale motivo, si spiega la carenza di fonti riguardante il dettaglio delle modifiche, tenute volutamente celate allo scopo di evitare vendette e ritorsioni.\nIl palazzo signorile di Troilo II.\nDurante il XVI secolo, spenta ogni velleit\u00e0 bellica rossiana con la sottomissione ai Farnese, i marchesi si dedicarono a decorare la loro dimora il cui aspetto si deve soprattutto a Troilo II de' Rossi, che commission\u00f2 la decorazione di tutte le sale di rappresentanza.\nDal punto di vista architettonico, Troilo II costru\u00ec l'ala orientale che insisteva intorno al mastio, un tempo isolato e collegato dal camminamento sopra le mura, venne inglobato in un blocco di sale che costituivano gli appartamenti femminili e che venne in seguito demolito, fece anche costruire il loggiato est che si affacciava sulla corte grande e fece edificare la zona delle prigioni. Verso il 1570 venne costruito il nuovo oratorio di Santa Caterina, benedetto dal fratello di Troilo: Ippolito de' Rossi, vescovo di Pavia e futuro cardinale. L'oratorio sostituiva il precedente luogo di culto, sempre dedicato a Santa Caterina, collocato alla fine del loggiato ancora esistente come testimoniato dalla presenza nell'Ottocento di una torre campanaria, poi abbattuta, posta a fianco del loggiato stesso.\nA Troilo II comunque va ascritta la maggior parte delle committenze pittoriche e degli affreschi che impreziosirono la zona di rappresentanza e la residenza signorile oltre che la costruzione dei numerosi camini presente tuttora nella rocca.\nDopo la confisca farnesiana del 1633, gli interessi dei Rossi si spostarono verso la Lombardia e, anche se il feudo venne restituito a Scipione I de' Rossi nel 1653, la rocca fin\u00ec con il perdere la sua centralit\u00e0 nei possedimenti rossiani, ormai peraltro estremamente ridotti, divenendo una lussuosa residenza di campagna lontana per\u00f2 dagli interessi della famiglia, ormai gravitanti prevalentemente oltre il Po e con residenza ufficiale posta nel palazzo di Farfengo, nel cremonese.\nTuttavia nel XVIII secolo, sotto il marchesato di Federico II de' Rossi, vi furono ulteriori lavori di ampliamento, sulla sinistra dell'antico ingresso venne infatti costruito, appoggiandosi sulle mura perimetrali, il teatro di corte con annessa anticamera, mentre, sempre verso la met\u00e0 del XVIII secolo, venne iniziata la costruzione dell'appartamento dei guasti, chiamato cos\u00ec perch\u00e9 mai terminato e che inglobando una sala del mastio correva lungo la facciata orientale del castello sino al teatro, i lavori vennero quindi interrotti con l'occupazione francese.\nCon la morte di Scipione II, avvenuta nel 1802 a Venezia, si estinse la discendenza in linea diretta da Troilo I e la rocca, dopo una prima confisca, venne restituita a Giovan Girolamo de' Rossi, cugino di Scipione II, con una sentenza del magistrato di Parma nel 1803. Giovan Girolamo, che risiedeva stabilmente a Padova, non aveva anch'egli alcun figlio e nel testamento del 1813 lasci\u00f2 la rocca di San Secondo insieme agli altri suoi beni in eredit\u00e0 al conte Ferdinando Vaini di Padova, nominando usufruttuario il fratello Guido, ciambellano di corte di Maria Luigia.\nAlla morte di Giovan Girolamo, ultimo marchese, avvenuta nel 1817, la camera ducale conferm\u00f2 il Vaini come legittimo erede, ma alla morte dell'usufruttuario Guido, avvenuta nel 1825, il governo del ducato pretese la restituzione del feudo e quindi anche della rocca.\nDopo una lunga battaglia giudiziaria nel 1832 il Vaini riusc\u00ec a far accettare una proposta di transazione che liberava dal sequestro la rocca di San Secondo a fronte del pagamento di una cifra di indennizzo pari a 116800 lire parmensi.\nGli ultimi proprietari, nel 1919, cedettero la rocca per la somma di 27294 lire al Comune di San Secondo Parmense, che vi fiss\u00f2 la residenza municipale. Tale uso rest\u00f2 sino all'8 aprile 2002, quando gli uffici comunali vennero spostati nella adiacente ex scuola media e il castello fu reso disponibile alle visite. Negli anni precedenti era stata riqualificata la piazza antistante, con l'eliminazione di una porzione della strada di circonvallazione e il dissotterramento della prima arcata dell'antico ponte d'accesso (gi\u00e0 ponte levatoio). Negli anni tra il 2003 e il 2005 si dette opera ai restauri delle ex scuderie ottocentesche e della sala delle cannoniere, mettendo in evidenza il muro primitivo.\nA seguito di lesioni causate dai terremoti del gennaio 2012, la rocca dei Rossi \u00e8 rimasta chiusa per restauri per circa tre anni. Riaperto parzialmente alla fine dell'agosto 2013, solo dalla fine di marzo 2015, con la riapertura della superba Sala delle Gesta Rossiane, il castello \u00e8 di fatto tornato quasi completamente visitabile, per quanto rimangano ancora chiuse le tre sale dell'ala ovest (Sala della Giustizia, Sala del Lupo e Sala della Cena).\nNel corso dell'Ottocento la struttura ha subito importanti menomazioni, fra cui le inspiegabili demolizioni ottocentesche di vari locali di servizio, dell'oratorio di Santa Caterina, con le tombe della famiglia Rossi della cui sorte non si hanno notizie, del teatro di corte, del loggiato verso il borgo, delle stanze della servit\u00f9, delle scuderie, del fienile, della legnaia e delle prigioni.\nSono fortunatamente sopravvissute le aree pi\u00f9 antiche e di maggior pregio artistico, costituite dai locali di rappresentanza della residenza signorile: le ali nord e nord-ovest, risalenti al XVI secolo. In esse era concentrata la quasi totalit\u00e0 delle decorazioni o, almeno, quanto ne rimaneva nel 1870, dal momento che secondo il prevosto Giuseppe Maria Cavalli, autore di un saggio sulla storia di San Secondo, vi era una sola sala affrescata in pi\u00f9 rispetto a quelle giunte sino a noi, nella quale erano rappresentante delle scimmie. Della parte rimasta della rocca \u00e8 andata invece perduta la sala di Venere e Vulcano, attigua alla sala di Circe e Didone, venne demolita per la costruzione della scala di accesso sud al piano nobile e per la realizzazione di un locale di servizio, in tale sala era presente un camino gemello a quello della sala di Circe e Didone, tale camino venne venduto e attualmente si trova nel palazzo Stroganov a Roma. Separati dal corpo centrale, sono inoltre rimasti il mastio e l'antico ingresso attraverso il ponte levatoio. Anche se non facente parte in modo concreto della rocca, ma ad essa tuttavia intimamente e idealmente associato, rimane sull'estremo confine meridionale del parco che circondava la Rocca, l'oratorio della Beata Vergine del Serraglio, fatto costruire da Scipione I de' Rossi al di fuori del recinto del parco; da quest'ultimo infatti si accedeva direttamente all'oratorio grazie ad un passaggio nel muro perimetrale.\nDescrizione.\nLa rocca ottocentesca.\nDalle carte rintracciate dall'archivio dei Rossi si sono recuperate delle piantine che consentono di ricostruire abbastanza fedelmente la struttura originaria della rocca. Dalla piazza antistante, grazie al ponte levatoio costruito su tre arcate in muratura, si accedeva all'ingresso che consisteva in un lungo corridoio che sfociava nella Corte Grande; prima del termine del corridoio si accedeva sulla destra all'oratorio di Santa Caterina di Alessandria. Nell'oratorio vi era un unico altare mentre sui lati sud ed est erano ricavati alcune tribune che consentivano ai Rossi di seguire le funzioni religiose, l'altare era sormontato da un quadro dipinto ad olio. Nella cripta dell'oratorio vi erano le sepolture dei marchesi, delle rispettive consorti e dei familiari. Sulla sinistra, invece, al primo piano vi erano il teatro di corte, il palco e l'anticamera del teatro che insisteva sull'ingresso. Il teatro consisteva in un camerone plafonato dotato di palco, logge, posti a sedere e vari scenari ed era affiancato da un'anticamera e insisteva sull'antica limonaia. A fianco del mastio, semi-interrate, vi erano le prigioni, la cui demolizione inizi\u00f2 nel 1883. Dall'altro lato del mastio vi era un cortile interno con pozzo, che \u00e8 ancora oggi visibile presso il nuovo ingresso ricavato fra il mastio e il resto della struttura rimasta.\nSulla Corte Grande insistevano un loggiato est, che correva lungo il blocco di sale che circondavano il mastio e che ospitava le residenze femminili, il cosiddetto appartamento dei guasti e un loggiato nord, ancora esistente.\nIl porticato sud era relativo ai locali di servizio (stalle e fienili), mentre a ovest vi erano le abitazioni della servit\u00f9 che si ricongiungevano con l'ala del loggiato dell'attuale struttura. Il piano nobile interessava invece tutto il lato prospiciente la piazza e il loggiato nord.\nDietro alle stalle e ai fienili, nella cosiddetta corte bassa che si trovava nello spigolo sud-ovest dell'attuale parco, vi erano le rimesse e le cantine, di cui una sotterranea.\nSotto la rocca vi era un tunnel segreto che portava fuori dal paese, usato per fughe e sortite. La galleria, a cui si accedeva dal sotterraneo posto sotto il mastio, fu murata quando vennero demolite le attigue prigioni nel 1883. Scavi eseguiti all'imbocco della galleria intorno al 1920 hanno permesso di portare alla luce armi, monete, tazze, piatti decorati e ossa di soldati e cavalli. Completava la struttura un parco di sessanta biolche che, come gi\u00e0 detto, arrivava sino all'oratorio della Beata Vergine del Serraglio\nNei lavori di demolizione si procedette anche ad interrare il fossato, lavoro ultimato nel 1917.\nLa rocca attuale.\nLa configurazione attuale del castello, descritta in precedenza, pu\u00f2 vantare un ragguardevole apparato decorativo per un totale di oltre 3000\u00a0m2; i locali affrescati, tutti incentrati al piano nobile, il cui accesso \u00e8 garantito grazie all'imponente scalone cinquecentesco posto al termine del cortiletto d'onore, costituiscono quello che resta oggi della zona residenziale (la maschile) e della zona di rappresentanza giunte sino ad oggi praticamente integre. Alla sua decorazione lavorarono artisti allievi di Raffaello e Giulio Romano, Cesare Baglioni, Orazio Samacchini, Francesco Zanguidi detto il \"Bertoja\", Ercole Procaccini, Vincenzo Tamagni e Giovanni Antonio Paganino.\nI temi decorativi.\nL'impianto decorativo pu\u00f2 essere suddiviso temporalmente in cinque differenti committenze, il cui scopo era quello di produrre una sorta di archivio illustrato che descrivesse in modo pi\u00f9 o meno allegorico le vicende storiche e familiari del tempo:\nLe sale minori del piano nobile.\nSala di Bellerofonte.\nIl suo accesso si trova di fronte all'ingresso posto al termine dello scalone; vi \u00e8 affrescato Bellerofonte che uccide la mostruosa chimera dal corpo di drago e dalla testa di leone, rappresentazione allegorica della lotta eterna fra il bene e il male; gli affreschi interessano la volta, con grottesche ai lati che rappresentano il passare delle stagioni attraverso i fiori primaverili e i frutti estivi. La decorazione \u00e8 databile intorno al 1550. L'utilizzo della sala era quello di stanza di ricevimento per gli ospiti.\nGalleria di Esopo.\n\u00c8 collocata sulla destra dell'ingresso posto al termine dello scalone; in pratica \u00e8 un ampio corridoio a forma di L da quale si accede ad altre sale; vi sono rappresentate alcune fra le pi\u00f9 famose favole di Esopo, come la favola della volpe e il cinghiale e quella degli asini che ragliano a Giove, della volpe e della maschera. Le allegorie della sala si riferiscono alle lotte con il papato durante l'ultima fase del marchesato di Pier Maria III de' Rossi, concomitante alla caduta in disgrazia di Giovan Girolamo de' Rossi e alla conseguente richiesta del papa Paolo III di abbattere la Rocca. La sagoma grottesca del pontefice \u00e8 ben riconoscibile; nelle grottesche spiccano lo stemma composto dei Rossi e dei Gonzaga e la rosa di Casa Riario in onore della madre di Pier Maria III, Bianca. La sala-corridoio \u00e8 databile fra il 1545 e il 1549 e fungeva da corridoio di comunicazione fra i vari locali.\nSala delle Favole.\nVi si accede dalla Galleria di Esopo, della quale la sala stessa \u00e8 contemporanea, ed \u00e8 la prima sulla destra che si trova; vi sono rappresentate alcune favole (il lupo e la gru, la volpe il cane e il gallo, il leone morente deriso dagli altri animali). La sua funzione era quella di stanza residenziale.\nSala di Momo.\n\u00c8 collocata a fianco della Sala delle favole; nell'affresco viene raccontata una storiella di un padre che si reca al mercato con il figlio e un asino, anch'essa databile fra il 1545 e il 1549. La sua funzione originaria era quella di salottino.\nSala dell'Asino d'Oro.\n\u00c8 collocata di fronte al corridoio da una parte e affacciata sul portico con loggiato dall'altra; vi \u00e8 rappresentato in 17 quadri il celeberrimo racconto di Apuleio, tuttavia trascurando la pi\u00f9 comunemente rappresentata storia di \"Amore e Psiche\", in quanto gli autori si concentrarono sulla sola storia di Lucio. Nel primo riquadro \u00e8 rappresentata Panfile, moglie di Milone, presso la cui casa si trova Lucio, che si trasforma in uccello, nel secondo Lucio che sbagliando pomata si trasforma erroneamente in asino, caricato di merce rubata (terzo quadro) e bastonato (quarto quadro), e viene portato nel covo di alcuni banditi dove incontra una fanciulla rapita (quinto quadro). Il sesto e il settimo quadro rappresentano i tentativi di fuga in solitaria prima e con la fanciulla poi. Finalmente il fidanzato della fanciulla libera entrambi (ottavo quadro) e affida l'asino-Lucio ad un asinaio presso in quale subisce percosse e violenze (nono e decimo quadro). Nell'undicesimo quadro Lucio \u00e8 al servizio della dea Sira dalla quale fugge (nel dodicesimo quadro), nel tredicesimo viene sorpreso mentre si sfama di nascosto nella dispensa dei nuovi padroni, che, invece di punirlo, lo portano a tavola offrendogli delle coppe di vino (quattordicesimo riquadro). Dopo essere stato al servizio di una matrona nel quindicesimo quadro, ormai famoso si esibisce addirittura in anfiteatro (sedicesimo quadro). Dopo che in sogno gli appare la dea Iside che lo invita a seguire un corteo sino al tempio, trover\u00e0 finalmente il sospirato antidoto nelle rose, mangiando le quali ritorner\u00e0 un uomo (diciassettesimo quadro). La decorazione della sala \u00e8 databile intorno al 1525-1532 e l'attribuzione presunta della decorazione a Vincenzo Tamagni, ipotizzata ad inizio anni ottanta, \u00e8 stata recentemente confermata da nuovi studi attraverso i quali si \u00e8 potuto appurare con discreta certezza che la decorazione della sala dell'Asino d'Oro sia una delle ultime opere eseguite dal pittore di San Geminiano prima della sua morte. La funzione originaria della sala era di camera nuziale di Pier Maria III de Rossi.\nSala dei Cesari.\n\u00c8 posta a fianco e in diretta comunicazione con la Sala dell'Asino d'oro, anch'essa affacciata sul loggiato; vi sono rappresentate le effigi di 8 imperatori, impreziosite da pregevoli stucchi raffigurazioni minori di matrone, dame e cavalieri. Databile intorno al 1530, era lo studiolo di Pier Maria III de Rossi.\nSala della Giustizia.\n\u00c8 direttamente collegata alla Sala dei Cesari e affacciata anch'essa sul loggiato; negli affreschi \u00e8 rappresentata la Giustizia che reca in mano i consueti simboli: la bilancia nella mano destra e la legge nella mano sinistra; ai lati della figura sono rappresentati il Premio con la corona e dall'altro lato il Castigo che tiene in mano il frustino; il passare del tempo viene sottolineato attraverso la decorazione delle quattro stagioni; infine dentro a cornici ottagonali sono dipinti dei putti. Risale al 1550 circa. L'utilizzo della sala era quello di stanza residenziale.\nSala del Lupo.\n\u00c8 collegata alla Sala della Giustizia e affacciata anch'essa sul loggiato; vi \u00e8 rappresentata la storia di un lupo che viene ucciso da un pastore dopo che si era travestito da pecora per sbranare il gregge. La sala era originariamente adibita a salottino.\nSala della Cena.\nCostituisce l'ultima sala aperta sul loggiato; vi \u00e8 rappresentato un uomo che, a cena con un satiro, lo disorienta soffiando prima sulle sue mani per scaldarle e poi sul cibo per raffreddarlo. Gli affreschi risalgono al 1550 circa.\nSala degli Atleti.\nVi si accede dalla Sala dell'Asino d'oro; vi sono rappresentati due atleti che sorreggono la volta al cui centro \u00e8 raffigurato il potere imperiale. La sala \u00e8 databile intorno al 1555.\nSala di Mercurio.\nVi si accede dalla Sala degli Atleti; vi \u00e8 affrescato il dio Mercurio, coi piedi alati e il caduceo in mano; il dio di Scienze e Arti \u00e8 circondato da otto ancelle che rappresentano: le arti liberali, la Medicina, la Geometria, la Matematica. l'Astrologia, la Musica, la Pittura, la Scrittura e l'Eloquenza. La sala \u00e8 databile intorno al 1555.\nSala di Circe e Didone.\nVi si accede dal corridoio che corre al primo piano affacciato sul cortiletto d'onore; vi sono rappresentati il mito di Circe e il suicidio di Didone; i due miti rappresentano la ricerca dell'utopia e dell'impossibile: il desiderio di pace e serenit\u00e0 minacciata dall'ascesa inarrestabile dei Farnese. Gli affreschi sono databili intorno al 1550. La sala aveva la funzione di locale di rappresentanza.\nSala di Latona.\nVi si accede dal corridoio che corre al primo piano affacciato sul cortiletto d'onore; vi \u00e8 rappresentata la dea che dopo un estenuante fuga da Giunone con i figli Apollo e Diana trasforma in rane i contadini che non le hanno concesso di potersi riposare. La sala \u00e8 anche chiamata Camera d'oro per alcune rifiniture in oro zecchino. Databile intorno al 1565-1570, era in origine una sala di rappresentanza.\nSala di Adone.\nVi si accede dal corridoio che corre al primo piano affacciato sul cortiletto d'onore; vi \u00e8 rappresentata la morte di Adone, che ha osato sfidare le ire di Giove amando, ricambiato, Venere. Nei medaglioni sono rappresentati gli antenati illustri della famiglia: Giovan Girolamo de' Rossi vescovo e letterato \u00e8 rappresentato sopra il camino, con la corona d'alloro e vestito con i panni di \"governatore di Roma\", carica affidatagli da papa Giulio III nel 1551; \u00e8 poi la volta di Federico II Gonzaga, cugino di Camilla, madre di Troilo II, alleato e solidale con Pier Maria III nei difficili anni di ostilit\u00e0 del papato; \u00e8 poi raffigurato il cardinale Raffaele Riario, cugino di Bianca, nonna di Troilo II, i cui favori furono fondamentali per la carriera ecclesiastica di Giovan Girolamo; infine \u00e8 la volta di Giovanni de' Medici, forse il parente pi\u00f9 caro, al quale i Rossi di San Secondo dovevano di fatto la sopravvivenza nei loro feudi, morto a soli 28 anni nel 1526 a seguito delle ferite riportate nello scontro di Governolo. Databile anch'essa intorno al 1565-1570, costituiva un'altra sala di rappresentanza della rocca.\nSala dei Giganti.\nLa sala si affaccia sul cortile interno; vi \u00e8 rappresentata la caduta dei Giganti, che dopo aver sfidato Giove vengono precipitati dall'Olimpo. La rappresentazione di una scimmia mette in evidenza quanto sia vano e ridicolo sfidare in modo arrogante i pi\u00f9 forti. Nella sala sono rappresentate in sequenza le punizioni di Prometeo, legato alla rupe, di Fetonte, fulminato da Giove e precipitato nell'Eridano per aver voluto guidare il cocchio del padre, di Icaro, che avendo osato volare vicino al sole precipit\u00f2 nel mare, e infine dei figli e delle figlie di Niobe, uccisi da Apollo e Diana. La sala ha lo scopo di fornire un'evidente spiegazione delle motivazioni per le quali i Rossi si rassegnarono ad assoggettarsi al potere dei Farnese La sala, databile intorno al 1565-1570, era anch'essa utilizzata come sala di rappresentanza.\nLa Sala delle Gesta Rossiane.\nGrande salone di rappresentanza (lungo 20\u00a0m e largo circa 12\u00a0m) voluto da Troilo II intorno al 1570 per raccontare l'epopea della dinastia dei Rossi, \u00e8 senza dubbio l'ambiente di maggior pregio dell'intera rocca, ricoperto da circa 1200\u00a0m2 di affreschi collocati sia sul soffitto che sulle pareti. Nel complesso sono rappresentate 13 imprese della famiglia Rossi che coprono un arco cronologico di circa tre secoli:\nL'ultimo affresco \u00e8 posizionato al centro della volta, mentre tutti gli altri sono collocati sulle pareti.\nCompletano le decorazioni della volta una raffigurazione della Fama e della Gloria e alcuni cornicioni che sostengono la volta, raffiguranti le armi che erano utilizzate all'epoca; i riquadri e le cornici che attorniano la volta sono caratterizzati da elementi floreali e frutti, mentre in alcuni medaglioni sono rappresentati dei putti e al centro delle pareti pi\u00f9 corte sono raffigurati guerrieri carichi di armi e trofei.\nNella parete est \u00e8 inserito un monumentale camino in marmo rosso di Verona sorretto da due cariatidi, finemente decorato e datato 1570. Nell'architrave del camino \u00e8 incisa la scritta \"Troilus Rubeus Comes II\". Sopra al camino una struttura in stucco fa da basamento a due figure che sorreggono il leone rampante, stemma del casato. Nella parete ovest, invece, campeggia fra gli affreschi il leone di San Marco, per ricordare il patriziato veneto del quale i Rossi erano stati investiti dai tempi di Pietro Maria I.\nIl Cortile d'Onore.\nL'intera struttura fa da cornice al cortiletto d'onore pavimentato in ciottoli, cui si accede dalla zona del parco attraversando un atrio di comunicazione colonnato.\nIl portico ovest che d\u00e0 sul cortiletto \u00e8 chiuso da volte a crociera e caratterizzato da sei colonne di marmo con zoccolo in cotto, mentre le colonne degli altri portici sono in cotto con capitelli di marmo. Alcuni capitelli recano scolpito il leone rampante, stemma della famiglia Rossi.\nAffreschi oggi scomparsi decoravano un tempo le pareti e le volte degli archi.\nLo Scalone d'Onore.\nAl fondo del Cortile d'Onore, dopo aver percorso il porticato in stile rinascimentale, si accede al monumentale Scalone d'Onore, composto da bassi gradini realizzati in marmo rosso di Verona. Si articola su quattro pianerottoli con due rampe ed \u00e8 coperto da una volta a botte.\nDecorato con affreschi dai colori rossi e gialli, probabilmente ad opera di Michelangelo Anselmi, e illuminato da due ampie finestre poste al termine della prima rampa, introduce il visitatore alle decorazioni e agli affreschi dei locali di rappresentanza del primo piano.\nIn cima allo scalone si trovano ai lati due piccole formelle quattrocentesche rappresentanti \"San Sebastiano\" e \"San Rocco\". Dal pianerottolo terminale si ha lateralmente un diretto accesso alla Sala delle Gesta Rossiane, mentre frontalmente si entra nell'atrio.\nL'atrio.\n\u00c8 un ambiente piuttosto stretto che si trova al termine dello Scalone d'Onore cinquecentesco; il soffitto \u00e8 dipinto a grottesche in cui spiccano un viticoltore, dei balestrieri, dei cacciatori, degli uccelli e un puttino con un'aquila, fra tralci verdi.\nDall'atrio si accede direttamente alla Sala di Bellerofonte, frontalmente, a destra alla Galleria di Esopo e a sinistra ad una loggetta.\nLa loggetta del Cortile d'Onore.\nLa loggetta corre su tre lati del Cortile d'Onore, mettendo in comunicazione le stanze di rappresentanza con gli appartamenti maschili; risultano ancora visibili in alcuni punti la tracce delle antiche decorazioni, fra le quali spicca ancora ben conservato un putto circondato da festoni di frutta e fiori. Un tempo tale loggetta, ora chiusa da grandi finestroni, era aperta come il portico sottostante.\nLa Sala degli Stucchi della torre d'angolo.\nAffiancata al grande terrazzo verso la piazza, dal quale si accede alle sale di rappresentanza dei Giganti, di Adone e di Latona, e collegata alla loggetta del cortile d'onore da uno stretto corridoio decorato con grottesche settecentesche, si trova la grande Sala degli Stucchi, coperta da una volta completamente imbiancata coronata da grosse riquadrature in gesso dalle forme barocche.\nLa torre, divenuta angolare dopo le demolizioni ottocentesche, prende luce da finestre ricavate dalle feritoie nel periodo rinascimentale ed ha diretto accesso sia al terrazzo sia a locali di disimpegno.\nIl loggiato.\nIl loggiato supersite, quello nord, \u00e8 composto da otto grandi archi e si presenta oggi com'era nel XVI secolo, ad eccezione delle decorazioni murali ormai coperte dall'intonaco; in origine si apriva sulla corte grande, racchiusa dal loggiato stesso, dal loggiato est ora demolito e dai locali di servizio sugli altri due lati.\nSu di esso si affacciano la Sala delle Cena, la Sala del Lupo, la Sala della Giustizia e la Sala dell'Asino d'Oro. Il porticato sottostante presenta un'apertura che conduce nella corte della ghiacciaia.\nLe scuderie ottocentesche, le cannoniere e il locali del piano terra.\nSono presenti, sempre al primo piano, alcuni locali di servizio, definiti sale degli stucchi, mentre al piano terra sono rimasti alcuni locali quali: la beccheria, il macello, la cascina, la cucina, i granai, nonch\u00e9 numerose camere \"a volto\" prospicienti il loggiato superstite affacciato direttamente sul parco che erano adibite a residenza del custode.\nSempre al piano terra solo visitabili le scuderie ottocentesche, restaurate, anticamente adibite a cantine, e la zona dove erano collocate le cannoniere, cui si accede grazie ad un percorso guidato che parte dal locale delle scuderie stesse. Attualmente le scuderie vengono utilizzate come sala per convegni, eventi, dibattiti.\nIl mastio.\nUn tempo inglobato nella struttura dal blocco di sale che lo circondava, demolito nell'Ottocento, si erge solitario l'antico mastio, collegato alla struttura da un semplice cancello d'ingresso.\nDotato di torre con orologio, presenta ampi finestroni e una duplice porta di ingresso al piano terreno; ad esso sono collegati sul lato sud piccoli locali di servizio. Dai suoi sotterranei, ora murati, partivano dei passaggi segreti che portavano all'esterno del maniero. \u00c8 visitabile solo al piano terreno dove aveva un tempo sede la biblioteca, oggi adibita a punto informazioni della rocca.\nL'antico ingresso.\nDell'antico ingresso del castello, posto a sud del mastio, si conserva soltanto l'arco con la prima delle tre arcate che in origine si aprivano sul ponte che scavalcava il fossato. La luce di passaggio sotto l'arcata superstite \u00e8 stata scavata durante gli interventi di ristrutturazione della piazza antistante.\nIl parco della rocca.\nIl parco si estende sulla superficie anticamente interessata dalle strutture annesse alla rocca, sino ad arrivare ai confini delimitati in buona parte ancor oggi dai resti delle mura originarie.\nFu creato a met\u00e0 degli anni ottanta del XIX secolo in sostituzione degli edifici demoliti, rispecchiando con il suo andamento a due livelli le due corti che erano presenti nel maniero cinquecentesco: la corte alta e la corte bassa. Fra le siepi di bosso e le numerose specie arboree, spiccano querce e tigli secolari.\nPercorso di visita.\nIl castello \u00e8 aperto al pubblico e fa parte del circuito dei castelli dell'Associazione dei Castelli del Ducato di Parma, Piacenza e Pontremoli.\nRisultano oggi visitabili, oltre al parco e al porticato nord, il Cortile d'Onore, lo Scalone d'Onore, la Sala di Bellerofonte, la Galleria di Esopo, la Sala delle Favole, la Sala di Momo, la Sala dell'Asino d'Oro, la Sala dei Cesari, la Sala degli Atleti, la Sala di Circe e Didone, la Sala di Mercurio, la Sala di Latona, la Sala di Adone, la Sala dei Giganti, la Sala delle Gesta Rossiane la Sala degli stucchi e le scuderie ottocentesche, sedi del percorso archeologico medievale. Attualmente rimangono ancora non visitabili: la Sala del Lupo, la Sala della Cena, la Sala della Giustizia.\nManifestazioni e cultura.\nLa rocca dei Rossi, oltre ad essere aperta alle consuete visite guidate che si svolgono da marzo a ottobre e a fornire il naturale palcoscenico per il Palio delle Contrade, \u00e8 da sempre stata utilizzata per diverse manifestazioni; fra le svariate attivit\u00e0 culturali spicca la rievocazione storica \"Arte e Suggestioni in Rocca\": una particolare visita guidata che si svolge con cadenza mensile, in notturna, dove le guide sono personaggi in costume dell'epoca rossiana, quali Pietro l'Aretino, Giovanni dalle Bande Nere, Pier Maria III de' Rossi, Camilla Gonzaga, che fanno rivivere al visitatore momenti salienti della locale storia rinascimentale."}
{"id": "797609", "revid": "339392", "url": "https://it.wikipedia.org/wiki?curid=797609", "title": "Garcia II Jim\u00e9nez di Navarra", "text": ""}
{"id": "797611", "revid": "327773", "url": "https://it.wikipedia.org/wiki?curid=797611", "title": "Manipur", "text": "Manipur (manipuri: \u09ae\u09a3\u09bf\u09aa\u09c1\u09b0 ma\u1e47ipur), hindi: \u092e\u0923\u093f\u092a\u0941\u0930) \u00e8 uno Stato dell'India nordorientale con capitale la citt\u00e0 di Imphal. Confina con gli Stati di Nagaland a nord, Mizoram a sud e Assam ad ovest. Ad est si trova lo Stato sovrano della Birmania (Myanmar) con cui ha legami storici.\nGeografia.\nLa superficie totale dello stato \u00e8 pari a 22.347 km\u00b2; il territorio \u00e8 circondato da catene montuose che racchiudono un'ampia vallata di forma ovale che si estende da nord a sud in cui si trova anche la capitale, Imphal ad un'altitudine di 790 m sl.m. \nLe catene montuose proteggono lo stato dai venti freddi settentrionali e dai cicloni provenienti da sud.\nIl principale fiume dello stato \u00e8 il Barak, che si origina dalle Manipur Hills. Il fiume ha numerosi tributari e poco dopo la confluenza con il fiume Tuivai, si dirige verso nord formando il confine con l'Assam; entra nell'Assam nel distretto di Cachar poco a nord di Lakhipur. Una volta entrato nel Bangladesh prende il nome di Meghna.\nSuddivisione amministrativa.\nLo stato \u00e8 diviso in nove distretti:"}
{"id": "797618", "revid": "729019", "url": "https://it.wikipedia.org/wiki?curid=797618", "title": "Calogero Zucchetto", "text": "Biografia.\nSi occupava di mafia e in particolare collaborava alla ricerca dei latitanti che allora erano molto numerosi. All'inizio degli anni ottanta, presso la squadra Mobile della Questura di Palermo, collabor\u00f2 con il commissario Ninni Cassar\u00e0 alla stesura del cosiddetto \"\"rapporto Greco Michele + 161\" che tracciava un quadro della guerra di mafia iniziata nel 1981, dei nuovi assetti delle cosche, segnalando in particolare l'ascesa del clan dei corleonesi di Leggio, Riina e Provenzano. Riusc\u00ec a entrare in contatto anche con il pentito Totuccio Contorno che si rese molto utile con le sue confidenze per la redazione del rapporto dei 162.\nCon il commissario Cassar\u00e0 andava in giro in motorino per i vicoli di Palermo e in particolare per quelli della borgata periferica di Ciaculli, che conosceva bene, a caccia di ricercati. In uno di questi giri con Cassar\u00e0 incontr\u00f2 due \"killer\" al servizio dei corleonesi, Pino Greco detto \"scarpuzzedda\"\" e Mario Prestifilippo, che aveva frequentato quando non erano mafiosi. Questi lo riconobbero e non si fecero catturare. All'inizio di novembre del 1982, dopo una settimana di appostamenti, tra gli agrumeti di Ciaculli riconobbe il latitante Salvatore Montalto, \"boss\" di Villabate, ma essendo solo e non avendo mezzi per arrestarlo rinunci\u00f2 alla cattura, avvenuta poi il 7 novembre con un blitz di Cassar\u00e0.\nLa sera di domenica 14 novembre 1982, all'uscita dal bar \"Collica\" in via Notarbartolo, una via del centro di Palermo, fu ucciso con cinque colpi di pistola alla testa sparati da due \"killer\" in sella a una moto mentre consumava un panino.\nSuccessivamente gli autori del delitto vennero individuati in Mario Prestifilippo e Pino Greco, gli stessi che aveva incrociato in motorino. Come mandanti furono in seguito condannati i componenti della \"cupola mafiosa\", cio\u00e8 gli appartenenti all'organo pi\u00f9 importante di \"Cosa Nostra\", Tot\u00f2 Riina, Bernardo Provenzano, Raffaele Ganci e altri."}
{"id": "797619", "revid": "287204", "url": "https://it.wikipedia.org/wiki?curid=797619", "title": "Una cosa divertente che non far\u00f2 mai pi\u00f9", "text": "Una cosa divertente che non far\u00f2 mai pi\u00f9 (\"A Supposedly Fun Thing I'll Never Do Again\") \u00e8 una raccolta di saggi di David Foster Wallace pubblicata nel 1997.\nGenesi dell'opera.\nIl saggio che d\u00e0 il titolo alla raccolta \u00e8 stato pubblicato sulla rivista \"Harper's Magazine\" nel 1996 col titolo originale \"Shipping Out\". Si tratta di un reportage su una settimana di crociera ai Caraibi, commissionato a Wallace dalla rivista. In Italia il saggio \u00e8 stato pubblicato nel 1998 come opera a s\u00e9 stante con il titolo \"Una cosa divertente che non far\u00f2 mai pi\u00f9\", mentre i restanti racconti inclusi nella raccolta in edizione italiana erano gi\u00e0 confluiti nell'antologia \"Tennis, tv, trigonometria, tornado (e altre cose divertenti che non far\u00f2 mai pi\u00f9)\" del 1997.\nStilisticamente presenta alcuni caratteri comuni a tutti i saggi di Wallace, come: \nIl reportage \u00e8 caratterizzato dalla sua estensione a tutto campo: Wallace spazia liberamente da un'analisi sociologica dei viaggiatori e dell'equipaggio, passando per una ricostruzione dell'industria delle crociere extra-lusso, fino a giungere a un'analisi introspettiva, con una disamina delle multiformi reazioni dello scrittore di fronte al fenomeno crociera."}
{"id": "797620", "revid": "599013", "url": "https://it.wikipedia.org/wiki?curid=797620", "title": "Garcia II Jim\u00e9nez", "text": ""}
{"id": "797629", "revid": "1904508", "url": "https://it.wikipedia.org/wiki?curid=797629", "title": "Adelgonda di Baviera", "text": "Biografia.\nInfanzia.\nAdelgonda era figlia di Ludovico I di Baviera e di Teresa di Sassonia-Hildburghausen, sesta di nove fratelli. Adelgonda era cugina della Duchessa in Baviera Elisabetta, futura Imperatrice d'Austria, in quanto Ludovica di Baviera (madre di Elisabetta in Baviera) era sorella di Re Ludovico I; inoltre era anche cugina dell'Imperatore d'Austria Francesco Giuseppe; in quanto anche la madre dell'Imperatore, Sofia di Baviera, era sorella di Re Lodovico I.\nMatrimonio.\nIncontr\u00f2 il principe ereditario di Modena e Reggio, Francesco V d'Austria-Este, nel 1839, in occasione della visita compiuta da questi al seguito del padre, il duca Francesco IV d'Austria-Este. Oltre ai sentimenti personali, anche la ragion di stato concorse all'unione ed il matrimonio venne celebrato nella chiesa di Ognissanti di Monaco di Baviera il 30 marzo 1842. Il 16 aprile la giovane coppia fece il suo ingresso a Modena.\nDuchessa di Modena e Reggio.\nIl 21 gennaio 1846 il duca Francesco IV mor\u00ec e gli succedette il figlio Francesco V. Adelgonda divenne cos\u00ec duchessa di Modena e Reggio. \nIl 19 ottobre 1848 nacque la figlia Anna Beatrice, che mor\u00ec l'anno successivo, l'8 giugno 1849.\nIl 30 aprile 1859, con l'intensificarsi degli avvenimenti bellici che stavano interessando gli stati estensi, il duca provvide a far allontanare da Modena la consorte; egli stesso lasci\u00f2 per sempre la citt\u00e0 ed il ducato l'11 giugno dello stesso anno. \nTrascorsero gli anni di esilio al castello del Catajo, in provincia di Padova. \nVedovanza e morte.\nDopo la morte di Francesco V (Vienna, 20 novembre 1875), Adelgonda altern\u00f2 il suo soggiorno tra Vienna (Palazzo Modena) e la natia Baviera e precisamente nella Residenza di Monaco di Baviera e nel Castello di Wildenwart a Chiemgau, di cui era proprietaria dal 1862 in quanto il marito lo aveva comprato per lei. \nQuando suo fratello Luitpold assunse la reggenza nel 1866, chiese ad Adelgonda di supportarlo nella guida del paese. Adelgonda cos\u00ec divenne \"leminenza grigia\" a corte; ebbe una grande influenza e si assunse tutti gli obblighi famigliari e sociali come una \"first lady\". Era tenuta molto in considerazione e a volte un po' temuta dai Ministri Bavaresi. Adelgonda in quel periodo veniva considerata la \"\"voce di Vienna a Monaco\".\" \nIn famiglia veniva chiamata da tutti \"Tante Modena\" cio\u00e8 \"\"zia Modena\".\"\nMor\u00ec a Monaco il 28 ottobre 1914; venne sepolta a Vienna nella cripta imperiale della chiesa dei Cappuccini."}
{"id": "797630", "revid": "15756", "url": "https://it.wikipedia.org/wiki?curid=797630", "title": "Welcome Home (Sanitarium)", "text": "Welcome Home (Sanitarium) \u00e8 un brano musicale del gruppo musicale statunitense Metallica, quarta traccia del terzo album in studio \"Master of Puppets\", pubblicato il 3 marzo 1986.\nDescrizione.\nIspirata dal film \"Qualcuno vol\u00f2 sul nido del cuculo\" (1975), il testo ritrae le sofferenze di un uomo rinchiuso per infermit\u00e0 mentale in un ospedale psichiatrico e la sua voglia di fuga dalla realt\u00e0 che lo circonda.\nLa canzone \u00e8 costituita da un arpeggio di chitarra pulita che crea una atmosfera soffusa in apertura e strofe, e da riff potenti e una batteria tipicamente thrash metal in ritornelli e finale. La demo originale del brano presentava un finale pi\u00f9 lungo con vari assoli di basso e di chitarra, usato successivamente nella strumentale \"Orion\"."}
{"id": "797634", "revid": "438678", "url": "https://it.wikipedia.org/wiki?curid=797634", "title": "La bruttina stagionata (film)", "text": "La bruttina stagionata \u00e8 un film del 1996 per la regia di Anna Di Francisca, tratto dall'omonimo romanzo (1992) di Carmen Covito.\nTrama.\nMarilina \u00e8 una donna anonima e dimessa che sta per raggiungere i quarant'anni. Insoddisfatta della sua vita, \u00e8 tormentata da una madre insopportabile e dai consigli non richiesti di una sua amica d'infanzia. Ma tramite un video di annunci sexy, Marilina scopre di avere un potenziale erotico che la porta a conoscere Jan, gestore di un pornoshop, Nicky, amabile figlio di pap\u00e0, e Berto, ruspante gigol\u00f2."}
{"id": "797635", "revid": "834", "url": "https://it.wikipedia.org/wiki?curid=797635", "title": "Garcia I Jimeno di Navarra", "text": ""}
{"id": "797641", "revid": "1432142", "url": "https://it.wikipedia.org/wiki?curid=797641", "title": "Allsvenskan", "text": "LAllsvenskan (conosciuta anche come Fotbollsallsvenskan) \u00e8 il massimo livello professionistico del campionato svedese di calcio.\nIstituita nel 1924 in sostituzione dello Svenska M\u00e4sterskapet e riconosciuta ufficialmente a partire dal 1931, \u00e8 basata su un sistema a promozione e retrocessione dalla Superettan. La stagione in genere si apre a fine marzo o al massimo ai primi di aprile per concludersi in novembre. Secondo la classifica stilata dalla UEFA in base al coefficiente, nel 2019 occupa la ventiduesima posizione.\nFormula.\nVi partecipano 16 squadre che si affrontano a turno nel girone di andata (generalmente disputato tra marzo e luglio) e nel girone di ritorno (tra luglio e ottobre), per un totale di 30 partite. L'attuale sistema di assegnazione dei punti, introdotto a partire dal 1990, prevede l'attribuzione di tre punti alla squadra vincitrice e zero a quella sconfitta, mentre in caso di pareggio viene assegnato un punto a ciascuna squadra.\nIn base al coefficiente stilato annualmente dalla UEFA, che nel 2014 vede la Svezia al ventiquattresimo posto viene stabilito il numero delle posizioni di classifica disponibili per l'accesso alle competizioni europee: l'accesso alla UEFA Champions League \u00e8 riservato alla vincitrice della manifestazione, che ha accesso al secondo turno preliminare riservato alle squadre vincitrici di tornei che occupano la zona che va dalla diciassettesima alla quarantottesima posizione nella classifica del \"ranking\" UEFA.\nPer quanto riguarda la UEFA Europa League, vi hanno accesso le squadre classificatesi al secondo (che guadagna la qualificazione per il secondo turno preliminare) e al terzo posto (primo turno), pi\u00f9 la vincitrice della coppa nazionale (terzo turno).\nRetrocedono direttamente in seconda divisione (Superettan) le squadre classificatesi agli ultimi due posti della graduatoria, mentre la terzultima deve disputare un play-off promozione/salvezza con la terza classificata della \"Superettan\".\nStoria.\nSin dalla sua istituzione, nel 1924, la \"Allsvenskan\" ha visto alcuni cambiamenti nel suo formato, mantenendo tuttavia la struttura di torneo disputato con la formula del girone all'italiana. Il numero delle squadre partecipanti alla manifestazione \u00e8 stato variato poche volte nel corso degli anni:\nNel 1959 \u00e8 stato inoltre modificato il periodo di svolgimento, passando dalla formula con inizio in autunno e fine in primavera a quella pi\u00f9 simile agli altri campionati dei paesi nordici, con inizio a marzo e fine ad ottobre.\nI cambiamenti pi\u00f9 significativi nel formato della \"Allsvenskan\" sono per\u00f2 avvenuti tra gli anni ottanta e i primi anni novanta: nel 1982 fu infatti introdotto un nuovo sistema che prevedeva, al termine del campionato, la disputa di un torneo ad eliminazione diretta (intitolato \"SM-slutspel\") a cui avrebbero partecipato le squadre piazzatesi nelle prime otto (dal 1985 quattro) posizioni di classifica e la cui vincitrice avrebbe vinto il titolo di Campione di Svezia.\nNel 1991 la \"Allsvenskan\" fu oggetto di un'ulteriore modifica che vide la divisione della classifica in due zone: le prime cinque si sarebbero affrontate in un girone (denominato \"M\u00e4sterskapsserien\") la cui vincitrice avrebbe ottenuto il titolo di Campione di Svezia, mentre le ultime cinque si sarebbero affrontate in un girone in cui le ultime tre sarebbero retrocesse in seconda divisione. Questo formato fu mantenuto fino al 1993, quando fu ripristinato il semplice girone all'italiana con 14 squadre all'avvio (portate a 16 dal 2008).\nPartecipazioni al campionato.\nSono 65 le squadre che hanno preso parte alle 97 stagioni della Allsvenskan dal 1924-1925 al 2021:\nRecord del massimo campionato svedese.\nGiocatori.\nPresenze.\nI primi dieci giocatori per numero di presenze\nReti.\nI primi dieci giocatori per numero di reti"}
{"id": "797642", "revid": "767487", "url": "https://it.wikipedia.org/wiki?curid=797642", "title": "Arriva la bufera", "text": "Arriva la bufera \u00e8 un film del 1992 diretto da Daniele Luchetti, interpretato da Diego Abatantuono e Margherita Buy, vincitore del David di Donatello per la miglior attrice non protagonista a Marina Confalone. Nonostante il tono surreale \u00e8 ricco di spunti e riflessioni sulla situazione italiana contemporanea.\nTrama.\nIl giudice milanese Damiano Fortezza, uomo mediocre e triste reduce dall'abbandono della fidanzata e dalla conseguente crisi personale, \u00e8 inviato in una cittadina del Sud Italia sovrastata da un minaccioso vulcano quiescente e da discariche abusive. Qui si rende conto che il paese \u00e8 controllato dalle sorelle Fontana: l'arcigna e battagliera Emma, la cantante Esmeralda, ed Eugenia, che sono interessate all'appalto dell'inceneritore pubblico, di prossima costruzione. Eugenia \u00e8 prossima sposa dell'avvocato Mario Solitudine, noto truffatore e faccendiere che tiene le fila degli affari di famiglia. Conoscendola, il giudice si innamora di lei e, scoperte le trame dell'avvocato -che ritiene essere solo un cinico faccendiere, non realmente innamorato della donna nonostante le dedichi, da anni, romantiche poesie- lo fa arrestare proprio sull'altare, ed incarcerare. L'avvocato, sofferente di ansia nervosa, viene colto da un attacco ed \u00e8 ricoverato in ospedale. Pur di liberare Mario, Eugenia cerca di corrompere Damiano offrendo se stessa e il suo corpo, ma egli se ne \u00e8 innamorato e non accetta una simile proposta. Alla fine il giudice, commosso e persuaso dal sincero amore di Eugenia, fa fuggire Mario approfittando della sua traduzione dall'ospedale al carcere: l'avvocato cos\u00ec fugge, dandosi alla latitanza. Rimasto solo con Eugenia, il giudice \u00e8 da lei abilmente sedotto, e quindi ne chiede la mano. Ma proprio nel momento delle nozze e del fatidico \"s\u00ec\", il vulcano vicino al paese si sveglia, causando non un'eruzione, bens\u00ec un potente terremoto che fa saltare in aria l'inceneritore, che ricopre surrealmente il paese d'immondizia. Alla fine, il giudice parte per la luna di miele in yacht con Eugenia, e al largo vengono raggiunti dall'avvocato Mario Solitudine. Avendo capito il forte sentimento che lega i due al di l\u00e0 degli affari, Damiano li lascia partire insieme, e torna indietro con il motoscafo di Mario, cantando e piangendo \"'O paese d' 'o sole\", sulla terraferma/Italia ormai sconquassata dalle macerie del terremoto e dai rifiuti.\nCuriosit\u00e0.\nIl titolo di lavorazione del film era \"Dentro il vulcano\", ma venne poi cambiato dal regista \" \"per cavalcare l'effetto Di Pietro\" \"."}
{"id": "797649", "revid": "834", "url": "https://it.wikipedia.org/wiki?curid=797649", "title": "Jimeno I Garc\u00e9s di Navarra", "text": ""}
{"id": "797654", "revid": "1652635", "url": "https://it.wikipedia.org/wiki?curid=797654", "title": "Sistema eliocentrico", "text": "L'eliocentrismo () \u00e8 una teoria astronomica che pone \nche il Sole sia al centro del sistema solare e dell'universo (la distinzione fra sistema solare ed universo non \u00e8 stata chiara fino a tempi recenti, ma estremamente importante nelle controversie cosmologiche e religiose), e che i pianeti vi girino intorno. \nL'eliocentrismo \u00e8 opposto al geocentrismo, che pone invece la Terra al centro dell'universo. In realt\u00e0 secondo la visione moderna della fisica non ha significato parlare del moto di un corpo senza aver prima fissato un sistema di riferimento: la scelta del sistema di riferimento \u00e8 del tutto arbitraria e scelte diverse implicano descrizioni diverse del moto dei pianeti. La scelta di far coincidere l'origine del sistema di riferimento con l'osservatore terrestre \u00e8 la pi\u00f9 naturale e spontanea, d'altra parte la descrizione del moto dei pianeti e del Sole attorno alla Terra \u00e8 decisamente pi\u00f9 complicata, ragione per la quale l'eliocentrismo viene ormai universalmente accettato per descrivere i moti del sistema solare.\nStoria.\nPrimi sistemi pre-copernicani.\nGi\u00e0 in ambito pitagorico vi furono idee eliocentriche tramandate in forma di mito (le immagini del Sole come Apollo Musagete che suona la lira dalle sette corde, o come Pan che soffia al suo flauto dalle sette canne, un'allegoria del sistema eliocentrico con i sette pianeti), ed anche in seguito l'astronomia greca avanz\u00f2 alcuni modelli alternativi al geocentrismo e alle sfere omocentriche di Eudosso di Cnido, a partire ad esempio con Eraclide Pontico (385-322 a.C.). Nato ad Eraclea Pontica ma trasferitosi ad Atene, dove fu probabilmente discepolo di Aristotele al Liceo, Eraclide, per spiegare il moto diurno dei cieli, pens\u00f2 ad un moto della terra intorno al proprio asse da occidente ad oriente; probabilmente ipotizz\u00f2 il movimento di Venere e di Mercurio intorno al Sole. \nNella prima met\u00e0 del III secolo a.C. Aristarco di Samo teorizz\u00f2 esplicitamente l'eliocentrismo nella sua forma attuale e successivamente, secondo la testimonianza di Plutarco, Seleuco di Seleucia ne dette anche una dimostrazione. La teoria eliocentrica fu per\u00f2 fermamente rifiutata, nel II secolo d.C., da Tolomeo, che era certo della centralit\u00e0 ed immobilit\u00e0 della Terra nell'universo.\nIl modello geocentrico delle sfere omocentriche rivelava difficolt\u00e0 non indifferenti nella descrizione del moto dei pianeti. Da un'osservazione della volta celeste le traiettorie descrivono dei \"cappi\" sulla volta celeste piuttosto che dei moti regolari, come previsto dal modello filosofico aristotelico. Astronomi come Eudosso ipotizzavano delle sfere complementari che concorrono con il moto delle 7 principali, proprie dei pianeti, arrivando ad un numero di 15 solo per Mercurio, senza giungere a costruire un modello attendibile.\nTolomeo descrisse il sistema degli \"epicicli\", ovvero un sistema di sole 7 sfere, delle quali ciascuna ne trasporta una dove \u00e8 incastonato il rispettivo pianeta. Un modello notevolmente semplificato ed in linea con il principio filosofico aristotelico, ma tutt'altro che preciso. Il Cristianesimo avall\u00f2 poi la cosmologia tolemaica in quanto compatibile con le Sacre Scritture (in \"Giosu\u00e8, cap. X\" si legge in effetti il famoso \"Fermati, o Sole!\", mentre nel Salmo 136:8 viene lodato il Signore che fece \" Il sole, per avere il reggimento [\u03b5\u1f30\u03c2 \u1f10\u03be\u03bf\u03c5\u03c3\u03af\u03b1\u03bd, \"in potestatem\"] del giorno\").\nIl sistema di Copernico.\nNel 1543 l'astronomo polacco Niccol\u00f2 Copernico (1473-1543), con il suo \"De Revolutionibus orbium coelestium\" (\"Le rivoluzioni dei mondi celesti\") propose la corretta visione del sistema solare: qui Copernico formul\u00f2 nuovamente una teoria eliocentrica, nata per sostituire totalmente la teoria tolemaica. \u00c8 dunque il Sole - e non la Terra - ad essere al centro del sistema solare e dell'Universo.\nL'ipotesi di Niccol\u00f2 Copernico era basata essenzialmente su calcoli astronomici, forse anche grazie al contributo islamico che, riprendendo alcuni studi greci, tra cui Aristarco di Samo, a partire dal X secolo aveva cominciato a esporre i propri dubbi (\"shuk\u016bk\") sulla validit\u00e0 del modello geocentrico tolemaico e sull'apparente immobilit\u00e0 della Terra. All'osservatorio astronomico di Maragha, fatto costruire a Samarcanda dal timuride Ulugh Beg, la rotazione terrestre fu discussa da Na\u1e63\u012br al-D\u012bn al-\u1e6c\u016bs\u012b e da 'Ali al-Qushji (n. 1403), usando di fatto i medesimi argomenti di Copernico.\nCopernico impost\u00f2 la nuova teoria al fine di ridurre la complessit\u00e0 dei calcoli necessari a prevedere le posizioni dei pianeti. Ciononostante, con la sua riforma astronomica vennero ad aprirsi problemi di ordine cosmologico e filosofico: la centralit\u00e0 della Terra viene a mancare, sia in senso astronomico che metafisico. \nCopernico era uno scienziato di fama all'interno della cerchia ecclesiastica. Fu consultato dal V Concilio Laterano (1512-1517) in merito alla riforma del calendario. Copernico in realt\u00e0 cominci\u00f2 a scrivere la sua opera nel 1506 e la fin\u00ec nel 1530, ma non fu pubblicata fino all'anno della sua morte. La pubblicazione del 1543 del \"De Revolutionibus\" caus\u00f2 aspre polemiche nella chiesa protestante ma non in quella cattolica. Il libro, dedicato al papa Paolo III, nella versione a stampa conteneva una prefazione non firmata (ma attribuibile con certezza ad Andreas Osiander) in cui si sosteneva che il sistema descritto da Copernico era semplicemente un modello matematico, che non voleva rappresentare la realt\u00e0. Forse proprio grazie a tale prefazione, il lavoro dello scienziato non diede adito a grandi discussioni circa la sua possibile eresia nei successivi sessant'anni.\nDopo Copernico.\nLa teoria eliocentrica di Copernico fu in seguito rivisitata da Galileo Galilei. Verso la fine del 1610 padre Cristoforo Clavio scrisse a Galilei per informarlo che i suoi colleghi gesuiti avevano confermato le sue scoperte. Galileo fu ricevuto da Paolo V mentre i gesuiti del Collegio Romano organizzarono una giornata di studio per celebrare le scoperte dello scienziato toscano. Lo studio di Galileo del 1612 sulle macchie solari fu salutato dalle congratulazioni del cardinal Maffeo Barberini, futuro Papa Urbano VIII. La Chiesa considerava l'eliocentrismo una teoria interessante ma ancora da dimostrare pienamente, dal momento che ancora fino alla prima met\u00e0 del XVIII secolo avr\u00e0 avuto solo conferme indirette. Infatti, Galileo ancora non sapeva rispondere alla critica della mancata evidenza degli spostamenti della parallasse terrestre e non sapeva dare fondamento alla sua certezza che le maree fossero una prova del movimento della terra (idea infondata). Il Sant'Uffizio inquis\u00ec Galileo Galilei perch\u00e9 egli affermava la validit\u00e0 scientifica dell'eliocentrismo quando ancora non erano stati sciolti tutti i dubbi. Lo scontro pass\u00f2 dal piano scientifico a quello dottrinale e politico e per questo fu condannato al carcere a vita, che poi fu trasformata in una condanna agli arresti domiciliari, che dovette scontare nella propria villa di Arcetri. Inoltre fu condannato a recitare preghiere quotidiane per tre anni e dovette pronunciare un atto di abiura, ovvero una dichiarazione scritta in cui disconosceva la \"falsa opinione\" della teoria: i reati di opinione, soprattutto quando avevano implicazioni politiche, furono sostanzialmente annullati in Europa solo dopo la seconda guerra mondiale.\nLe prime conferme dirette arrivarono dalla prima met\u00e0 del secolo XVIII, in particolare dal lavoro di James Bradley: dunque, nella seconda met\u00e0 del settecento anche tra gli studiosi cristiani il sistema copernicano si afferm\u00f2 diffusamente, al punto che nel 1748 il divieto alla pubblicazione di tale teoria risultava ormai scomparsa dall'Indice del Sant'Uffizio, introdotto nel 1616. Tuttavia, un atto formale di conferma della piena legittimit\u00e0 della verit\u00e0 scientifica del sistema copernicano non solo come mera ipotesi arriver\u00e0 solo nel 1820 con l'avallo di Pio VII alla pubblicazione di un saggio di ottica e astronomia del P. Giuseppe Settele, professore all'Archiginnasio romano. La dimostrazione definitiva della correttezza della teoria eliocentrica arriv\u00f2 nel 1851 per opera del fisico Jean Bernard L\u00e9on Foucault, attraverso l'esperimento del Pendolo di Foucault.\nVersione moderna.\nDopo le correzioni di Keplero, Isaac Newton e la moderna astronomia, ora sappiamo che in realt\u00e0 nemmeno il sole, il sistema solare e la Via Lattea sono immobili, ma che l'intero Universo si sta espandendo, e sembra in accelerazione."}
{"id": "797657", "revid": "767487", "url": "https://it.wikipedia.org/wiki?curid=797657", "title": "Viva San Isidro!", "text": "Viva San Isidro! \u00e8 un film commedia italiano del 1995 diretto da Alessandro Cappelletti e interpretato da Diego Abatantuono e Ugo Conti.\nTrama.\nMessico, Sierra Madre de Oaxaca. Il paese di San Isidro, posto tra tre stati federati (Oaxaca, Puebla e Veracruz) di cui nessuna si decide a riconoscerlo, deve autogestirsi e \"l'alcalde\", don Cayetano Altamirano, non deve faticare molto per dirimere le beghe locali (per fortuna c'\u00e8 chi allaccia abusivamente il piccolo villaggio col pi\u00f9 vicino traliccio per avere la luce). Orgoglio del borgo \u00e8 la San Isidro Futbol, allenata da Pepe Gongora, e guidata dal goleador Quintino, che umilia le squadre rivali, rappresentanti i villaggi limitrofi. Ed \u00e8 proprio per ottenere calce per marcare i limiti del campo per la prossima partita che la comunit\u00e0 si rivolge al vecchio scorbutico Alvaro Cristobal che ha del concime candido come la neve, che egli cede a malincuore, pena l'embargo sul \"metzcal\", una bibita che beve nel bar locale. Quintino, che ha trascorso la vigilia della partita in un incontro amoroso con Antonia, figlia di Pepe, ha naturalmente le gambe deboli: in seguito ad un fallo cade proprio sulla linea bianca e inalando un po' dell'anomalo \"concime\" ritrova estro e furore agonistico, battendo da solo gli avversari. Quintino, incuriosito, fa ubriacare Alvaro, che gli svela il nascondiglio del concime: un aereo precipitato nella foresta, pieno di sacchi di cocaina da lui scambiati per fertilizzante. Quintino, allora, recuperati i sacchi li trasporta in parte a casa di Alvaro ed in parte li vende al figlio per principale, procurandosi i soldi per il matrimonio con Antonia. Ma la \"coca\" \u00e8 reclamata dal proprietario, il \"narcotrafficante\" Etziquio Estevez e dallo spacciatore Catarino. Costoro giungono nel villaggio costringendo i locali ad una difesa ad oltranza. A risolvere le questioni subentra Padre Pedro, missionario italiano che, ingannando Estevez, lucra da costui del denaro (in cambio di calce spacciata per cocaina) per la costruzione di una strada e di una chiesa prefabbricata in cui celebra il matrimonio tra Quintino ed Antonia.\nProduzione.\nIl film \u00e8 tratto dal romanzo \"San Isidro Futb\u00f3l\" di Pino Cacucci (qui anche cosceneggiatore), ma ha avuto mediocre successo."}
{"id": "797658", "revid": "1543377", "url": "https://it.wikipedia.org/wiki?curid=797658", "title": "San Secondo Parmense", "text": "San Secondo Parmense (\"San Sgond\" o \"Sasgond\" in dialetto sansecondino, \"San Zg\u00f3nd\" in dialetto parmigiano), chiamato semplicemente San Secondo sino al 1862, \u00e8 un comune italiano di abitanti della provincia di Parma che si trova nella bassa parmense.\nGeografia fisica.\nTerritorio.\nIl territorio comunale di San Secondo si estende per circa 38\u00a0km\u00b2 tutti pianeggianti, delimitato su tre lati da confini fluviali. Ad est il fiume Taro divide il territorio di San Secondo da quello di Sissa Trecasali, a nord il torrente Stirone funge da divisione amministrativa con Roccabianca mentre a ovest \u00e8 il torrente Rovacchia a segnare il confine comunale con Soragna. Solo a sud, invece, la divisione con Fontanellato \u00e8 puramente politica. Oltre ai corsi d'acqua gi\u00e0 menzionati, numerosi altri canali attraversano il territorio: in particolare il canale San Carlo, che delimita a ovest e, in parte, a nord l'abitato stesso, e la fossaccia Scannabecco, che scorre a ovest del centro abitato e che in epoca romana imperiale segnava il confine amministrativo centuriale fra i \"municipia\" di Parma e Fidentia.\nIl territorio comunale \u00e8 attraversato anche un paleoalveo del fiume Taro il cui andamento meandriforme \u00e8 chiaramente visibile a sud del paese e che interessa nel suo corso il capoluogo stesso.\nEssendo San Secondo un comune interamente pianeggiante (altezza minima 34\u00a0m s.l.m., altezza massima 47\u00a0m s.l.m.), il territorio \u00e8 estremamente antropizzato e pertanto dedicato alle coltivazioni. Lungo il fiume Taro e i suoi affluenti persistono lembi di foresta a galleria, in particolare, si aprezzano alcuni boschi ripari di una certa consistenza in localit\u00e0 Martorano e Ronchetti. Ad ovest del centro abitato esistono alcune aree umide di origine artificiale essendo esse cave di escavazione abbandonate lungo le quali \u00e8 cresciuta vegetazione riparia spontanea.\nClima.\nEssendo ubicato nella pianura padana, San Secondo gode di un clima caldo e temperato caratterizzato da inverni piuttosto rigidi, nei quali facilmente la temperatura scende sotto zero, ed estati calde che, solitamente, risultano essere particolarmente afose a causa dell'alto tasso di umidit\u00e0 e della scarsa ventilazione. La temperatura media annua \u00e8 di circa 12.7\u00a0\u00b0C, il mese pi\u00f9 caldo \u00e8 luglio, il pi\u00f9 freddo gennaio. Le temperature medie variano durante l'anno di 22.2\u00a0\u00b0C\nLa piovosit\u00e0 media annua si attesta intorno agli 823\u00a0mm, le precipitazioni pi\u00f9 intense avvengono i primavera e autunno, mentre i periodi pi\u00f9 secchi sono l'inverno e l'estate. Durante i mesi invernali, le precipitazioni assumono non di rado carattere nevoso che, in taluni casi, possono anche generare notevoli accumuli al suolo (pi\u00f9 di mezzo metro nel caso della tempesta \"Big Snow\" del febbraio 2015).\nDi seguito si riporta una tabella riassuntivi dei principali dati meteorologici:\nOrigini del nome.\nIl nome del paese deriva da quello di una piccola chiesa che fu costruita fra i secoli VIII-IX sul suo territorio e dedicata, appunto, a San Secondo d'Asti.\nStoria.\nDall'et\u00e0 del bronzo al medioevo.\nUbicato sulla sponda sinistra del fiume Taro, una zona un tempo ricca di paludi, il territorio di San Secondo fu abitato sin da tempi antichissimi come testimoniato dal ritrovamento sul finire del XIX secolo in localit\u00e0 Copezzato, per opera del paleontologo Luigi Pigorini, di un insediamento terramaricolo risalente all'et\u00e0 del bronzo.Il territorio fu comunque abitato anche in epoca classica bench\u00e9 l'ubicazione degli insediamenti resti tuttora incerta; probabilmente furono danneggiati o distrutti dalle bizze del fiume Taro che pi\u00f9 volte nel corso dei secoli mut\u00f2 alveo e devast\u00f2 la campagna circostante con frequenti quanto disastrose alluvioni.\nQuello che \u00e8 certo \u00e8 che il nucleo abitativo non coincideva affatto con il capoluogo odierno, fondato solamente fra il XIV e XV secolo, poich\u00e9 l'attuale posizione era all'epoca occupata dal corso del fiume Taro, essendo essa il naturale sbocco del paleoalveo dei Tari Morti, ramo presumibilmente attivo all'epoca come si evince facilmente dagli assi centuriali tuttora chiaramente visibili fra il paleoalveo stesso che ne risulta il confine e l'attuale corso del fiume.\nL'ipotesi pi\u00f9 probabile \u00e8 che l'insediamento vada ricercato a nord del paese, circa 1\u00a0km dal centro attuale sull'asse dell'insediamento terramaricolo (frangia di Copezzato), ma spostato decisamente pi\u00f9 a ovest. Tale tesi \u00e8 comprovata da un ritrovamento di estrema importanza avvenuto nel 1973 al margine di una cava: ad una profondit\u00e0 di 2.5\u00a0m rispetto all'attuale piano di campagna venne casualmente rinvenuto un vaso cinerario di cotto con monili e una moneta, un asse romano databile al periodo repubblicano, intorno al 150 aC. Successivi indagini portarono alla luce altre urne cinerarie di epoca sempre romana, ma sicuramente successiva. La presenza di tombe a incenerizione di differenti periodi lascia quindi supporre una colonizzazione del territorio continuativa nel tempo.\nDa sottolineare pure il fatto che il ritrovamento sia avvenuto a poca distanza dalla strada romana che conduceva nel cremonese, tale tracciato \u00e8 ancor oggi sede stradale suddivisa fra la provinciale 10 per Cremona, l'asse principale del centro storico (via Garibaldi), proseguendo poi a sud del centro abitato stesso sino in localit\u00e0 Grugno.\nUna chiesetta sulle sponde di un lago: la signoria del Capitolo della Cattedrale di Parma.\nCosa accadde in epoca romana tardo imperiale e nei primissimi secoli del Medioevo non \u00e8 dato sapersi, come neppure si sa quando il fiume Taro assunse l'attuale corso, \u00e8 presumibile comunque che, come accadde in molte altre zone d'Italia, l'abbandono e l'incuria delle opere idrauliche e arginali causate dalla caduta dell'Impero Romano d'Occidente, lo spopolamento conseguente alle lunghe e sanguinose guerre gotiche, la calata dei Longobardi, abbiano causato una serie di stravolgimenti socio- culturali e disastri naturali (disalveamenti incontrollati e permanenti dei fiumi) che mutarono radicalmente l'aspetto e l'assetto del territorio.\n\u00c8 necessario quindi attendere l'epoca carolingia per trovare il primo riferimento all'attuale toponimo: nell'894, infatti, un diploma del re Arnolfo di Carinzia, nel quale vengono elencati i possedimenti del Capitolo della Cattedrale di Parma essendo allora vescovo Guibodo, cita l'attuale toponimo associato ad un \"Lacum Sancti Secundi\" che sta forse a indicare la presenza di una palude alimentata da periodici apporti di acqua convogliata attraverso l'alveo progressivamente insabbiato del Taro attualmente ancora visibile a sud del paese in localit\u00e0 Corticelli e Castell'Aicardi (Tari Morti). Proprio alla presenza di tale palude \u00e8 da attribuirsi il fatto che nel periodo tardo medioevale non esisteva ancora l'attuale nucleo abitativo; a quel tempo, infatti, gli insediamenti erano localizzati in prossimit\u00e0 della Pieve di San Genesio, della quale si ha notizia certa sin dall'XI secolo ma che potrebbe essere stata presente sin dal IX secolo e in prossimit\u00e0 della Chiesa di San Secondo che sorgeva su di un dosso collocato sulle rive del Lacus stesso, presumibilmente in localit\u00e0 Zoccolanti, 1\u00a0km circa a nord del centro storico del capoluogo attuale. \nQuest'ultimo nucleo abitativo \u00e8 attribuibile agli Attonidi di Lecco, infatti in un atto notarile del 25 marzo 975 si ratifica la vendita di una corte incastellata che viene chiamata con il nome di San Secondo (\"curtem de Palacioni que dicitur sancti Secundi\") in un diploma di Ottone III del 1\u00ba gennaio del 1000 che ne attesta la propriet\u00e0 dei canonici del Capitolo della Cattedrale di Parma dopo che estinsero il debito del conte Attone stesso. A quell'epoca il principale nucleo abitativo della corte era composto da un castrum con cappella al suo interno, dalle case dei coloni e da una corte padronale, per un totale di circa 16000\u00a0m\u00b2 circondati da un fossato come baluardo di difesa, dall'estensione dell'insediamento si pu\u00f2 ipotizzare ospitasse dagli 80 ai 90 nuclei familiari.\nLa corte invece si estendeva attorno al castrum dominicale contando 240 ettari di terreni coltivati, 320 di pascoli e 480 di boschi e gerbidi. Intorno al castrum, sparsi sul territorio, vi erano i mansi coltivati dai massari.\nTuttavia il potere dei canonici ben presto inizia a vacillare; gi\u00e0 nell'XI secolo la famiglia dei Canossa vanta numerosi diritti sulla propriet\u00e0 (risulta possederne una quarta parte) e nel corso degli anni famiglie locali come i da Pizzo si legheranno ai laici dando il via ad una serie di aspre controversie legali per il possesso della Curtis.\nLe acquisizioni di Orlando Rossi: da vassalli ad antagonisti del capitolo.\nIl nome della famiglia Rossi compare per la prima volta associato a San Secondo in una delle tante controversie legali che il Capitolo \u00e8 costretto ad sostenere: correva l'anno 1162 e nella disputa risoltasi ancora una volta a favore dei canonici compariva fra i loro testimoni un Bernardo de Rolando Rubeo (Rossi).\nAppartenenti alla piccola nobilt\u00e0 rurale alle dipendenze dei canonici, i Rossi vantavano possedimenti nella zona di Castell'Aicardi dove esisteva un castrum ubicato sulle sponde del Taro Morto, fin dal 1146 e sicuramente dovevano godere gi\u00e0 allora di un certo prestigio per essere stati chiamati dal capitolo a testimoniare a suo favore contro il comune. Tuttavia, nonostante l'iniziale alleanza o probabilmente vassallaggio con i canonici, i Rossi cominciarono ben presto a cercare alleati in campo imperiale e a tramare con famiglie locali allo scopo di minare il potere del capitolo e di accrescere i propri possedimenti e il proprio blasone. Lo stesso Orlando de' Rossi testimone del 1164, divenuto podest\u00e0 di Parma, riusc\u00ec ad ottenere la cessione della quarta parte della Corte di San Secondo dai Canossa, che la detenevano sin dal 1039, grazie ad alcune decisioni favorevoli a vassalli dei Canossa stessi.\nLa nascita dell'attuale capoluogo e il declino della Villa di San Secondo.\nLa politica espansionistica dei Rossi inaugurata nella seconda met\u00e0 del XII secolo culmina con la costruzione di un castello o castrum laico voluto da Bernardo Rossi e menzionato in un atto del 1223, ma che era gi\u00e0 esistente nel 1210 in quanto gli ecclesiastici sentivano l'esigenza di definire il loro, ubicato in Villa di San Secondo, come castrum dei canonici, ammettendo implicitamente l'esistenza di un secondo castrum sul territorio. Pur in assenza di evidenze archeologiche conclusive, appare logico che tale accastellamento rossiano sia stato edificato dove si trova l'attuale capoluogo, punto strategico collocato sulla riva del Taro morto, da dove si poteva attingere acqua per i fossati e a guardia della importante strada commerciale per Cremona, garantendo non solo il controllo dell'asse viario, ma anche una possibilit\u00e0 di sviluppo economico.\nBench\u00e9 la convivenza fra i due accastellamenti sia durata pi\u00f9 di due secoli, il destino dell'insediamento originario ubicato in Villa di San Secondo appariva da tempo segnato. Il capitolo, infatti, non era in grado di contenere n\u00e9 tantomeno contrastare l'ascesa dei Rossi sul territorio e la cessione sin dal 1167 della gestione delle loro terre in Villa San Secondo alla famiglia laica dei Malingeni dei quali si ricorda, come primo gastaldo del capitolo, Ulfredo nel 1170, non riusc\u00ec a sortire effetti concreti. La causa di tale declino non \u00e8 da attribuirsi soltanto alla debolezza dei canonici, ma anche alla ubicazione stessa della Villa, strategica nel X secolo poich\u00e9 posta su di un dosso circondato e protetto da paludi, ma totalmente marginale e decentrata rispetto alle vie di comunicazione nel XIV secolo dopo che le paludi stesse erano state bonificate.Dopo l'acquisizione completa delle terre di San Secondo dal parte dei Rossi, la Villa di San Secondo continu\u00f2 ad essere popolata come mero insediamento abitativo svuotato di qualsiasi funzione amministrativa ma identificato come centro religioso in quanto attiguo alla antica chiesa curata. La Villa viene menzionata ancora in atti del 1413 e 1425, tuttavia la perdita della parrocchialit\u00e0 a vantaggio dell'oratorio della Beata Vergine Annunciata costruito per volere di Pier Maria II de' Rossi provoc\u00f2 una migrazione della popolazione verso il nuovo centro, meglio protetto dalla presenza del castello, segnando la fine del castrum dal quale per quasi mezzo millennio si era esercitato il potere amministrativo sul contado.\nDella vecchia cappella, sulle cui origini non possono che farsi congetture ma che senz'altro diede nome al lago e, in ultima analisi, al paese, e dell'originario nucleo abitativo, non \u00e8 rimasto pi\u00f9 nulla, la cappella cadde infatti in disuso con la perdita della parrocchialit\u00e0 a vantaggio della attuale Collegiata. Nel 1470, sul luogo della Villa di San Secondo, si insediarono i frati francescani che presero possesso dell'antica cappella intitolandola a Santa Maria delle Grazie, costruendovi accanto un convento che esiste in parte ancora oggi, la cappella invece venne in seguito demolita nel 1820. \nLa signoria laica: l'ascesa e il declino dei Rossi marchesi di San Secondo.\nDurante la seconda met\u00e0 del XIII secolo e la prima del XIV San Secondo \u00e8 investito al pari del territorio circostante dalle continue guerre fra guelfi e ghibellini che sconvolgono il parmense: il borgo fortificato viene pi\u00f9 volte assediato ed espugnato, i Rossi partecipano con alterne fortune alla lotta per il controllo del comune di Parma finendo per\u00f2 definitivamente sconfitti e banditi da Parma stessa nel 1336 con l'avvento degli Scaligeri. San Secondo divenne quindi per i Rossi un rifugio sicuro, dal momento che vi vantavano diritti e possedimenti, dal quale amministrare le proprie ricchezze. Formalmente comunque permaneva la signoria del Capitolo della Cattedrale nella terra di San Secondo, anche se l'indebolimento e l'indebitamento del capitolo non consentivano ad essi di esercitare alcun fattivo controllo dalla curtis canonicale della Villa. In particolare \u00e8 Giacomo Rossi uno dei creditori principali del capitolo e proprio per estinguere un debito non onorato, suo zio, Ugolino Rossi, vescovo di Parma sin dal 1323, concede a Giacomo nel 1365 i diritti su tutte le terre del contado di San Secondo ponendo fine a mezzo millennio di controllo ecclesiastico. Ratificata la cessione, il 2 gennaio 1367 Giacomo venne quindi insignito del titolo di primo Conte di San Secondo. A quell'epoca non esisteva ancora la Rocca ma il castrum fortificato era collocato sulla via per Cremona lungo la quale \u00e8 attestato esistesse una dimora dei Rossi certamente abitata da Rolando figlio di Giacomo dalla quale si esercitavano le funzioni amministrative e di controllo della contea. A Giacomo succedette il nipote Bertrando che gest\u00ec il poter con il figlio di Giacomo Rolando sino alla sua morte, avvenuta senza eredi nel 1389 e, in seguito, morto Bertrando nel 1396, il potere fu diviso Pietro Rossi e suo fratello Giacomo. Da un documento del 1405 si evince una descrizione del Borgo fortificato con mura e fossati, con una torre posta a guardia del ponte levatoio di accesso e si conferma la presenza della dimora dei Rossi lungo l'asse viario principale, nei pressi di una piazza dove si svolgeva normalmente il mercato settimanale che cadeva (e continua ancor oggi a cadere) di mercoled\u00ec.\nLa prima menzione della Rocca dei Rossi \u00e8 in un documento del 1417 dove compare come residenza abituale di Pietro e ci\u00f2 attesta che fu Pietro Rossi a far costruire la Rocca, probabilmente negli anni immediatamente precedenti al documento (1413-1415), si sa anche che davanti alla Rocca vi era una piazza e un fossato la separava dal borgo fortificato Di fatto la posizione scelta \u00e8 su di un dosso sulla riva opposta del Taro Morto rispetto al borgo fortificato, in tal modo si potevano attingere le acque per alimentare il fossato. La piazza, che di fatto coincide con l'alveo del Taro Morto, \u00e8 ancor oggi esistente (Piazza Mazzini) e separa, appunto, il centro storico del paese dalla Rocca.\nLo sviluppo della Rocca e del paese prende vigore poi verso met\u00e0 del XV secolo ad opera di Pier Maria II de' Rossi, figlio di Pietro che, parallelamente all'ampliamento della Rocca, procedette, come gi\u00e0 citato, all'erezione lungo la strada romana della Collegiata dedicata all'Annunciazione di Maria Vergine definendo la seconda direttrice di sviluppo del paese (Rocca-Collegiata) perpendicolare alla strada per Cremona e identificabile con l'attuale via Roma. L'ascesa politica del condottiero avvenuta intorno alla met\u00e0 del XV secolo caratterizza uno dei momenti di maggior sviluppo e lustro della borgata e del suo maniero, tuttavia con la morte di Francesco Sforza prima e Galeazzo Maria Sforza poi, un rovesciamento repentino di alleanze porta i Rossi in guerra con Ludovico il Moro che invia le truppe milanesi comandate da Sforza Secondo Sforza e da Gian Giacomo Trivulzio a cingere d'assedio a pi\u00f9 riprese il castello di San Secondo nel 1482.\nNonostante la strenua resistenza, Pier Maria II de' Rossi \u00e8 costretto da forze soverchianti a riparare al Castello di Torrechiara, dove di l\u00ec a breve morir\u00e0; la sorte del castello (e quella dei Rossi) \u00e8 invece segnata: dopo una provvisoria tregua nell'ottobre 1482 Guido de' Rossi riprende la lotta a gennaio 1483 finendo definitivamente sconfitto a giugno dello stesso anno. Il castello, ormai distrutto, cade il 21 giugno 1483 dalle truppe del Moro. Nei due decenni successivi il paese si riprende faticosamente grazie a Giovanni de' Rossi prima e Troilo I de' Rossi poi, quest'ultimo solamente nel 1499 riuscir\u00e0 a rientrare in possesso dei territori sottratti nella guerra precedente, grazie alle parentele acquisite con il matrimonio con Bianca Riario e ai servigi prestati ai duchi di Milano, ritornati nel frattempo alleati, guadagnando, oltre alla restituzione degli antichi possedimenti, anche il titolo di Marchese.\nAlla morte di Troilo I, i territori del feudo vennero occupati dai Rossi di Corniglio che tuttavia dovettero ritirarsi dopo essere stati sconfitti da Giovanni de Medici nella battaglia di San Secondo, restituendo cos\u00ec al legittimo erede Pier Maria III de' Rossi la contea. Egli fu l'ultimo grande condottiero della famiglia, combatt\u00e9 al servizio di Carlo V prima e Francesco I Re di Francia poi, morendo nel 1547 a seguito delle ferite riportate in battaglia. Nel frattempo inizi\u00f2 a decorare la dimora di famiglia e ad ingrandirla costruendo la \"gran sala\" che diverr\u00e0 la Sala delle Gesta Rossiane. Dei lavori di ampliamento poco si sa in quanto non vennero lasciate carte per evitare di incorrere nelle ire di papa Paolo III che avrebbe voluto addirittura far abbattere la rocca a causa della caduta in disgrazia presso la corte pontificia del fratello di Pier Maria, Giovan Girolamo, vescovo di Pavia e che quindi tantomeno avrebbe consentito ampliamenti.\nDurante il XVI secolo San Secondo entr\u00f2 a far parte dei territori del Ducato di Parma e Piacenza sotto la dinastia dei Farnese, Troilo II, figlio di Pier Maria, dovette accettare suo malgrado di sottomettersi ai signori di Parma dopo che l'ultimo tentativo di sottrarsi alla loro giurisdizione, operato dallo zio Giulio Cesare fu soffocato nel sangue dai sicari dei Farnese presso l'abbazia di Chiaravalle della Colomba nel 1554. Dopo la morte dello zio Troilo resistette due anni, sino al dicembre del 1556 quando Filippo II di Spagna gli intim\u00f2 di sottomettere il feudo di San Secondo alla giurisdizione dei Farnese. Troilo II si consol\u00f2 dedicandosi alle commissioni artistiche che decorarono e abbellirono il suo palazzo trasformato progressivamente da struttura meramente militare e difensiva a dimora di rappresentanza, godendo inoltre di buoni rapporti con la corte pontificia dopo la nomina a cardinale del fratello Ippolito avvenuta nel 1585. Il paese si ampli\u00f2 progressivamente e per volont\u00e0 di Federico I Rossi e dei suoi successori si inizi\u00f2 la costruzione dell'Ospedale della Misericordia. Tuttavia il rapporto con in Farnese, mai troppo cordiale, si guast\u00f2 nuovamente a causa del fatto che Troilo IV combatt\u00e9 a favore della Spagna, ne consegu\u00ec nel 1633 la confisca del feudo successivamente riscattato dal fratellastro Scipione I nel 1653 non senza gravi esborsi finanziari che dissanguarono le casse della famiglia. I Rossi continuarono a mantenere i diritti nobiliare sino al 1802 quando Scipione II fu costretto alla fuga a causa della rivoluzione francese, morto Scipione senza eredi, il titolo di marchese pass\u00f2 al cugino Giovan Girolamo morto il quale nel 1817 il titolo nobiliare decadde mentre l'usufrutto della rocca pass\u00f2 al ciambellano di Maria Luigia, Guido de' Rossi, ultimo della sua stirpe che mor\u00ec nel 1825.\nL'Annessione al regno d'Italia e il cambio di denominazione.\nNel 1835 San Secondo venne descritto da Lorenzo Molossi nel suo \"Vocabolario topografico dei ducati di Parma Piacenza e Guastalla\" come prefettura di prima classe, sede di una brigata di dragoni a piedi e di una dogana intermedia per il confine con il Regno Lombardo Veneto. Il paese constava di 250 case e 1596 abitanti.. Il plebiscito del 1860 ratific\u00f2 l'annessione di San Secondo, come di tutti i territori del Ducato di Parma, al neonato regno d'Italia avvenuta formalmente il 17 marzo 1861, a quel punto il comune, che sino ad allora si era sempre chiamato semplicemente \"San Secondo\", chiese di poter cambiare denominazione in \"San Secondo Parmense\" per distinguerlo da altri paesi omonimi facenti parte dei territori del Regno d'Italia. Il 5 ottobre 1862, grazie ad un decreto del Re d'Italia Vittorio Emanuele II, il comune ottenne l'approvazione e dal quel giorno il paese ha iniziato a chiamarsi con l'attuale denominazione.\nFra la fine del XIX e l'inizio del XX si procedette alla sistemazione organica del tessuto viario del paese attraverso la costruzione della circonvallazione e l'interramento e deviazioni al di fuori del centro abitato di quei canali maleodoranti e malsani che scorrevano originariamente lungo il perimetro del primo nucleo abitativo dei quali costituivano l'originario fossato opere che terminarono nel 1923. Nel frattempo, nel 1919, il comune guidato dal sindaco Italo Bernini, padre di Ferdinando, futuro deputato della costituente, acquist\u00f2 la rocca dei Rossi dalla famiglia Minghelli Vaini e vi trasfer\u00ec gli uffici comunali che vi rimasero ubicati sino al 2002.\nL'alluvione del 9 novembre 1982.\nA seguito di intensissime precipitazioni che interessarono l'Alta Val Taro e che raggiunsero picchi di 280\u00a0mm in meno di 12 ore su diverse zone del crinale e sul Penna, il fiume Taro entr\u00f2 in piena rovinosa raggiungendo livelli idrometrici eccezionali e spazzando via ponti e strade durante la sua corsa furiosa verso il Po. A seguito della pressione idraulica insostenibile si verificarono esondazioni dovute a straripamenti e brecce arginali anche nel comune di San Secondo; in particolare, durante la notte, oltre al superamento del colmo degli argini in alcuni punti con conseguenti allagamenti localizzati della campagna circostante, si verific\u00f2 il crollo di una porzione d'argine del Canale San Carlo in prossimit\u00e0 del suo sbocco in Taro, in Localit\u00e0 Mulino di Sotto, la massa d'acqua fuoriuscita dalla breccia inond\u00f2 in breve tempo la campagna circostante con il risultato che all'alba tutta la zona a nord est del centro abitato era gi\u00e0 ricoperta da una coltre limacciosa che risal\u00ecva lenta e inesorabile verso il paese lambendo l'argine destro del canale San Carlo da una parte e dilagando ovunque dall'altra.\nL'avanzata delle acque fin\u00ec per arrestarsi solo in strada Zoccolanti di fronte alle prime case del capoluogo che ne usc\u00ec quindi miracolosamente risparmiato.\nSimboli.\nLo stemma del gonfalone comunale ha una storia piuttosto complessa e misteriosa legata al fatto che quando venne presentata la domanda del blasone alla prefettura non vi erano sufficienti riscontri per poter dimostrare il legame storico fra lo stemma e il comune di appartenenza, nonch\u00e9 il suo uso per almeno un secolo.\nDi fatto, anche se lo stemma proposto dall'amministrazione comunale nel 1881 (14 lance legate da un nastro) non venne mai approvato dalle autorit\u00e0 competenti, il comune mantenne l'uso delle lance nel proprio stemma senza tuttavia giungere ad una soluzione burocratica del problema. Lo status quo venne mantenuto per anni sicch\u00e9 nel 1927 la prefettura accus\u00f2 addirittura il comune di usare un blasone senza averne il diritto. L'amministrazione comunale contest\u00f2 la decisione adducendo il fatto che lo stemma adottato era contenuto nella raccolta del Blasone Parmense del \"Martino\" del 1880 dove viene citato \"\"corona comitale, lance numero quattro a croce di Sant'Andrea e nastro che le lega\".\"\nDall'iter burocratico che ne consegu\u00ec si ottenne nel 1943 un rigetto da parte della prefettura dello stemma comunale e la proposta della sostituzione delle lance con delle spighe d'oro.\nPassata la guerra e rigettata la proposta delle spighe si ottenne finalmente nel dicembre 1955 la conferma del blasone; \"Azzurro a quattro lance d'argento, poste in croce di Sant'Andrea con le punte rivolte verso l'alto e legate da un nastro di rosso... ... drappo partito di bianco azzurro\"\nI colori del drappo sono i colori dello stemma di Rossi, mente le lance rappresentano le armi della legione tebea, la milizia a cui apparteneva il Santo che ha dato il nome al paese. Del misterioso stemma a 14 lance non ci sono che tracce in alcuni mobili settecenteschi che arredano la Rocca e in un muretto di una scala secondaria\nMonumenti e luoghi d'interesse.\nArchitetture religiose.\nPieve Romanica di San Genesio.\nAntica plebana dell'XI secolo sorge isolata 2\u00a0km ad ovest del centro abitato, in aperta campagna: Danneggiata da un'alluvione del Taro nel XIII secolo fu pi\u00f9 volte ricostruita. Inizi\u00f2 la sua decadenza a partire dal 1470 con la perdita della parrochialit\u00e0, in disuso sub\u00ec una menomazione alla fine del settecento, quando fu accorciata di alcune arcate e fu trasformata in oratorio con annessa casa colonica. Ormai fatiscente e prossima al crollo venne salvata nel 1967 con un intervento di restauro che ripristin\u00f2 la pieve nella sua configurazione originaria:\nOratorio della Beata Vergine del Serraglio.\nPosto lungo la strada che conduce a Fontanellato, al margine dell'allora parco della Rocca dei Rossi, l'oratorio del Serraglio fu costruito intorno al 1670, ma gi\u00e0 dopo una decina di anni, fra il 1685 e il 1687 l'Oratorio viene ricostruito e ampliato per volont\u00e0 del conte Scipione I de' Rossi. Alla sua riedificazione e decorazione vi lavorano il Bibbiena, al secolo Ferdinando Galli, che si occup\u00f2 della struttura e della decorazione delle pareti e Ferdinando Ricci che si interess\u00f2 della decorazione della cupola. La pianta \u00e8 a croce greca con quattro absidi, due semicircolari e due poligonali, fra queste, quella rivolta ad est si apre per dar luogo ad un piccolo santuario quadrato con una cupola sormontata da un lanternino, vicino al quale si trova un piccolo campanile che porta una campana di modeste dimensioni. L'architettura propria dell'Oratorio \u00e8 lineare e sobria e dona all'edificio un carattere di accentuato verticalismo. Nel fabbricato aggiunto, dietro l'area presbiterale, dove si trovano i locali di sacrestia e di una abitazione rustica.:\nOratorio del Riscatto.\nUbicato lungo l'asse viario principale del paese, \u00e8 un edificio religioso a croce greca fatto costruire dalla Confraternita del Riscatto fra il 1717 e il 1728 su disegno dell'architetto Mai. Alla sua realizzazione lavorarono sia lo stuccatore Antonio Maria Ferraboschi, sia l'artista Giacomo Facchini che dipinse la cupola e la pala d'altare, mentre come capomastro fu nominato Bernardino di Parma. L'organo proviene dalla chiesa della Beata Vergine del Serraglio. Prende anche il nome di oratorio di San Luigi dalla statua del santo figlio del Duca di Mantova che si trova al suo interno.\nChiesa Collegiata della Beata Vergine Annunciata.\nPosta al centro del paese, fu costruita attorno al 1450 come semplice oratorio per volere di Pier Maria II de Rossi, ma gi\u00e0 a pochi anni dalla sua costruzione, precisamente nel 1470, venne insignit\u00e0 della parrocchialit\u00e0 divenendo la chiesa principale del paese, nonch\u00e9 sede della prevostura. La struttura originaria, a croce latina, prevedeva una sola navata, quella centrale, come si evince da alcuni disegni del 1570. Nel 1601 fu costruito l'attuale altare con il baldacchino, mentre nel 1668 la chiesa venne sottoposta ad un primo lavoro di restauro.: Nel 1694 vi fu traslata una reliquia di San Secondo Martire donata dalla omonima basilica di Asti nel quale il santo \u00e8 sepolto. Agli inizi del XVIII secolo, durante il marchesato di Federico II de' Rossi, vennero fatti importanti lavori di ampliamento della struttura originaria: nel 1712 vennero fatto il selciato del sagrato, la sagrestia, la sala superiore, la scala che conduce all'organo e l'impianto dell'orologio; nel 1716 si allarg\u00f2 il coro e si costru\u00ec la torre campanaria, fra il 1719 e il 1733 furono aggiunte le navate laterali, attorno al 1760 venne fatto indorare l'altare maggiore, operazione ripetuta poi nel 1922. \nLa chiesa sub\u00ec un importante restauro nel 1854, 1864 venne invece rifatta la facciata da Pancrazio Soncini, mentre nel 1905 il rifacimento riguard\u00f2 l'intero pavimento con la rimozione dei quadri in laterizio posati meno di un secolo prima (1828). Al suo interno sono presenti decorazioni dello stuccatore Carlo Bossi e opere dei pittori Pier Antonio Bernabei, Giovanni Sons e Antonio Bresciani.\nChiesa di San Giorgio.\nDi origine cinquecentesca \u00e8 posta nella frazione di Pizzo sulla riva della Fossaccia Scannabecco poco prima del suo sbocco nel fiume Taro. Di interesse si rammentano un dipinto ad olio del XVIII secolo raffigurante di S. Giorgio che affronta il drago e una croce astile risalente alla met\u00e0 del XVI secolo in rame argentato e bassorilievi in bronzo raffiguranti gli evangelisti mentre nells parte posteriore sono rappresentati la Maddalena e San Giovanni. \u00e7a chiesa ha rango di parrocchiale.\nChiesa di San Pietro.\nPosta in localit\u00e0 Castell'Aicardi, sulla sponda occidentale del paleoalveo del Taro morto, 4\u00a0km a sud del paese sulla strada per Fontanellato, \u00e8 gi\u00e0 citata nel XIII come cappella sotto la giurisdizione della Pieve di San Genesio, l'attuale chiesa \u00e8 frutto di una ricostruzione di inizio ottocento, fatta eccezione dell'abside e della cappella della Madonna del Carmine. Di struttura a singola navata, \u00e8 caratterizzata da una facciata a capanna delimitata da lesene angolari e sovrastata da un timpano nel quale si apre un rosone centrale. Sopra al timpano la facciata \u00e8 completata da tre pinnacoli, due ai lati ed uno centrale sormontato da una croce. La chiesa \u00e8 parrocchiale dal 1564\nChiesa di San'Andrea Apostolo.\nPosta in localit\u00e0 Corticelli, sulla sponda orientale del paleoalveo del Taro morto, 2\u00a0km a sud del paese, \u00e8 gi\u00e0 citata nel XIII come cappella sussidiaria sotto la giurisdizione della Pieve di San Genesio, l'attuale chiesa \u00e8 frutto di una ristrutturazione ottocentesca. Di struttura a singola navata, presenta un orientamento opposto rispetto a quello tradizionale degli edifici religiosi, avendo l'abside a ovest.\nChiesa dell'Annunciazione di Maria Vergine di Ronchetti.\nOmonima della collegiata del capoluogo comunale \u00e8 in realt\u00e0 ad essa antecedente essendo menzionata per la prima volta nel 1354 in una pergamena (estimo) dove figurava nel territorio della Pieve di San Genesio. Cappella sussidiaria ormai sconsacrata, sorge 2\u00a0km a sud del paese sull'antica strada romana che collegava Parma a Cremona, dentro la chiesa furono girate alcune scene del film Don Camillo e i giovani d'oggi.\nCappella di San Secondo.\nFu un edificio religioso costruito fra i secolo VIII e IX sopra ad un dosso al margine di una zona acquitrinosa nella parte meridionale della corte regia di Palasone. La chiesa diede il nome al territorio di San Secondo Parmense, questa, probabilmente a semplice navata, si trovava in localit\u00e0 Zoccolanti. Dopo il 1470 i francescani che si erano insediati nell'antico insediamento di Villa di San Secondo fondarono il convento degli Zoccolanti e edificarono Santa Maria delle Grazie molto probabilmente sulle fondamenta della fatiscente cappella di San Secondo. Santa Maria delle Grazie fu demolita nel 1820.\nConvento dei Cappuccini.\nFatto edificare nel 1610 dal marchese Federico I de' Rossi su espresso desiderio del fratello conte Ippolito, frate cappuccino noto con il nome di Fra Ludovico, era posto a nord del paese sulla strada che da Parma conduce a Cremona. Il convento fu attivo per due secoli sino alla soppressione del 1805 legata agli editti napoleonici. La struttura fu poi acquistata da Giacomo Cavalli che ne realizz\u00f2 una villa, l'ultimo erede della famiglia la don\u00f2 affinch\u00e9 divenisse sede di una scuola dell'Infanzia. Demolita nel 1956 la chiesa sconsacrata che vi era annessa, rimane della struttura originaria il nucleo principale del convento.\nChiesa di Santa Maria della Neve.\nLa chiesa fu edificata come parte del pi\u00f9 ampio complesso del convento dei cappuccini dal marchese Federico I de' Rossi nel 1610, rest\u00f2 consacrata per due secoli sino all'abolizione degli ordini religiosi di inizio XIX secolo. Trasformata in una officina per riparazioni e ricovero veicoli nel XIX secolo venne demolita nel 1956. L'edificio ad unica navata presentava quattro cappelle laterali, un coro dietro l'altare maggiore ed era completato da una cripta. Gli altari furono donati nel 1914 da Giulio Cavalli alla chiesa dei cappuccini di Sant'Antonio di Salsomaggiore.\nConvento degli Zoccolanti.\nFu costruito nel 1474 per volere di Pier Maria II de' Rossi sui ruderi dell'insediamento abitativo della Villa di San Secondo e affidato ai frati francescani che restaurarono o probabilmente ricostruirono la curata di San Secondo dedicandola a Santa Maria delle Grazie. Di tale chiesa, che riproduce la pianta dell'antichissima curata originaria, rimane una pianta conservata nell'archivio parrocchiale dalla quale si pu\u00f2 evincere come la cappella fosse di piccole dimensioni, ad una navata unica con abside orientata e ingresso a occidente. Nei secoli si susseguirono diversi ordini di francescani sino alla soppressione del convento avvenuta nel 1806. Attualmente parte della struttura del convento \u00e8 ancora esistente ed \u00e8 adibita ad abitazione privata. Rimane anche il toponimo della localit\u00e0 che d\u00e0 il nome alla strada che dalla provinciale 10 conduce alla zona dell'ex convento.\nOratorio del Santissimo Sacramento.\nFu fatto costruire nel 1606 da Federico I de' Rossi a servizio della Confraternita che portava il Viatico agli infermi. Nel 1654 fu costruita una piccola sagrestia adiacente dalla parte della fossetta che allora scorreva a ovest dell'oratorio stesso. Venne soppresso e chiuso agli inizi del 1800, in seguito venduto divenne propriet\u00e0 privata, sino alla met\u00e0 del XX secolo venne utilizzato come magazzino. La struttura \u00e8 tuttora esistente e si trova in via Roma all'angolo con la strada che porta in piazza Corridoni. Occasionalmente per particolari manifestazioni come il palio la struttura viene aperta consentendo di vedere gli interni.:\nOratorio del San Domenico.\nDi forma rettangolare con un presbiterio a forma di abside e due cappelle laterali fu costruito fra il 1637 e il 1648 per volont\u00e0 della Confraternita del Santo Rosario. Sconsacrato nel 1932, venne ridotto ad abitazione privata. Della struttura originaria si conservano solo muri perimetrali, in particolare nella facciata dell'Oratorio sono ancora ben visibili il timpano con i pilastri di sostegno e il rosone.\nMonastero di Santa Chiara.\nNel 1713 una tale Ranieri Sinforosa fond\u00f2 un reclusorio di Clarisse in una casa che era posta ad angolo fra la strada che conduce a Soragna e la piazza del mercato, prospiciente all'Ospedale della Misericordia. Dapprima le religiose erano solo tre o quattro ma il convento divenne con gli anni sempre maggiormente frequentato. Nel 1740 venne decisa la clausura che venne mantenuta sino alla soppressione degli ordini religiosi causata dalle leggi Napoleoniche (1805). La struttura venne in seguito adibita a scuola. Era composto da un corpo di fabbrica molto lungo che si sviluppava su due ali interne. Della struttura si conservano i muri esterni ed \u00e8 attualmente adibita ad uso residenziale privato.\nArchitetture civili.\nOspedale della Misericordia.\nstruttura pensata da Federico I de Rossi per ospitare i poveri a seguito della peste manzoniana del 1630, si colloca nella piazza adiacente all'asse viario principale. L'ospedale fu costruita in tempi differenti, probabilmente a causa della morte dell'ideatore avvenuta nel 1634 che ne rallent\u00f2 inesorabilmente l'esecuzione. I lavori infatti continuarono a rilento e si protrassero per oltre un secolo, tanto che solo nel 1704 vengono innalzati su colonne di marmo i portici che si affacciano sulla piazza dell'Ospedale (allora piazza del grano) mentre si ha notizia che nel 1716 l'opera non era ancora del tutto completata. Recentemente ristrutturata, \u00e8 l'attuale sede della Casa della Salute:\nTeatro comunale.\nUbicato in via Garibaldi, a fianco dell'Oratorio di San Luigi, fu edificato a partire dal gennaio 1853 su progetto dell'architetto dell'architetto Pier Luigi Montecchini, e fu decorato da Napoleone Bossi, con il sipario, rappresentante una scena di ballo campestre, dipinto da Gerolamo Magnani, il teatro fu inaugurato nel 1857 e divenne comunale pochi anni dopo (forse gi\u00e0 nel 1859). La struttura comprendeva, vestibolo, atrio, palchi e loggione. Nel 1928 l'edificio sub\u00ec un primo intervento per la trasformazione in cinema: fu abolito il palcoscenico per aumentare la capienza della platea. Intorno alla seconda met\u00e0 degli anni cinquanta vennero distrutti i palchi per creare una platea e galleria a gradoni al fine di aumentare la capienza del cinema, funzione che mantenne sino alla prima met\u00e0 degli anni ottanta del secolo scorso. Rimangono della struttura la facciata neoclassica, bugnata nella parte inferiore, le 3 finestre del secondo piano, di cui la centrale sormontata da un timpano; tra queste bassorilievi in gesso rappresentanti Verdi e Rossini e, ai lati, lampioni in ferro battuto.\nArchitetture militari.\nRocca dei Rossi.\ncostruita per volere di Pietro Maria Rossi nella prima met\u00e0 del XV secolo, fu pi\u00f9 volte danneggiata e ricostruita. Divenuta fatiscente a causa della decadenza dei Rossi sub\u00ec pesanti menomazioni nella seconda met\u00e0 dell'Ottocento. Rimangono della struttura originaria: l'antico ingresso, il mastio e l'ala cinquecentesca nord-ovest adibita a suo tempo ad abitazione signorile e di rappresentanza, fortunatamente le aree di maggior pregio artistico. Pu\u00f2 essere considerato l'edificio simbolo del paese.\nAltro.\nMonumento ai caduti.\nPosto al centro della piazza antistante all'Ospedale della Misericordia, il monumento ai caduti \u00e8 una delle opere principali dello scultore sansecondino Ernesto Vighi, fu costruito in memoria ai caduti della prima guerra mondiale nel 1922 ed inaugurato nel 1923. La statua originale, in bronzo, venne fusa durante il periodo bellico nel 1942, lasciando il piedistallo mutilo sino al 1968, anno in cui una copia identica all'originale venne fusa e ricollocata al suo posto.\nSiti archeologici.\nIn localit\u00e0 Copezzato, in corrispondenza dell'alveo del fiume Taro, si trova i resti del sito di un insediamento terramaricolo.\nAree naturali.\nAll'interno del territorio comunale esiste anche \"l'oasi la Barcassa\" originata dal recupero naturalistico di una cava utilizzata dall'industria del laterizio. L'Oasi si trova racchiusa tra il canale San Genesio e la Fossaccia Scannabecco nel tratto dove convergono sino a divenire affiancati. All'interno dell'Oasi si trovano zona di acqua pi\u00f9 o meno profonde, vegetazione palustre e riparia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 698 persone, pari al 12,23% della \npopolazione comunale. Le nazionalit\u00e0 sono complessivamente 43; quelle \nmaggiormente rappresentate in base alla loro percentuale sul totale \ndella popolazione residente erano:\nIstituzioni, enti e associazioni.\nSan Secondo \u00e8 stato sede di un ospedale zonale che comprendeva molteplici reparti, tale struttura \u00e8 stata progressivamente chiusa a partire dagli anni ottanta del secolo scorso nell'ambito della riorganizzazione del servizio sanitario regionale.\nPermane sul territorio un polo sanitario denominato Casa della Salute di San Secondo Parmense che ha sede nei locali ristrutturati dell'ospedale seicentesco e che garantisce una serie di servizi sanitari fra cui prestazioni ambulatoriali, diagnostiche e terapeutiche.\nCultura.\nIstruzione.\nBiblioteche.\n\u00c8 presente sul territorio una biblioteca comunale intitolata a Giovannino Guareschi\nScuole.\nNel territorio di San Secondo \u00e8 presente un polo scolastico, con sede nel capoluogo, che conta di: un asilo, una scuola elementare, una scuola media, una scuola superiore: l'ITIS G.de Galilei.\nNel 2000 \u00e8 stato inoltre costituito L'Istituto Comprensivo di San Secondo Parmense che riunisce in una direzione unitaria le scuole dell'infanzia statali, le scuole primarie e secondarie di primo grado dei comuni di San Secondo Parmense, Roccabianca e Soragna. L'Istituto \u00e8 anche sede del Centro territoriale permanente di formazione per gli adulti (CTP).\nMusei.\n\u00c8 presente a San Secondo un museo privato dell'arte olearia. Il museo ha sede in un ex casificio ristrutturato nel cui spazio esterno \u00e8 stato ricavato un agor\u00e0 per manifestazioni, convegni, concerti.\nMedia.\nRadio.\nA San Secondo \u00e8 stata attiva fra gli anni settanta e ottanta del secolo scorso una radio locale; Radio Bassa Parmense\nMusica.\nSan Secondo possiede una tradizione musicale sin da epoca rinascimentale, avendo dato i natali a Giacomo da San Secondo, uno fra i musici pi\u00f9 famosi della prima met\u00e0 del cinquecento. Nonostante ci\u00f2, la prima banda musicale fu fondata dall'amministrazione comunale solo nel 1860 allo scopo di accompagnare le principali manifestazioni ed eventi, dopo pochi anni, nel 1869, venne fondato da privati un secondo complesso. Con il passare degli anni i due corpi bandistici si fusero in un unico complesso che a partire dagli anni settanta del XX secolo assunse la denominazione Vito Frazzi, in memoria dell'omonimo compositore sansecondino.\nDal 2008 \u00e8 anche attiva la \"Corale Don Arnaldo Furlotti\" che prende il nome dall'omonimo sacerdote sansecondino che si distinse come compositore e musicista.\nCinema.\nSan Secondo Parmense \u00e8 il paese dove \u00e8 stato girato il film \"Don Camillo e i giovani d'oggi\" di Mario Camerini.\nCucina e prodotti tipici.\nLa Spalla di San Secondo.\nProdotto tipico di San Secondo \u00e8 la spalla, un salume riconosciuto come prodotto agroalimentare tradizionale che \u00e8 ricavato dalla omonima parte del maiale, prevalentemente realizzato nella versione cotta ma talvolta anche stagionata cruda. La tradizione della Spalla di maiale nel contado di San Secondo affonda le sue radici in tempi antichi, perdendosi nelle nebbie dei secoli bui del medioevo. Il primo documento che ne attesta la presenza \u00e8 databile all'8 febbraio 1170, quando il notaio Puteulisius, inviato dai canonici del Capitolato della Cattedrale di Parma per sottoscrivere accordi di utilizzo di propriet\u00e0 ecclesiastiche, si accorda per il pagamento con corrispettivi spesso in natura che prevedono fra i vari prodotti anche la Spalla di Maiale ricevendone in dono al termine della messa domenicale celebrata nella Chiesa di San Secondo.\nLa variante pi\u00f9 comune e nota \u00e8 quella cotta, che, tradizionalmente, viene servita calda tagliata grossolanamente con il coltello e accompagnata dalla Torta fritta.\nAlla tradizionale Fiera della Spalla Cotta e fortanina, \u00e8 stato aggiunto recentemente un secondo appuntamento, nell'ambito di una manifestazione pi\u00f9 ampia che coinvolge altre realt\u00e0 locali limitrofe, il cui scopo di esaltare le eccellenze culinarie della Bassa Parmense. La manifestazione si chiama \"Il ponte dei Sapori\" e la tappa che si svolge a San Secondo ricorre generalmente a fine marzo.\nLa torta nera di San Secondo.\nSpecialit\u00e0 gastronomica relativamente recente, la torta nera di San Secondo \u00e8 inserita da Anna Gosetti della Salda nel suo libro di ricette regionali italiane. Si tratta di un dolce composto da una base di pasta frolla lievitata che lo fodera all'esterno farcito con un ripieno di zucchero, mandorle, tuorlo d'uovo e caff\u00e8.\nDella torta esistono alcune varianti relative alla composizione della farcia, alcune utilizzano i fondi del caff\u00e8, altre le noci, altre ancora gli amaretti e il liquore alla mandorla.\nEventi e manifestazioni.\nPalio delle Contrade.\nIl Palio delle contrade di San Secondo si disputa annualmente tra le contrade di San Secondo, che se lo contendono riproponendo la rievocazione storica del matrimonio del Conte Pier Maria III de' Rossi con Camilla Gonzaga, svoltosi nel lontano 1523, alla presenza di personaggi illustri, quali Giovanni dalle Bande Nere (zio di Pier Maria) e Pietro l'Aretino. La sposa, figlia di Giovanni Gonzaga di Vescovato, \u00e8 nipote del marchese di Mantova Francesco e cugina del futuro duca Federico II.\nLe contrade che si contendono il palio sono sei: \nIl palio delle contrade si svolge il primo fine settimana di giugno: venerd\u00ec, vita e notte nel borgo, gara dei gruppi dei musici e sbandieratori, cerimonia del cero votivo ed artisti di strada - Sabato, arrivo dei Conti, corteo storico ed inizio dei festeggiamenti con i banchetti propiziatori nelle contrade. Domenica, corteo storico con centinaia di figuranti, spettacolo degli sbandieratori delle due contrade vincitrici della gara del venerd\u00ec e disputa della quintana. La quintana aggiudica il palio alla contrada vincitrice. Essa si corre con anelli fra i pi\u00f9 piccoli d'Italia: 3\u00a0cm.\nFiera della Spalla di San Secondo e della Fortanina.\nLa fiera agostana di San Secondo nasce da una tradizione millenaria le cui origini sono probabilmente antecedenti alla fondazione stessa dell'attuale capoluogo. Con molta probabilit\u00e0 infatti la festa campestre agostana era celebrata presso la Pieve di San Genesio dove, come gi\u00e0 ricordato, sorgeva al tempo un nucleo abitativo. A riprova di quanto asserito occorre infatti sottolineare che la celebrazione della fiera cade esattemente nel periodo in cui si ricorda San Genesio Martire, il 25 agosto e che, nello stesso giorno, a imperitura memoria della festa originaria, permane la secolare tradizione della funzione religiosa presso la Pieve di San Genesio con successiva processione e benedizione dei bambini.\nCon la fondazione dell'attuale capoluogo e la conseguente perdita di importanza della Pieve, la festa si spost\u00f2 presso la Rocca dei Rossi ed \u00e8 l\u00ec che la ritroviamo menzionata in una disputa relativa alla riscossione di affitti e proventi nel 1571, essa viene inequivocabilmente chiamata con il nome di \"Fiera di San Genesio\" celebrata come tutti gli anni nei giorni 24-25-26 agosto.\nUn altro documento, del 1803, descrive poi lo svolgimento della fiera con doviziosa descrizione del mercato che aveva luogo nella piazza antistante la Rocca dei Rossi.\nDal 1956 la fiera ha preso la denominazione di \"Fiera della Spalla di San Secondo e della Fortanina\" e si celebra l'ultima domenica di agosto, tuttavia, le manifestazioni collegate, iniziano nella settimana precedente per terminare il marted\u00ec successivo. Scopo della Fiera \u00e8 quello di promuovere e celebrare il prodotto locale: la Spalla di San Secondo e il vino fortana, ricavato da un antico vitigno coltivato da tempo immemore nella bassa parmense.\nGeografia antropica.\nUrbanistica.\nPur non essendo di origine romana, il centro storico di San Secondo si fonda su due assi viari perpendicolari fra di loro, il principale in direzione della strada romana per Cremona, il secondario sulla direttrice Rocca dei Rossi - Chiesa dell'Annunciazione. Limitato ad ovest dal paleoalveo del Taro che divideva il borgo fortificato dalla Rocca, il paese si \u00e8 sviluppato nel tempo all'interno di una circonvallazione ad anello che sino agli anni cinquanta del secolo scorso rinchiudeva interamente il centro abitato. Tale anello \u00e8 stato alterato nel 2000 con la rimozione della circonvallazione ovest nel tratto antistante alla Rocca dei Rossi, lavoro eseguito nell'ambito di un pi\u00f9 ampio progetto di riqualificazione della piazza antistante alla struttura militare e dell'accesso alla struttura stessa.\nFrazioni.\nCastell'Aicardi.\nDelle varie frazioni di San Secondo, la principale \u00e8 senz'altro Castell'Aicardi, collocata a sud ovest del capoluogo sulla sponda di un'ansa del paleoalveo dei Tari Morti, si incontra sulla strada comunale che porta a Fontanellato. L'origine di questa frazione risale al X secolo, un documento dell'anno 1000 dC, infatti, parla di un certo Albericus de Castro Aicardo. \u00c8 possibile quindi che sua fondazione sia stata voluta dal vescovo Aicardo che resse la diocesi di Parma fra il 920 e il 926 dC. La frazione si sviluppa lungo la provinciale per Fontanellato sulla quale si trova anche la chiesa dedicata a San Pietro.\nPizzo.\nSempre di origine medioevale \u00e8 la frazione di Pizzo la cui fondazione fu voluta dai canonici del capitolo della cattedrale di Parma nella prima met\u00e0 dell'XI secolo, si trova a nord del capoluogo, a ridosso della provinciale per Cremona, sulle sponde della Fossaccia Scannabecco lungo la quale si sviluppa la frazione stessa, il nucleo principale della frazione \u00e8 in prossimit\u00e0 della cinquecentesca chiesa di San Giorgio.\nPavarara.\nFra le localit\u00e0 minori si ricorda la Pavarara, costruita da nuclei di case sparse nella fetta di territorio ad ovest della Fossaccia Scannabecco, nota perch\u00e9 un tempo ricca di vigne e luogo di produzione della fortanina locale, la localit\u00e0 Villa Baroni sempre ad ovest del paese addossata alla provinciale per Soragna, nella cui zona sorge la Pieve di San Genesio, anticamente fra la localit\u00e0 della Pieve e San Genesio esisteva una corte di Pariola, menzionata nei documenti medioevali, della quale si \u00e8 perso traccia nel tempo.\nFrazioni minori.\nFra le frazioni e localit\u00e0 minori si ricordano la frazione di Copezzato, situata a nord del paese e deliminata su tre lati da corso del fiume Taro, trattasi di nuclei di case sparse, Ronchetti posta a sud del centro abitato e la Valle, collocata al limite nord del territorio comunale lungo il corso del torrente Stirone.\nEconomia.\nSan Secondo ha storicamente una vocazione agricola destinata particolarmente indirizzata al settore lattiero-caseario essendo il territorio incluso nella zona di produzione del Parmigiano-Reggiano, non mancano le produzioni di cereali, mais e pomodori destinati alla trasformazione nelle industrie conserviere della zona, le produzioni di frutta, vini e ortaggi sono invece estremamente limitate, sino al XIX secolo si produceva anche il riso nella zona dei Tari Morti. Per quanto concerne il settore secondario, sono presenti sul territorio industrie dolciarie, olearie e manifatturiere, a livello artigianale esiste una produzione di salumi, in particolar modo la spalla . San Secondo ricade anche nell'areale DOP di produzione del culatello di ZIbello\nUn settore che solo di recente si \u00e8 inserito nel quadro economico del paese \u00e8 quello turistico; infatti \u00e8 solo dal 2002 che la Rocca dei Rossi \u00e8 stata resa visitabile grazie al trasloco degli uffici comunali, che precedentemente la occupavano, nella nuova sede. L'apertura al pubblico e il conseguente inserimento della struttura difensiva nel circuito dell'Associazione dei Castelli del Ducato di Parma, Piacenza e Pontremoli oltre che alle manifestazioni gi\u00e0 citate (palio delle contrade e fiere) ha sicuramente contribuito a incrementare il peso di questo settore nell'ambito economico locale.\nInfrastrutture e trasporti.\nPosta lungo la strada provinciale 10, fra il 1893 e il 1939 San Secondo era servita da una stazione della tranvia Parma-San Secondo-Busseto, esercita a vapore, che percorreva tale direttrice stradale.\nAgli inizi degli anni 2000 due importanti opere infrastrutturali sono state portate a termine nel territorio di San Secondo: nel 2004 \u00e8 stato inaugurato il nuovo ponte sul Taro \"Giovanni Faraboli\" in sostituzione di quello vecchio che in parte ostruiva l'alveo del fiume e che era stato lesionato da ripetute piene, mentre nell'agosto del 2009 \u00e8 stata inaugurata una tangenziale che ha deviato la strada provinciale 10 al di fuori del centro urbano decongestionando dal traffico il paese.\nIl collegamento pubblico con Parma \u00e8 da allora svolto mediante autoservizi gestiti da TEP.\nAmministrazione.\nI servizi comprendono, l'istituto comprensivo, dotato della scuola elementare e della scuola media. I servizi sociali, hanno in dotazione la casa di riposo per anziani \"Tommasina Sbruzzi\" e il centro diurno \"Armando Baldini\".\nDi seguito \u00e8 presentata una tabella relativa alle amministrazioni che si sono succedute in questo comune.\nSindaci eletti dal Consiglio comunale.\n \n \n \nSport.\nLa principale formazione calcistica del comune, la societ\u00e0 Asd San Secondo Calcio, fondata nel 1917, e che ha modificato il nome in ASD Tonnotto San Secondo nel giugno 2018, che partecipa al campionato di Promozione. Ha militato prevalentemente in campionati di livello regionale, raggiungendo la Serie D. Ha vinto una Coppa Italia Regionale nel 2006 e disputa gli incontri allo stadio comunale, intitolato a Luigi Del Grosso. Da citare la vittoria sul negli anni 1960\nIn ambito cestistico, San Secondo \u00e8 rappresentato dalla societ\u00e0 Basket San Secondo ASD, fondata nel 2005 e militante nel campionato di prima divisione."}
{"id": "797660", "revid": "1924342", "url": "https://it.wikipedia.org/wiki?curid=797660", "title": "Business (Eminem)", "text": "Business (reso graficamente BUSIN\u018eSS) \u00e8 un singolo di Eminem estratto dal suo quarto album in studio, \"The Eminem Show\" (2002).\nLa canzone.\n\u00c8 stata pubblicata come singolo nel 2003, fuori degli Stati Uniti.\nNella canzone il rapper di Detroit parla di s\u00e9 e del suo mentore Dr. Dre, che lavorano insieme come Batman e Robin (come nel video di \"Without Me\") nella \"rap mobile\". Secondo il testo, la loro missione \u00e8 mantenere puro il mondo hip hop. Spesso si sente l'urlo tipico di Dr. Dre, \"hell yeah\".\nUno dei versi descrive i due rapper come \u00abil duo musicale pi\u00f9 temuto da quando Eminem ed Elton hanno giocato la roulette russa della loro carriera\u00bb. Ci\u00f2 si riferisce a quando Eminem ha cantato \"Stan\" insieme ad Elton John, ai Grammy Awards del 2001.\nVersioni video.\nPer questa canzone non \u00e8 stato girato nessun video promozionale. Perci\u00f2 le reti TV musicali trasmettono spesso versioni dal vivo della canzone."}
{"id": "797665", "revid": "339392", "url": "https://it.wikipedia.org/wiki?curid=797665", "title": "Garcia I I\u00f1iguez di Navarra", "text": ""}
{"id": "797666", "revid": "339392", "url": "https://it.wikipedia.org/wiki?curid=797666", "title": "Tortello nella lastra", "text": ""}
{"id": "797667", "revid": "767487", "url": "https://it.wikipedia.org/wiki?curid=797667", "title": "Camerieri", "text": "Camerieri \u00e8 un film italiano del 1995 diretto da Leone Pompucci.\nTrama.\nIl signor Loppi, l'anziano proprietario del ristorante \"Eden\", sul litorale romano, decide di ritirarsi e cedere la struttura al mobiliere Azzaro. Questi decide, quello stesso giorno, di festeggiare nel ristorante le nozze d'oro del padre Salvatore e di sua madre. Loppi si congeda dai suoi dipendenti con una promessa: se il servizio delle nozze soddisfer\u00e0 il nuovo proprietario, quest'ultimo manterr\u00e0 il ristorante in attivit\u00e0 e li terr\u00e0 con s\u00e9, altrimenti trasformer\u00e0 il locale in un mobilificio.\nI membri del personale - l'arrogante ma\u00eetre genovese Loris Bianchi; l'ex-calciatore milanese Mario Tangaro, separato con un figlio a carico ed indebitato a causa della sua passione per le corse dei cani; il toscano Agostino Rondine, ex-fisarmonicista che vive all'interno del ristorante; il cuoco marchigiano Germano, bacchettone e permaloso; Riccardo Bianchi, reggiano neoassunto e ingenuo nipote del ma\u00eetre - si trovano presto a vivere una giornata campale, intimoriti dalla possibilit\u00e0 di perdere il lavoro, logorati da anni di rancori personali e di malumori, nonch\u00e9 sempre pi\u00f9 infastiditi dalla crescente arroganza del nuovo proprietario nei loro confronti. A occupare i loro pensieri, inoltre, vi \u00e8 anche la schedina che hanno giocato tutti insieme il giorno prima del servizio. Al contempo, anche tra i commensali l'atmosfera \u00e8 tutt'altro che idilliaca: tra i due sposi, infatti, il rapporto sembra pressoch\u00e9 inesistente, al punto che tra gli invitati \u00e8 presente anche l'amante di Salvatore Azzaro.\nAl momento di servire i primi, Germano litiga con Bianchi e si rifiuta di preparare il pranzo, costringendo il ma\u00eetre a mettersi ai fornelli, con risultati scarsi. Nel frattempo, nei paraggi della dispensa del ristorante, la moglie di Salvatore sorprende in atteggiamenti espliciti il marito e l'amante. Pi\u00f9 tardi, Azzaro dichiara ai presenti di aver rilevato il locale e sottopone i camerieri a una sorta di provino, al fine di umiliarli di fronte agli invitati, ma Bianchi rintuzza il tentativo, spendendo belle parole per i suoi sottoposti. Rientrati in cucina, tuttavia, il ma\u00eetre si rivolge ai camerieri e al cuoco in tutt'altra maniera: in risposta, questi ultimi si coalizzano contro di lui, e raccontano al nipote Riccardo molte scomode verit\u00e0 sul conto dello zio, di fatto minando il rapporto tra i due.\nI rancori e le tensioni aumentano, fino a quando Tangaro, minacciato e schiaffeggiato da un creditore, per saldare i debiti di gioco ruba le mance di Rondine, il quale se ne accorge e raggiunge il collega in sala armato di coltello, intenzionato a farsi giustizia da s\u00e9. I due vengono alle mani di fronte agli invitati, Bianchi cerca di separarli, ma viene tuttavia a sua volta malmenato da Tangaro. Il giovane Azzaro, vedendo la scena, licenzia su due piedi Bianchi, minacciando anche gli altri di fare la stessa fine se non si fossero calmati. Di l\u00ec a poco, Tangaro viene convinto a gareggiare a braccio di ferro con uno degli invitati: Azzaro, al culmine del proprio cinismo, prima dice di tenerlo in caso dovesse vincere, salvo poi ritrattare e dirgli che, se vincer\u00e0, sar\u00e0 licenziato insieme a tutti gli altri membri del personale. In un sussulto di dignit\u00e0, il cameriere vince il duello: il mobiliere, pur costretto per scommessa a farsi tagliare il codino, dice a Tangaro che lui e i colleghi possono considerarsi licenziati.\nAl termine della giornata, per\u00f2, quando ormai il destino dello staff sembra deciso, la sorte va loro incontro: la schedina che avevano giocato si rivela essere quella fortunata e, grazie ai soldi del 13 al Totocalcio, rilevano il ristorante da Azzaro. Il giovane Riccardo decide tuttavia di non seguirli nella loro impresa e di intraprendere la carriera di rappresentante.\nProduzione.\nIl film \u00e8 stato prodotto da Marco Risi e Maurizio Tedesco e stato realizzato negli studi di Cinecitt\u00e0, con alcune scene di esterni girate a Ostia, Torvaianica e Anzio.\nAccoglienza.\nCritica.\nPer Morando Morandini, \u00absotto il segno della ridondanza e di un compiaciuto nichilismo all'amatriciana\u00bb, il film \u00absi riduce a una passerella di mostri sbattuta in faccia allo spettatore\u00bb.\nTullio Kezich, sul \"Corriere della Sera\", afferma che anche se \u00abil film a tratti s'impone gonfiando i muscoli, resta di costituzione gracile. Al di l\u00e0 della prepotenza somatica i personaggi non consistono, non c'\u00e8 modo non dico di affezionarsi ma nemmeno di interessarsi a nessuno di loro. E poi il fatto che circola una schedina del Totocalcio, giocata in societ\u00e0, lascia prevedere un po' troppo come si andr\u00e0 a finire. Ci voleva poco, con un interprete della forza di Villaggio, a creargli delle occasioni che andassero oltre i monologhi ingenuamente evocativi dei tempi d'oro della ristorazione di classe; e certo il copione andava lavorato di pi\u00f9\u00bb.\nEdizioni home video.\nIl DVD del film \u00e8 stato pubblicato dalla Cecchi Gori Home Video il 1\u00ba febbraio 2007, 12 anni dopo l'uscita del film."}
{"id": "797672", "revid": "438678", "url": "https://it.wikipedia.org/wiki?curid=797672", "title": "Il barbiere di Rio", "text": "Il barbiere di Rio \u00e8 un film commedia all'italiana del 1996 diretto dal regista Giovanni Veronesi che ha come protagonista Diego Abatantuono, affiancato da Irene Grandi, Margaret Mazzantini e Giuseppe Oristanio.\nTrama.\nRoma, Campo de' Fiori: Matteo \u00e8 titolare di un salone di barbiere: da quando \u00e8 separato dalla moglie Silvia, il salone \u00e8 anche diventato la sua casa. Un giorno, guardando un opuscolo turistico del Brasile, dove vive Angelina, la sorella emigrata che lui non vede da anni, decide di partire per Rio de Janeiro, quartiere Santa Teresa. \nEgli entra in casa di Angelina, che alla vista di Matteo \u00e8 colta da un malore per l'emozione; c'\u00e8 subito una corsa in ospedale dove il protagonista conosce una famiglia che non immaginava, in primis Giorginha, fidanzata del nipote Rocco, giovane ma scafato piccolo \"capoccia\" di Rio \"in odore\" di delinquenza. \u00c8 proprio Rocco che accompagna Matteo nella notte di Rio, lo abbandona all'Help dove Matteo si imbatte prima in un gruppo di italiani a Rio quindi in un trans che gli ruba tutto il denaro ed infine in un gruppo di ragazzini che lo deruba nella notte sulla spiaggia.\nSolo all'alba Matteo riprende coscienza e viene notato sulla spiaggia da Giorginha che gli offre le prime cure. Nel frattempo \u00e8 rintracciato da Rocco che lo porta dal trans che lo aveva derubato costringendo quest'ultimo a restituire il maltolto, con la violenza dei suoi gorilla. Rocco, in seguito, si accorge della crescente simpatia e dell'affetto che nel frattempo sono nati, di nascosto, tra la sua donna e Matteo, e sentendosi \"tradito\" decide che per lo zio \u00e8 tempo di tornare in Italia. Matteo per\u00f2 non si d\u00e0 per vinto e riesce a raggiungere Giorginha a Paraty, il paese natale dove si \u00e8 trasferita dopo la fine della storia con Rocco: qui inizia il viaggio di Matteo nel vero \"cora\u00e7\u00e3o do Brasil'\".\nUna telefonata dall'Italia dell'aiutante di Matteo, Ugo, fa capire a Rocco che lo zio si trova ancora a Rio. Quando poi Matteo rientra veramente in Italia non riesce a nascondere a nessuno quello che ha lasciato in Brasile: i suoi due figli rintracciano Giorginha e riescono a portarla in Italia. La ragazza, per\u00f2, non \u00e8 venuta in Italia per rimanerci ma per riportare con s\u00e9 Matteo in Brasile. Il barbiere la segue, quindi mette su una scuola di calcio ed apre la \"Barberia do Zio Belo\".\nProduzione.\nIl film \u00e8 stato girato nella primavera del 1996 a Rio de Janeiro, poi in estate nel quartiere di Campo de' Fiori a Roma e a Fiumicino, ed \u00e8 uscito al cinema il 18 ottobre dello stesso anno."}
{"id": "797675", "revid": "118834", "url": "https://it.wikipedia.org/wiki?curid=797675", "title": "Computer graphic", "text": ""}
{"id": "797677", "revid": "228587", "url": "https://it.wikipedia.org/wiki?curid=797677", "title": "Testimone", "text": ""}
{"id": "797679", "revid": "1494169", "url": "https://it.wikipedia.org/wiki?curid=797679", "title": "La magnifica ossessione", "text": ""}
{"id": "797685", "revid": "124087076", "url": "https://it.wikipedia.org/wiki?curid=797685", "title": "Cammy", "text": " \u00e8 un personaggio della serie di videogiochi Street Fighter.\nTra le donne pi\u00f9 affascinanti del gioco, Cammy in passato (cio\u00e8 prima di Super Street Fighter 2, il suo esordio) era una \"doll\" (un gruppo di donne speciali, guardie del corpo e assassine personali di M. Bison completamente sotto il suo controllo grazie ai suoi poteri psichici e al lavaggio del cervello) e il suo nome in codice era stato Killer Bee. Grazie a Dhalsim che la aiut\u00f2 a capire che stava venendo manipolata, decise di abbandonare l'organizzazione di Bison e di salvare il resto delle doll ma non riusc\u00ec a salvarle tutte quante. In seguito divenne un'agente della Delta Red (un gruppo di agenti speciali inglesi) che lavorano per le forze del governo, diventando cos\u00ec amica di Chun-Li e del colonnello Guile.\nNel film \"Street Fighter - Sfida finale\" \u00e8 interpretata dalla cantante Kylie Minogue ed \u00e8 alleata assieme a Guile nella lotta contro Bison.\nAspetto.\nNella serie prequel, Alpha \u00e8 vestita con un completino tipico della Shadowlaw a gambe scoperte e guanti speciali (una sorta di tuta di colore celeste con un perizoma) mentre in Super Street Fighter II e in Street Fighter IV e nei suoi sequel \u00e8 vestita con una tuta mimetica munita di perizoma e un berretto rosso, divisa del corpo speciale inglese con cui lavora, la Delta Red, di cui ha l'emblema rosso sulla divisa e sia le braccia che le gambe sono scoperte e avr\u00e0 sempre i guanti speciali. Ha una cicatrice sul viso causata molto probabilmente da M.Bison, anche se, in SSFII, viene rivelato che \u00e8 stata causa di un incidente, per cui ha perso anche la memoria ed \u00e8 entrata nelle file della Squadra Speciale Delta Red dopo che era stata trovata priva di sensi di fronte alla loro accademia.\nEsteticamente \u00e8 ispirata al personaggio di Alita del manga \"Alita l'angelo della battaglia\".\nMosse Speciali.\nPraticamente si solleva leggermente da terra fino a creare un vortice umano colpendo con le gambe unite (un po' come lo Psyco Crusher di M.Bison)\nSe si preme avanti + Pugno la mossa finisce con un Frankensteiner altrimenti colpisce alle gambe dell'Avversario.\nAccoglienza.\nRetrospettivamente, la rivista \"Famits\u016b\" ha classificato Cammy come la trentesima eroina pi\u00f9 famosa dei videogiochi degli anni '90."}
{"id": "797691", "revid": "438678", "url": "https://it.wikipedia.org/wiki?curid=797691", "title": "Matrimoni", "text": "Matrimoni \u00e8 un film del 1998 scritto e diretto da Cristina Comencini.\nTrama.\nAlla vigilia di Natale, Giulia sta preparando, come \u00e8 sua consuetudine, la cena per tutta la famiglia, ma uscendo per gli ultimi acquisti incontra per caso Fausto, suo vecchio amore che scombussola improvvisamente i suoi sentimenti."}
{"id": "797696", "revid": "729019", "url": "https://it.wikipedia.org/wiki?curid=797696", "title": "Fairchild XSM-73 Goose", "text": "Il Fairchild XSM-73 Goose (in origine Bull Goose - \"oca\") era un prototipo pensato per la United States Air Force per svolgere le funzioni di \"esca\" - inganno radar. Fu progettato per imitare gli echi radar dei bombardieri B-36 Peacekeeper, B-47 Stratojet o B-52 Stratofortress dello Strategic Air Command, con lo scopo di disperdere le forze della difesa aerea dell'Unione Sovietica, generando falsi bersagli durante un attacco strategico.\nStoria del progetto.\nNel 1949 la RAND Corporation stil\u00f2 un rapporto designato \"Strategic Bombing Systems Analysis\" in cui chiedeva l'utilizzo di appositi missili \"civetta\" (decoy) al fine di difendere i bombardieri strategici quando erano in volo.\nVerso la fine del dicembre 1952 l'U.S. Air Force inizi\u00f2 a studiare un nuovo tipo di missile esca a lungo raggio, con decollo da terra, e nel marzo 1953 emise il \"General Operational Requirement\" (GOR) 16. Con il nuovo mezzo si intendeva saturare le difese aeree avversarie, al fine di aumentare le possibilit\u00e0 di penetrazione dei bombardieri strategici dello Strategic Air Command. Il missile doveva avere un'autonomia di 7\u00a0400 km a una velocit\u00e0 di Mach 0,85 alla quota di 15\u00a0000 m, trasportando un carico utile formato da riflettori per aumentare la riflettivit\u00e0 radar, del peso di 227 kg. Dopo aver percorso 4\u00a0700 km il \"decoy\" doveva iniziare a operare come missile civetta, simulando il comportamento in volo dei bombardieri B-36 Peacekeeper, B-47 Stratojet o B-52 Stratofortress negli ultimi 2\u00a0700 km. Il 50% dei missili doveva essere lanciato nella prima ora di allarme, mentre il restante nell'ora successiva, e si prevedeva che l'85% dei missili dovesse arrivare a 185 km dal bersaglio in condizioni di assenza di vento.\nIl progetto venne identificato dall'Air Material Command (AMC) con la sigla \"MX-2223\", e nel luglio 1954 ottennero contratti di sviluppo la Convair e la Fairchild che, nel dicembre 1955 fu proclamata vincitrice del concorso con il suo XSM-73 Bull Goose.\nIl programma SM-73, noto ufficialmente come Weapon Systems 123 (WS 123), venne avviato nel 1957 e la ditta subappalt\u00f2 la costruzione della cellula alla Paul Omohundro, ditta specializzata nella fabbricazione di componentistica in fibra di vetro.\nTecnica.\nSi trattava di un velivolo senza pilota dotato di ala a delta in posizione media, senza superfici orizzontali di coda. La propulsione era affidata a un turbogetto Fairchild YJ83-R-3 erogante la potenza di 10,9 kN di spinta, che prendeva l\u2019aria da una presa ventrale. Per il decollo dalla rampa vi era un booster Thiokol a propellente solido da 222 kN di spinta per la durata da 3 s. L\u2019autonomia massima era di 8\u00a0850\u00a0km. Il peso complessivo, compreso il booster, era di 4\u00a0000\u00a0kg, e il velivolo era dotato di un sistema di guida preprogrammato stabilizzato da giroscopi. I riflettori radar erano posti all'interno della fusoliera, dove si potevano imbarcare equipaggiamenti elettronici per la guerra elettronica e per l'intensificazione dell'eco radar.\nIl condizioni di allarme il missile poteva essere lanciato in due minuti se i giroscopi erano gi\u00e0 allineati, mentre i sistemi elettronici potevano richiedere, tra una ispezione e l\u2019altra, 60 giorni. Le ispezioni al motore si potevano tenere dopo 28 giorno l'una dall'altra. Dopo 4\u00a0650\u00a0km (2\u00a0500\u00a0nm) l'SM-73 iniziava a simulare un bombardiere B-47 Stratojet o B-52 Stratofortress mantenendo tale ruolo per i successivi 2\u00a0780\u00a0km (1\u00a0500\u00a0nm) di volo.\nImpiego operativo.\nNel 1957 iniziarono i primi collaudi ad alta velocit\u00e0, tenutisi sulla Holloman AFB (Nuovo Messico), effettuati tramite l\u2019utilizzo di una slitta a razzo. Nel successivo mese di giugno incominciarono le prove di volo sull\u2019Atlantic Missile Range sito sulla Patrick AFB (Florida), posizionata vicino al poligono di Cape Canaveral. Su questa base aerea vennero costruite due apposite piazzole di lancio e i test incominciarono nel marzo 1957, terminando nel dicembre 1958 dopo che erano stati effettuati venti lanci sperimentali, di cui i primi cinque coronati da successo, mentre i rimanenti misero in luce tutta una serie di difetti, quasi sempre dovuti al propulsore prescelto.\nIl piano di utilizzo del sistema d'arma prevedeva la realizzazione di 2\u00a0328 esemplari, oltre a 53 da destinare alle sperimentazioni di volo, che dovevano equipaggiare dieci squadron missilistici. Nel 1958 iniziarono i lavori di costruzione delle prime basi di lancio, a Duluth (Minnesota) ed Ethan Allen (Vermont, mentre l'inizio del dispiegamento operativo era previsto per il 1961, e termine nel 1963.\nA causa degli insormontabili problemi dovuti allo sviluppo del missile e dei suoi sottosistemi emersi durante i collaudi di volo, nel novembre 1958 si chiuse lo sviluppo del propulsore YJ83, e il mese seguente il programma fu cancellato, in quanto il missile non riusciva a simulare un B-52 in volo, e inoltre erano emersi problemi di incollaggio alla fibra di vetro delle ali. A quell\u2019epoca, per sole 28,5 ore di volo erano stati spesi 70 milioni di dollari."}
{"id": "797697", "revid": "599013", "url": "https://it.wikipedia.org/wiki?curid=797697", "title": "Forte di Fortezza", "text": "Il forte di Fortezza (in tedesco \"Festung Franzensfeste\", in latino \"Francisci Oppidum\") \u00e8 un forte austriaco che sorge ad una quota di 750\u00a0m s.l.m., in Val d'Isarco all'incrocio con la Val Pusteria, in Alto Adige e appartiene al grande sistema di fortificazioni austriache al confine italiano. Il forte si trova al limite del comune di Fortezza e vicino ad Aica, frazione del comune di Naz-Sciaves.\nIl forte, costruito tra il 1833 e il 1838 a \"prova di bomba\" adottando soluzioni ingegnose fin nei minimi dettagli, doveva rappresentare uno sbarramento invalicabile per qualunque esercito, ma non sub\u00ec mai alcun attacco, e quindi si trasform\u00f2 in una \"cattedrale nel deserto\".\nStoria.\nPrima della realizzazione.\nLa decisione della costruzione del forte in questo punto della Val d'Isarco \u00e8 dovuta a fatti risalenti tra il '700 e l'800, quali la politica di espansione di Napoleone. Come per la costruzione delle fortezze del Quadrilatero (nel 1830), si decise di mettere in sicurezza due delle vie di comunicazione pi\u00f9 importanti dell'Impero, la val Pusteria e la via del Brennero.\nOltre a queste motivazioni, la scelta di costruire il forte in questo preciso punto fu presa dall'Arciduca Giovanni d'Austria, profondo conoscitore della terra dell'attuale Alto Adige, e quindi anche dei fatti accaduti in localit\u00e0 \"Oberau-Pra di sopra\" (poco pi\u00f9 a nord di Fortezza), dove nel 1809 un pugno di 500 contadini delle milizie di Andreas Hofer, guidati da Peter Mayr, riuscirono a respingere l'avanzata delle truppe francesi e sassoni guidate dal generale napoleonico Lefebvre. Fu quindi deciso di costruire la fortezza dove sorgeva in antichit\u00e0 il \"ponte Ladritsch\"-\"Ladritscher Br\u00fccke\", di probabile origine romana (da non confondere con quello attuale, 100\u00a0m pi\u00f9 a valle). Un altro motivo per cui fu scelta l'attuale posizione \u00e8 la vicinanza alle materie prime necessarie alla sua costruzione: il granito a Falzes, per l'argilla dei mattoni vi era la sottostante Riggertal-valle di Riga, e a Brunico, Maranza e San Vigilio di Marebbe vi erano mulini e forni per la calce. L'acqua inoltre era reperibile dal fiume Isarco che passava proprio per di l\u00ec. Il trasporto del materiale comport\u00f2 comunque non poche difficolt\u00e0, e fu quindi effettuato con i mezzi disponibili all'epoca, ad esempio carri trainati da cavalli e muli.\nLa realizzazione.\nFranz von Scholl (lo stesso che progett\u00f2 il forte Nauders, poco oltre il passo Resia) fu incaricato di progettare la costruzione del forte. Questo era di nuova concezione, in stile neoclassico, articolato su tre livelli. Il forte fu realizzato a tempo di record, i lavori ebbero inizio il 17 giugno 1833, e venne inaugurato il 18 agosto 1838, alla presenza dell'Imperatore d'Austria Ferdinando I (il progetto iniziale prevedeva il compimento dell'opera in soli 3 anni, ma problemi economici lo ritardarono). Durante la fase di costruzione furono ritrovati numerosi cadaveri, a dimostrazione che fin dall'antichit\u00e0 questo luogo era un punto di lotta per il confine.\nA Fortezza furono estratti 900.000 metri cubi di argilla, con cui furono costruiti qualcosa come 20.000.000 di mattoni (trasportati con 120.000 carri; i mattoni di dimensioni 31 x 15,5 x 7\u00a0cm, erano tutti firmati con l'acronimo \"KKF\" \"Kaiserlich-k\u00f6nigliche Festung\", e pesanti 5\u00a0kg ciascuno), andando a disboscare i boschi adiacenti per la loro cottura. Furono usati inoltre 190 metri cubi di calce, , 250.000 metri cubi di granito (trasportato con 795.000 carri) e 297.500 metri di legno. Per la sua costruzione vennero impiegati 1.700 specialisti, 4.600 operai, circa 4 volte l'allora popolazione di Bressanone. Per la sua realizzazione furono spesi molti soldi: 2,6 milioni di fiorini (l'equivalente di 400 milioni di Euro) tanto che alla fine dei lavori, l'allora imperatore Ferdinando Primo, constatando le enormi cifre spese per la realizzazione del forte, esclam\u00f2 la celebre frase: \"Considerati i costi mi aspettavo una fortezza completamente in argento\". Molti operai morirono durante la costruzione del forte e furono seppelliti vicino all'ex-sanatorio di Bressanone in una fossa comune. Oltre alle morti bianche si aggiunse il colera.\nIl forte era formato da tre blocchi, progettati per essere indipendenti in toto: \nOgni blocco era a sua volta suddivisibile in sottosettori, che all'interno del complesso del forte potevano risultare autonomi per la difesa e sussistenza. Anche gli accessi ai singoli livelli avevano due o tre livelli di protezione: se anche si riusciva a passare un primo accesso, ci si sarebbe ritrovati davanti ad un muro di cinta interna.\nIl forte era inoltre formato da una parte esterna alla fortezza, il \"Blockhaus\", un edificio sito alla base del pilastro del ponte stradale (il nuovo ponte di Ladritsch-\"Ladritscher Brucke\") che qui, ai margini orientali della fortezza, oltrepassa il fiume Isarco. Oltre a ci\u00f2, bisogna anche considerare che a est della fortezza si trovava una forra profonda, e quindi invalicabile, dove scorreva l'Isarco. Oggi al suo posto si trova il lago di Fortezza, costruito nel 1940.\nIl forte rappresenta la pi\u00f9 antica fortificazione costruita dall'Austria in Tirolo (le odierne province di Trento e Bolzano e il distretto di Innsbruck e Lienz), e sia nella parte alta che quella bassa aveva le sue caponiere di difesa.\nNonostante la sua grande potenza di fuoco, il forte non fu mai usato in prima linea, e venne quindi quasi subito adibito alla funzione di deposito.\nTutte le componenti del forte sono munite di numerose feritoie disposte su pi\u00f9 livelli. Il forte poteva alloggiare con tranquillit\u00e0 1.200 soldati (tutte le parti del forte sono infatti disposte ognuna su pi\u00f9 livelli, anche sino a 3 livelli e oggi il pi\u00f9 basso \u00e8 nascosto da un pavimento in legno).\nIl rifornimento idrico del forte era assicurato da alcune grandi cisterne, dato che non era possibile avere acquedotti o sorgenti. Le cisterne venivano riempite con l'acqua piovana raccolta dai tetti dei vari edifici del forte che erano ricoperti di terra, oltre che per il mimetismo e protezione, anche per depurare l'acqua.\nOgni dettaglio aveva lo scopo di rendere imprendibile la fortezza: mura esterne lisce, con blocchi che potevano sopportare le cannonate anche dei pi\u00f9 grossi calibri dell'epoca; postazioni d'artiglieria con volte coniche, atte a far disperdere pi\u00f9 velocemente i fumi dei pezzi.\nAltro dettaglio del forte sono le scale a chiocciola; sono tutte nel senso inverso rispetto a quello che si \u00e8 abituati a vedere, ovvero dal basso verso l'alto le scale seguono il senso orario. Questo particolare andamento delle scale rendeva scomodo l'avanzare del nemico (dal basso verso l'alto) con un'arma lunga in braccio, mentre dava una visuale pi\u00f9 ampia a colui che voleva difendersi.\nArmamenti principali.\nAl tempo della progettazione del forte, le armi d'artiglieria erano ancora ad avancarica e senza canna rigata (quindi con minor gittata), nonostante ci\u00f2 la fortezza era progettata per ospitare 90 bocche da fuoco:\nOgni cannone era ospitato in una camera da combattimento che aveva una forma leggermente assottigliata verso la feritoia. Ogni camera aveva il suo camino per l'evacuazione dei fumi, e sul lato opposto due finestre per l'illuminazione. \nUn terzo dei 1200 soldati previsti al forte era addetto all'artiglieria.\nPer la sicurezza del forte, questo aveva feritoie verso l'esterno che coprivano tutti i lati, a 360\u00b0; ci sono delle cannoniere che puntano persino a nord, verso l'Austria.\nNella sua storia il forte affront\u00f2 due prove di fuoco per testare la sua funzionalit\u00e0 ma anche la stessa sua solidit\u00e0: nel 1862 (con 13 proietti) e nel 1896. In entrambe le occasioni il granito della fortezza ebbe la meglio sui proietti, che si infransero senza provocare alcun danno.\nLacune della fortezza.\nNonostante la sua perfezione in ogni dettaglio, la fortezza mostra anche qualche lacuna, ad esempio tutti i soldi spesi per la sua costruzione, non impedivano a un esercito invasore di raggiungere ugualmente Vienna attraverso la Val Pusteria pur bloccando la Val d'Isarco. Infatti a quell'epoca i cannoni avevano una gittata di 1 chilometro circa, e quindi lo snodo per la Pusteria si trova fuori da tale distanza.\nNegli anni si \u00e8 pensato di progettare come colmare tale lacuna, con la costruzione di un secondo forte pi\u00f9 a oriente; ma quando nel 1849 l'arciduca Giovanni torn\u00f2 agli abiti civili, la fortezza perse il suo principale sostenitore e gi\u00e0 in quell'epoca la sua utilit\u00e0 risultava controversa tra i vertici militari.\nModifiche strutturali.\nNel corso della sua storia il forte sub\u00ec diverse risistemazioni e ammodernamenti, in totale furono creati 4 varchi attraverso la fortezza (2 linee ferroviarie, una strada ed un'autostrada).\nVerso la seconda met\u00e0 dell'Ottocento si iniziarono a progettare le costruzioni delle linee ferroviarie. Per Fortezza passavano sia la ferrovia del Brennero che la ferrovia della Val Pusteria. La prima fu fatta passare a fianco del forte comportando solamente una piccola modifica alle mura di cinta del forte basso. Per il passaggio della seconda invece fu necessaria una modifica sostanziale del forte. La linea infatti fu fatta passare proprio in mezzo al forte (basso e medio), ma allo stesso tempo, impedire la vista del suo interno dai convogli ferroviari. La linea una volta uscita dal forte doveva attraversare la forra dell'Isarco; per superare tale ostacolo fu costruito un imponente ponte (alto 80 metri), che aveva la particolarit\u00e0 di poter ritrarre all'interno della fortezza un tratto di 20 metri dei binari, ci\u00f2 naturalmente per motivi strategici.\nDurante la Prima guerra mondiale il forte fu per\u00f2 utilizzato come magazzino e non come fortezza attiva (in realt\u00e0 il forte era gi\u00e0 stato declassato a \"deposito\" nel 1882), anche perch\u00e9 la linea di confine era ben lontana (ad esempio nelle Dolomiti o sull'Ortler). Dopo la grande guerra il forte ebbe una sua fase di importanza prima della seconda guerra mondiale, precisamente nel 1940 quando fu costruita la diga del lago di Fortezza (iniziata formalmente nel 1935), che dopo due anni di lavori cambiarono faccia alla vallata, facendo scomparire il paese di Pr\u00e0 di Sotto. A causa della diga alcuni accessi al forte ora danno sulle sponde del lago, e quindi alcuni depositi rimangono a volte parzialmente sommersi. La costruzione dello sbarramento fluviale ha comportato anche un primo spostamento della sede stradale.\nPrima dello scoppio del secondo conflitto mondiale attorno al forte vennero costruiti dal Regio Esercito 5 bunker difensivi, facenti parte del Vallo Alpino in Alto Adige, e precisamente dello Sbarramento \"Imene\" di Fortezza, con lo scopo di difendere i confini italiani dall'alleato tedesco. Durante la guerra il forte non subi' danni se non un'esplosione nei pressi della chiesetta, dove una piccola parte del forte medio \u00e8 crollata.\nDopo il conflitto, alcuni di questi bunker furono riattivati, per fronteggiare la nuova minaccia della guerra fredda. Il forte e le relative postazioni difensive passarono in mano dell'Esercito Italiano, che adib\u00ec e utilizz\u00f2 il forte come polveriera, fino al 2003, quando lo dismise. Durante questi anni i soldati quando montavano la guardia nel forte alto dovevano caricarsi di zaino pesante, fucile e materasso e risalire la lunga scalinata. Dato che il forte conteneva una polveriera molti dei tetti furono adattati, costruendo anche attorno agli edifici delle gabbie di Faraday, e dislocando in diversi punti delle postazioni antincendio.\nUn'ulteriore modifica avvenne nel 1965-70 con la costruzione dell'autostrada A22. In poche decine di metri dovevano aver spazio l'autostrada, la ferrovia del Brennero, a doppio binario, la linea ferroviaria Fortezza - San Candido e la Strada Statale 12. Per aumentare lo spazio transitabile una parte del forte basso e medio venne demolita, e venne nuovamente spostata la sede della strada statale.\nLa fortezza oggi.\nAttualmente attraversano la struttura del forte l'autostrada del Brennero, la strada statale 12, la pista ciclabile e la ferrovia, sia la linea del Brennero che quella della Pusteria.\nLa fortezza \u00e8 stata una base militare (polveriera, ovvero per la costruzione e il deposito di materiale esplosivo) fino alla fine del 1991 (era tra l'altro proibito fotografarla e visitarla), dopo di che \u00e8 stata dismessa. Successivamente la propriet\u00e0 \u00e8 passata all'Agenzia del Demanio di Bolzano, la quale il 2 maggio 2005 l'ha concessa in affitto al comune di Fortezza per 20 anni. Nella fortezza vengono organizzate visite guidate, mostre ed eventi culturali, da parte dell'associazione OPPIDUM a partire dal 16 maggio 2005.\nPresso il forte si sono tenute, durante il 2008, la mostra internazionale dell'arte \"Manifesta 7\" (esposizione incentrata sui suoni nel forte basso) e, nel 2009, la mostra congiunta interregionale \"Labirinto Libert\u00e0\" nel forte basso e medio. Anche per questi motivi, a ottobre 2007 sono iniziati i lavori di risistemazione e restauro della fortezza, per un costo di 9,3 milioni di euro, con la costruzione di ulteriori scale ed ascensori per facilitare la visita alle future esposizioni, una realizzazione di uno spazio espositivo di 15.500\u00a0m\u00b2, di cui circa 5.000 al coperto, un parcheggio di 350 posti auto. Nella vecchia mensa ufficiali \u00e8 oggi allestito un bistr\u00f2 che pu\u00f2 contenere fino a 100 ospiti. Nel forte basso, presso la cassa, \u00e8 stato allestito anche un piccolo shop di circa 100\u00a0m\u00b2. Per effettuare questi lavori in una ex-polveriera sono stati necessari dei lavori di bonifica del terreno, che hanno portato al ritrovamento di 1.306 fumogeni, 218 proiettili, 39 bombe a mano, 200 granate, circa 18.000 pallottole, bombe da mortaio, 440 bombe da fucile e 6 bottiglie incendiarie.\nQuesto progetto di recupero, a cura degli architetti locali Markus Scherer e Walter Dietl, nel 2010 vinse il primo premio del rinomato \"Premio di architettura \"Citt\u00e0 di Oderzo\"\".\nLa fortezza ospiter\u00e0 successivamente il punto informativo per la galleria di base del Brennero.\nAccanto alla parte del forte alto \u00e8 stata recentemente allestita una palestra naturale di roccia, dove un giovane \u00e8 caduto nel maggio 2013 da un'altezza di oltre 7 metri.\nNel 2012 \u00e8 stata inaugurata una mostra permanente, con il titolo \"franzensfeste. la fortezza\" che mette in risalto le peculiarit\u00e0 della fortezza.\nA dicembre 2013 la provincia ha acquisito in anticipo definitivamente dall'agenzia del demanio la fortezza austro-ungarica; con tale ottenimento la giunta provinciale ha da ora la possibilit\u00e0 di decidere il futuro per il forte. Nel 2017 decise di istituirvi un museo storico-culturale commissionandone il progetto.\nPrincipali edifici.\nForte Basso (\"Talwerk\").\nIl portone d'ingresso.\nL'attuale accesso al forte era una volta costituita da due portoni (simili a quello rimasto nel forte alto, ma pi\u00f9 grande), ma il secondo portone venne demolito dagli occupanti durante la seconda guerra mondiale per facilitare il passaggio di pesanti automezzi.\nLa cappella.\nNell'ampia piazza d'armi del forte basso si trova una cappella in stile neogotico, dedicata a S. Barbara, progettata dall'ingegner capitano Gedeon von Rad\u00f2 e costruita nel 1845 (sette anni dopo la costruzione del forte), per andare incontro alle necessit\u00e0 religiose della guarnigione. Questa particolarit\u00e0 \u00e8 unica nelle fortezza austriache.\nGuardando il soffitto viene subito in mente la struttura del Pantheon di Roma. all'esterno della chiesetta si trovavano le statue dei generali Radetzky e von Hess (attualmente non pi\u00f9 in loco; probabilmente fuse per ricavarne dei bossoli oppure si pensa possano essere quelle bronzee custodite presso il museo di Innsbruck. Tra gli altri elementi scomparsi dal forte, si ha notizia del simbolo dell'aquila del Tirolo, affisso sopra l'ingresso principale, ora invece si trova presso una caserma dell'aeronautica a Roma).\nL'interno della chiesa \u00e8 molto piccolo, infatti era in grado di ospitare una trentina di persone a malapena (praticamente gli ufficiali); poche rispetto ai 1.200 soldati della guarnigione originariamente previsti). Anche per questo motivo la chiesa presenta una volta cilindrica a cassettoni (i quali erano in grado di portare all'esterno la voce del celebrante durante una funzione religiosa) ed un tetto a prova di bomba. Essa rappresenta un'affascinante mescolanza di stili architettonici: l'interno ricorda la basilica romana di Costantino, mentre l'esterno \u00e8 nel tipico stile tedesco medioevale.\nNell'agosto del 2006 al forte si tenne un concerto, che per\u00f2 si trasform\u00f2 in un rave party all'interno della cappella, tanto che dovettero intervenire alcune ambulanze per casi estremi di alcol e droga. Dopo poco pi\u00f9 di tre anni, il 4 dicembre 2009, alla presenza del vicario del vescovo Josef Matzneller e dei parroci Gottfried Ugolini e Alfons Habicher, la cappella del forte \u00e8 stata riconsacrata e dedicata a san Giovanni Battista e a santa Barbara, dopo che gli artisti Annemarie Laner e Manfred Mureda ne hanno seguito il restauro, e fatto aggiungere tre opere d'arte.\nI forni del pane.\nUna delle poche cose realmente visibili, sono gli allora moderni forni del pane; infatti ognuna delle tre parti che componevano il forte dovevano essere anche culinariamente indipendenti. Nel \"Forte Basso\" sono visibili i forni, che \u00e8 stato calcolato riuscissero a cuocere fino a 500 panini l'uno alla volta, quindi circa un panino a testa, data la capienza originale del forte.\nIl forno presenta un metodo di cottura particolarmente economico nel dispendio di legna: infatti ha un camino centrale, dove veniva posto il fuoco che riscaldava un calderone. Da qui si scaldava del vapore che entrando nei due forni laterali, andava a cuocere lentamente il pane, alimento fondamentale dell'epoca.\nAnche la stanza del forno del pane era dotata di feritoie, infatti anche se si cucinava il pane, si poteva comunque rispondere ad un eventuale attacco nemico.\nL'obelisco.\nAll'interno del forte si trova anche un punto geodetico \"locus perennis\", che riveste una grande importanza: sotto l'obelisco infatti si cela la piccola placca in ottone. Si tratta infatti di uno dei sette punti di rilevamento che nell'imperial-regia monarchia danubiana furono adottati per indicare l'esatta altitudine sul livello del mar Adriatico. Gli altri sette punti fissi principali sussistono tutt'oggi in Ungheria, Romania, Slovenia e Cechia; nel territorio della repubblica austriaca invece non ce ne sono.\nFurono sistemati su un basamento solido, a prova di vibrazione; da loro l'Istituto Geografico Militare di Vienna fissava l'ulteriore livello sul mare del territorio a 736,4520\u00a0m. La scritta latina dell'obelisco recita: \nLa mensa ufficiali.\nAccanto a cannoni e munizioni la fortezza ospitava per lo pi\u00f9 una piccola guarnigione di circa 120 soldati. Nella mensa gli ufficiali ed i soldati cercavano distensione ed alternative alla diffusa monotonia del servizio.\nUna scritta lungo la scala della mensa invita a saldare in fretta il proprio conto: \"Fiorisce la rosa, punge la spina, chi paga in fretta non se ne scorda\". Inoltre la mensa era arricchita da particolari affreschi che ne ingentilivano il rude aspetto del forte, soprattutto nel suo piano superiore.\nAll'ultimo piano dell'edificio, si trovano delle stanzette, piuttosto strette ed intime, che farebbero pensare ad un doppio senso della precedente frase.\nOggi l'edificio della mensa ufficiali \u00e8 adibito a bar/ristorante.\nMagazzino della sussistenza.\nL'edificio si trova sulla piazza d'armi del forte basso, ed ospitava, accanto al comando, gran parte degli approvvigionamenti per la guarnigione.\nNei pressi del magazzino si trova una fontana scavata in un monolite di granito, ed \u00e8 l'unica presente nel forte a valle.\nEdificio d'approvvigionamento.\nL'edificio si trova anch'esso nel forte basso, ed \u00e8 libero, infatti esso \u00e8 ben accessibile da ogni lato; serv\u00ec soprattutto da deposito per equipaggiamenti e provviste. Era di comodo accesso ai carri e, grazie a numerose porte, permetteva un rapido carico e scarico.\nForte Medio (\"Mittelwerk\").\nOrientato ad est il corpo mediano della fortificazione controlla la zona verso la Pusteria. Una particolare attenzione era riservata al \"ponte alto\" che permetteva il traffico verso oriente. Anche questa parte \u00e8 stata costruita per poter sopravvivere in maniera autonoma. Esso conferiva un'elevata potenza di fuoco verso sud, nord-ovest ed est. Ad oriente, inoltre, erano piazzate delle ampie opere difensive che, per\u00f2, risultano diffusamente diroccate.\nGrazie ad una cisterna il corpo centrale dispone di un proprio approvvigionamento d'acqua. Il profondo pozzo raccoglieva l'acqua piovana che dai tetti penetrava nel terreno.\nPosto di guardia.\nLa salita verso il forte medio era controllata da un posto di guardia. L'edificio poteva ospitare comodamente oltre 20 soldati. La guarnigione era in grado di coprire col fuoco di fucileria il piazzale principale (la piazza d'armi del forte basso) e, tramite feritoie ben orientate, di controllare l'accesso alle gradinate.\nPare che l'edificio servisse anche da \"tesoreria\", da deposito del salario per i soldati.\nIl bunker dell'oro.\nIn realt\u00e0 l'accesso al bunker (oggi non resta che la galleria d'accesso e quella d'uscita) si trova nel forte basso, ma sostanzialmente si pu\u00f2 affermare che esso stia sotto il forte medio.\nDopo l'armistizio dell'8 settembre 1943, i tedeschi decisero di far costruire un bunker nelle viscere del forte ad opera dei prigionieri russi per poter ospitare l'oro in arrivo dalla Banca d'Italia, il \"Nazi-Gold\". Il bunker era raggiungibile da un lungo corridoio, sbarrato da un muro in cemento armato e sigillato da una doppia porta blindata, con uno spessore di 40\u00a0cm, e dotata di tre serrature differenti, con relative chiavi, custodite da tre differenti personaggi.\nLa costruzione di questo bunker pare per\u00f2 del tutto inutile, dato che il forte era gi\u00e0 dotato di numerosi luoghi impenetrabili e ben sicuri.\nQuesto bunker, assieme a tanti altri luoghi \"mistici\" della fortezza, ha negli anni dato vita a numerose leggende.\nBatteria esterna.\nDall'elevata postazione del forte medio la batteria dominava il teatro di combattimento verso sud. A met\u00e0 del XIX secolo le pesanti bocche da fuoco erano in grado di centrare con precisione un bersaglio distante circa 1000 metri. Nel 1862 contro la fortificazione si fecero prove di tiro con numerosi colpi d'artiglieria pesante che, per\u00f2, rimbalzarono senza efficacia contro i muraglioni di granito.\nLa Kaiservilla.\nUna prima ipotesi su questo particolare edificio \u00e8 che si possa trattare di una polveriera, una delle pi\u00f9 vistose della fortificazione: la \"Kaiservilla\" (ovvero la villa imperiale). La posizione protetta a nord-est del forte con cortile interno e la vegetazione pittoresca ha portato a questa denominazione - un puro prodotto della fantasia - poich\u00e9 nessun imperatore vi ha mai pernottato. Il pavimento rialzato assieme agli intercapedini nei muri poteva mantenere la polveriera asciutta.\nMa questa ipotesi \u00e8 poco credibile, in quanto l'edificio si trova lontano dalle postazioni di combattimento; altra ipotesi poteva essere quella di un luogo di detenzione speciale, infatti il portone d'ingresso era bloccabile dall'esterno.\nForte Alto (\"H\u00f6henwerk\").\nQuesta fortezza in quota, anche chiamata acropoli o cittadella, troneggia a circa 75 metri sopra il forte in valle. il suo cortile interno, con rampe e gradinate assicura grandi vantaggi ai difensori. Infatti a est \u00e8 accessibile solo attraverso la scalinata sotterranea, mentre a ovest \u00e8 accessibile attraverso il sentiero carreggiabile, ma entrambi gli accessi erano sbarrati da portoni massicci.\nAnche questa parte del forte era autonoma, infatti era dotata di cucina, fontana e camerate per la guarnigione. Da questa parte superiore della fortezza si poteva tranquillamente tenere sotto controllo le due parti inferiori, e quindi difendersi ulteriormente.\nI 451 gradini.\nIl tunnel che collega la parte bassa con la parte alta non fu scavato nella roccia, ma costruito, poi rinforzato con i soliti blocchi di granito ed infine ricoperto con 2 metri di terra.\nIl tunnel \u00e8 largo 2,53 metri e i gradini che lo percorrono hanno un'alzata di 18,4\u00a0cm e una pedata di 31,6\u00a0cm. Inizialmente era previsto un pianerottolo dopo un terzo della scalinata, che per\u00f2 non fu mai costruito, senza neanche che questa modifica fosse annotata nei minuziosi diari di cantiere. I gradini sono 451, e non 433 come da progetto, 18 gradini mancano dal progetto, e questo ha fatto pensare ad un possibile nascondiglio dell'oro (ricerche con metal detector hanno portato ad accantonare questa tesi).\nPi\u00f9 valida invece la tesi della costruzione di un montacarichi che, mancando il pianerottolo, poteva trasportare facilmente merci al forte alto. In ogni caso \u00e8 bene ricordare che la galleria antibomba serviva principalmente per le persone, mentre per il trasporto di attrezzature e rifornimenti per il forte alto vi era un apposito sentiero carrabile, a bassissima pendenza, che comunque doveva superare un dislivello di circa 75 metri.\nIl portone.\nNel forte alto \u00e8 custodito l'unico portone rimasto al forte, con parvenze in stile medioevale. La sicurezza data dal portone, gi\u00e0 evidenziata da una porticina che permetteva il passaggio di un'unica persona alla volta, \u00e8 ulteriormente accentuata da una saracinesca.\nNello stretto passaggio obbligato a ridosso del portone gli intrusi finivano sotto un fuoco diretto e massiccio proveniente dalle feritoie. Solamente dopo il valico di un secondo portone l'accesso al forte alto risultava libero e sicuro.\nBatterie.\nDal punto strategico del forte alto, si poteva tenere sotto osservazione il versante occidentale della val d'Isarco. Tre postazioni sovrapposte d'artiglieria erano in grado di scatenare un'enorme potenza di fuoco; i fucilieri potevano tenere in scacco l'avanzata della fanteria. A ridosso delle mura perfettamente squadrate e lisce anche un piccolo contingente di difensori riusciva a respingere qualsiasi assalto.\nOltre a queste tre postazioni esisteva un ulteriore sistema difensivo piazzato a regola d'arte, in posizione dominante sulla vallata. Erano infatti disposte otto bocche da fuoco che tenevano sotto tiro la direzione del Brennero. Ad una maggiore sicurezza provvedeva la cosiddetta caponiera, un piccolo bunker a semicerchio e sporgente verso nord dalle mura del forte. Da l\u00ec si poteva tener sotto tiro il fossato verso settentrione.\nPunto panoramico.\nIl miglior punto panoramico della fortificazione presenta la posizione dominante del forte basso e del forte medio. Posto nel territorio fra il paese, il lago artificiale ed il villaggio di Aica, il bastione sbarra alla grande il collegamento fra nord e sud. Sopra i due corpi principali troneggia il forte alto; come un nido d'aquila offriva una visuale a tutto campo ed un'enorme efficacia difensiva.\nL'oro di Fortezza.\nLa vicenda dell'oro.\nGi\u00e0 nel settembre del 1943 il governatore della Banca d'Italia Vincenzo Azzolini manifest\u00f2 il timore che i tedeschi volessero impadronirsi delle riserve auree italiane ed infatti, non a torto, il 16 dicembre 1943 12 vagoni con 127,5 tonnellate d'oro in lingotti, monete e una piccola quantit\u00e0 di platino custoditi in barilotti e sacchi, giungono stranamente a Fortezza da Milano (in realt\u00e0 parte di quest'oro era stato nascosto dallo stesso Azzolini dietro un muro in una cassaforte, falsificando i documenti per poter giustificare il trasporto dell'oro da Roma a Potenza nel 1942. Nel 1943 invece Herbert Kappler, scortato dal maggiore delle SS Karl Hass, fece sequestrare l'intera riserva aurea e trasferito a Milano nella notte tra il 22 ed il 23 settembre. Da qui, in un secondo momento, sempre attraverso treni blindati, l'oro giunse poi a Fortezza.\nQuesto prezioso carico era parte delle riserve auree della Banca d'Italia, e fu scaricato da prigionieri russi del forte in un bunker sotterraneo, chiuso da tre differenti chiavi, e custodite dal comandante del forte, dal funzionario della Banca d'Italia e dall'allora borgomastro del paese Josef Wild. Allo stesso tempo la Wehrmacht aveva posizionato tutt'attorno alla fortezza alcune batterie contraeree.\nAlcuni mesi successivi dal forte ripartirono tre convogli:\nQuindi per un totale di 102,5 tonnellate d'oro.\nQuando la V armata americana giunse a Fortezza il 17 maggio 1945, conquistandola senza sparare un sol colpo, trov\u00f2 nella camera blindata ancora 25 tonnellate d'oro (circa 7 miliardi di dollari), i resti dell'oro italiano (che gli alleati restituirono solo tre anni pi\u00f9 tardi) disposto in 153 barili e 55 cassette.\nGi\u00e0 allora i conti non tornavano, infatti, i documenti delle 79 tonnellate che dovevano raggiungere Berlino, nella confusione degli ultimi giorni di guerra, sono andati perduti; si sospett\u00f2 inoltre che alcuni documenti che segnalavano la partenza dei carichi d'oro fossero stati contraffatti. A prova di ci\u00f2, il borgomastro (uno dei detentori di una delle tre chiavi) fu arrestato, ed i suoi terreni furono ispezionati con il \"metal detector\". Negli anni a seguire vi furono diverse spedizioni (anche una ufficiale della Banca d'Italia) per sondare il terreno circostante il forte e per esplorare cunicoli murati, senza alcun successo.\nNella leggenda dell'oro di Fortezza si mescolano diverse storie legate ad altri carichi d'oro svaniti, a cui si interseca anche la storia dell'oro jugoslavo (un carico proveniente da Cattaro, nell'attuale Montenegro, pass\u00f2 su un treno per il forte prima della fine della Seconda Guerra Mondiale) e ritrovato a casa di Licio Gelli, il quale si rec\u00f2 a Fortezza almeno tre volte prima degli anni Settanta.\nNegli anni Ottanta la leggenda dell'oro sub\u00ec una nuova svolta: l'ingegner Luigi Cavalloni afferm\u00f2 con sua assoluta certezza che a Fortezza doveva esserci ancora dell'oro. Lui stesso aveva gi\u00e0 iniziato a ricercarlo nel 1977, ma ci vollero alcuni anni per ottenere le dovute licenze e permessi per accedere al forte che ai tempi era sotto il controllo del Ministero della Difesa ed utilizzato dall'Esercito Italiano come polveriera. La coincidenza volle che, sempre durante lo stesso anno, il colonnello Herbert Kappler (tristemente noto per la strage delle fosse Ardeatine, ma anche esecutore del trasporto dell'oro), riusc\u00ec a scappare dall'ospedale militare del Celio. L'allora giudice istruttore di Trento, Carlo Palermo, apr\u00ec nel 1983 un'inchiesta giudiziaria, nella quale si ipotizzava che l'ingegnere Cavalloni avesse barattato l'evasione di Kappler con i segreti dell'oro di Fortezza. Il tutto si concluse con un nulla di fatto.\nA validare la tesi sulla sparizione del prezioso metallo, fu ritrovato, il 15 novembre 2005 nel bunker che custodiva l'oro, uno stampo per lingotti, senza il marchio per punzonatura del lingotto stesso. Sullo stampo furono ritrovati sedimenti di carbone e di piombo (prova che all'interno del bunker si \u00e8 certamente fuso del materiale).\nUn'altra versione.\nUn'altra versione riporta cifre diverse: si parla di 117 tonnellate d'oro in lingotti e monete. In questa versione si dice che le tre chiavi furono affidate, una ciascuna, a due funzionari della succursale di Bolzano della Banca d'Italia e la terza al comando tedesco.\nNell'aprile del 1943, 23 tonnellate di oro in lingotti furono spedite in Svizzera. 10 sarebbero servite a pagare i debiti contratti prima della Guerra dall'industria di Stato italiana, altre 12 finirono a Basilea, sul conto dei Regolamenti Internazionali. La Repubblica Sociale Italiana aveva accordato al \"Reich\" di trasferire a Berlino una parte della riserva aurea nazionale, ed altre 50 tonnellate partirono da Fortezza. Una seconda spedizione era prevista nell'ottobre del 1944, ma saputolo, il funzionario della Banca d'Italia, signor Bombasaro, si rec\u00f2 a Trento e invi\u00f2 a Bari un messaggio cifrato al Comando Alleato, che subito rispose bombardando il Forte ed il paese. Presso la locale stazione l'oro era gi\u00e0 stato caricato su vagoni blindati. Qualche giorno pi\u00f9 tardi, un sedicente Comitato della Croce Rossa Internazionale prese in consegna l'oro per portarlo in Svizzera dove, pare, non arriv\u00f2 mai.\nTra realt\u00e0 e leggenda, a Fortezza sarebbero dovute rimanere circa 24 tonnellate d'oro. Da un rapporto segreto dell'agosto del 1946 sembra che il Comando Alleato, che aveva raggiunto Fortezza i primi di maggio del 1945, alla presenza dei funzionari della Banca d'Italia, procedettero al ritiro dell'oro: ne ritrovarono 22.941 chilogrammi dei 117.000 partiti da Roma.\nTestimonianze riportarono, a pi\u00f9 riprese nel corso degli anni, la presenza di ingenti quantit\u00e0 di oro fuso in lingotti nascosto in tunnel e cunicoli murati, gli ingressi celati alla vista.\nI lingotti con marchio del \"Reich\" vennero ottenuti non soltanto tramite fusione di monete e lingotti proprietari della Banca d'Italia, ma anche tramite fusione di gioielli, protesi dentali, ed altri possedimenti trafugati ai detenuti nei campi di concentramento."}
{"id": "797700", "revid": "254401", "url": "https://it.wikipedia.org/wiki?curid=797700", "title": "Ignazio Gardella senior", "text": "Fu allievo di Carlo Barabino e oper\u00f2 prevalentemente nella sua citt\u00e0 natale. Pi\u00f9 famoso fu l'omonimo bisnipote, importante architetto italiano del Novecento.\nGardella fu anche brevettista: per la Siemens, poi con vari progetti per ferrovie e canali navigabili, persino l'invenzione francese di innovativi scafandri per palombari."}
{"id": "797701", "revid": "15756", "url": "https://it.wikipedia.org/wiki?curid=797701", "title": "Narno di Bergamo", "text": "Il nome deriva dal greco, latinizzato in \"Narnus\", e significa \"oriundo di Narni\".\nIl frate francescano Branca da Gandino, il pi\u00f9 antico scrittore che menzion\u00f2 il santo, in un Leggendario del XIII secolo, lo pose come vescovo di Bergamo, dopo la persecuzione di Diocleziano, ma non vi sono documenti che testimoniano quanto scritto dal francescano e che confermino la storia del santo.\nBiografia.\nNarno nacque probabilmente a Ogna, paesino in Val Seriana, (Bergamo) e secondo la leggenda sarebbe stato battezzato e ordinato vescovo da San Barnaba, il primo evangelizzatore di Bergamo. Si pensa che Narno abbia aiutato Santa Grata nella costruzione della primitiva Basilica di Sant'Alessandro.&lt;br&gt;\nIl Muzio nel suo \"Sacra Istoria di Bergamo\", narra che il vescovo, comp\u00ec un viaggio a Santiago di Compostela. Torn\u00f2 stanco e vecchio, desideroso di nominare il suo successore; ricevette la visita del vescovo di Brescia, San Viatore, e a questi chiese di lasciare la diocesi bresciana e di prendersi in carico il suo \"gregge\", accettando il Viatore divenne il secondo vescovo di Bergamo.\nMor\u00ec nella sua sede vescovile, verso il 345, e fu sepolto nella cripta dell'antica basilica alessandrina, che era la cattedrale.\nIl giorno della festa del santo, era usanza bere l'acqua della fonte presente vicino alla chiesa, la cui credenza popolare attribuiva miracolosi poteri taumaturgici\nCulto.\nNel 1561 la basilica fu abbattuta durante la costruzione delle mura venete. Le reliquie di San Narno, insieme a quelle del suo successore San Viatore e di altri santi, furono trasferite alla chiesa di San Vincenzo, l'odierna cattedrale di Sant'Alessandro, sotto l'altare maggiore, dove sono ancora venerate. La festa di San Narno ricorre il 27 agosto. Tra le sette pale del coro della cattedrale, vi \u00e8 quella intitolata alla \"Consacrazione Episcopale\" del primo vescovo di Bergamo ad opera di Francesco Polazzo, che raffigura il santo mentre viene consacrato."}
{"id": "797702", "revid": "767487", "url": "https://it.wikipedia.org/wiki?curid=797702", "title": "Vanessa Daou", "text": "\u00c8 una cantante emergente nel panorama pop elettronico, anche se ha gi\u00e0 prodotto diversi lavori. L'album \"Zipless\" (1995) ha contribuito notevolmente a farla conoscere nel panorama musicale.\nPeter Daou, oltre ad essere suo marito \u00e8 anche il produttore e autore delle canzoni da lei cantate."}
{"id": "797706", "revid": "287204", "url": "https://it.wikipedia.org/wiki?curid=797706", "title": "Abbe Pierre", "text": ""}
{"id": "797707", "revid": "438678", "url": "https://it.wikipedia.org/wiki?curid=797707", "title": "Liberate i pesci!", "text": "Liberate i pesci! \u00e8 un film commedia italiano del 2000 diretto da Cristina Comencini.\nTrama.\nLecce. Michele Verrio, un boss della malavita locale, decide di finanziare l'\"Aida\" di Giuseppe Verdi per l'amante Lunetta, una ex soprano. Lunetta proviene da una famiglia di megalomani aristocratici, come suo fratello Sergio, un giornalista, che ha abbandonato la citt\u00e0 dopo che gli uomini di Verrio gli avevano fatto saltare l'auto per una sua inchiesta. Sergio \u00e8 anche il primo marito di Mara. Con lei ha avuto una figlia, Sabina, che ora studia violino negli Stati Uniti. Mara si \u00e8 risposata con Emilio, titolare di un autosalone, che si \u00e8 rivelato marito pi\u00f9 affidabile di Sergio e l'ha aiutata a crescere Sabina, anche se per questo \u00e8 dovuto entrare in relazione \"economica\" con Verrio.\nQuando Mara ed Emilio vanno all'aeroporto ad attendere il ritorno di Sabina, scoprono che anche il figlio di Verrio, Giovanni, studia negli Stati Uniti. I due giovani si sono conosciuti in America e si sono innamorati. Ed ora, essendo rimasta incinta, tornano insieme in Italia decisi a sposarsi.\nDopo i primi momenti di sconcerto, Verrio accusa un infarto e sente di essere in fin di vita. Volendo mostrarsi generoso, regala agli sposi i soldi di un traffico di droga, ma la affida a Emilio e Sergio. Quest'ultimo, memore del passato, ne approfitta per frugare in casa: trova un documento che rivela il covo dei trafficanti, e vuole denunciare la notizia. Verrio recupera le forze, ma non trova il documento, e va senza soldi all'incontro con i siciliani, che gli sparano, convinti di averlo ucciso. Salvato dal giubbotto antiproiettile, Verrio poco dopo dice ai familiari che per un po' dovr\u00e0 sparire. Intanto Emilio dice che ha regalato al centro profughi i 300 milioni dati da Verrio, e Sergio informa che non torner\u00e0 pi\u00f9 a Milano.\nProduzione.\nRiprese.\nIl film \u00e8 girato in Puglia, tra le citt\u00e0 di Trani e Lecce,nel Comune di Copertino e Acaya."}
{"id": "797708", "revid": "6644984", "url": "https://it.wikipedia.org/wiki?curid=797708", "title": "Henri Antoine Groues", "text": ""}
{"id": "797716", "revid": "729019", "url": "https://it.wikipedia.org/wiki?curid=797716", "title": "Provincia di Ankara", "text": "La provincia di Ankara (in turco Ankara ili) \u00e8 una provincia della Turchia.\nDal 2012 il suo territorio coincide con quello del comune metropolitano di Ankara (\"Ankara B\u00fcy\u00fck\u015fehir Belediyesi\").\nSuddivisione amministrativa.\nLa provincia \u00e8 divisa in 25 distretti: \nFanno parte della provincia 67 comuni e 787 villaggi.\nFino al 2012 il comune metropolitano di Ankara era formato dalle aree urbane dei distretti di Alt\u0131nda\u011f, Akyurt, Aya\u015f, Bala, \u00c7ankaya, \u00c7ubuk, Elmada\u011f, Etimesgut, G\u00f6lba\u015f\u0131, Kalecik, Kazan, Ke\u00e7i\u00f6ren, Mamak, Pursaklar, Sincan e Yenimahalle."}
{"id": "797719", "revid": "130040", "url": "https://it.wikipedia.org/wiki?curid=797719", "title": "Hunaldo II di Aquitania", "text": ""}
{"id": "797720", "revid": "74801", "url": "https://it.wikipedia.org/wiki?curid=797720", "title": "Max Alessandrini", "text": "\u00c8 il co-autore della serie tv a cartoni animati \"Tommy &amp; Oscar\", creata insieme a Iginio Straffi e prodotta dalla casa di produzione Rainbow di Loreto. Dal 2000 vive a Barcellona, dove lavora come consulente creativo, curando la sceneggiatura, la grafica e lo sviluppo di diverse testate di fumetti e serie TV.\nLe sue passioni sono il cinema, i cartoni animati, i fumetti e la musica jazz (nel 1992 \u00e8 stato membro fondatore del gruppo jazz-funk Funk Sinatra)."}
{"id": "797722", "revid": "1442080", "url": "https://it.wikipedia.org/wiki?curid=797722", "title": "Tommy &amp; Oscar", "text": "Tommy &amp; Oscar \u00e8 una serie televisiva a cartoni animati creata da Max Alessandrini ed Iginio Straffi, creazione grafica dei personaggi Pietro Dichiara (Oscar \u00e8 una creazione a due mani con Carlo Rambaldi) e prodotta da Rainbow S.r.l., Rai Fiction e Arab-Malaysian Corporation Berhad.\nTrama.\nIl Professor Leonard \u00e8 il classico scienziato pazzo, bizzarro ed eccentrico. Le sue strabilianti invenzioni terminano spesso con risultati imprevedibili. Tuttavia, grazie a queste invenzioni, suo nipote Tommy diventa un supereroe intento a proteggere il mondo da Cesare, un affarista senza scrupoli.\nTommy, insieme al suo amico alieno Oscar, viaggeranno in giro per il mondo cercando di ostacolare i loschi piani di Cesare che progetta di diventare l'uomo pi\u00f9 ricco del mondo. Le sue strategie per arricchirsi sono per\u00f2 dei piani diabolici per fare soldi in fretta senza considerarne le disastrose conseguenze.\nFortunatamente i nostri eroi non sono soli. Ci sono Yukari, esperta in arti marziali, e Peter, un talentuoso musicista di colore. Insieme dovranno salvare animali, proteggere foreste e svelare complicati segreti. La vita non \u00e8 mai facile per Tommy &amp; Oscar! Questa avventurosa serie \u00e8 un cocktail esplosivo di suspense, gag e musica.\nPersonaggi.\nLa citt\u00e0 principale della serie \u00e8 Rainbow City, che prende il nome dalla casa di produzione della serie.\nFin dalla loro prima apparizione nei due CD-ROM educativi \"Il Fantasma del Teatro\" (premiato nel 1996 con il prestigioso \"Bologna Media Prize\") e \"Missione Musica\" (1998), i personaggi di Tommy e Oscar hanno riscosso un notevole successo in tutto il mondo, soprattutto in Europa, America Latina e Asia.\nFilm d'animazione.\nNel 2007 \u00e8 stato prodotto un film con i personaggi della serie intitolato \"Tommy &amp; Oscar - Il Film\" e diretto da Iginio Straffi."}
{"id": "797724", "revid": "6923", "url": "https://it.wikipedia.org/wiki?curid=797724", "title": "K\u00fc\u00e7\u00fcm", "text": "I tentativi di K\u00fc\u00e7\u00fcm di imporre la religione islamica ai suoi sudditi ed i suoi \"raid\", furono ostacolati dallo zar russo tramite l'invio dei cosacchi. K\u00fc\u00e7\u00fcm \u00e8 ricordato in particolare per la vigorosa resistenza contro gli invasori russi.\nContesto.\nKuchum era figlio del principe Mortaza della dinastia shaybanide (\u015e\u00e4yban). Nel 1554 lott\u00f2 per il trono contro i suoi rivali Yadegar (Y\u00e4deg\u00e4r) e Bekbulat, entrambi vassalli della Russia. Nel 1563 Yadegar venne sconfitto e K\u00fc\u00e7\u00fcm conquist\u00f2 il trono. Nel 1573 Kuchum condusse un raid contro Perm': per questo e per altri raid di minore importanza lo zar di Russia sostenne l'invasione cosacca della Siberia.\nLa guerra con la Russia.\nNel 1582 il khanato di Sibir venne attaccato dall'ataman cosacco Ermak, che nella battaglia di \u010cuva\u0161 sconfisse le forze di K\u00fc\u00e7\u00fcm e conquist\u00f2 la capitale Qashliq.\nK\u00fc\u00e7\u00fcm si ritir\u00f2 nella steppa ed in pochi anni radun\u00f2 le sue forze. Il 6 agosto 1584, nel cuore della notte, attacc\u00f2 ed uccise Ermak e gran parte del suo esercito, riprendendo il controllo della citt\u00e0 di Qashliq, ormai in rovina.\nK\u00fc\u00e7\u00fcm tent\u00f2 di unire le fazioni rivali presenti nella nobilt\u00e0 del khanato, ma incontr\u00f2 resistenze. Dopo essere scampato ad un attentato da parte di Qarachi Sayet khan (S\u00e4yet), K\u00fc\u00e7\u00fcm, fu costretto a spostare la sua trib\u00f9 nella steppa a sud del fiume Irty\u0161. L\u00ec tent\u00f2 di instaurare un nuovo khanato, iniziando una guerra con i governatori russi.\nNel 1586 fu di nuovo attaccato e respinto. Dopo varie schermaglie venne definitivamente sconfitto nell'agosto del 1598 nella battaglia di Urmin, presso il fiume Ob', dal governatore Andrej Voejkov. K\u00fc\u00e7\u00fcm, scapp\u00f2 nelle terre dell'orda Nogai, ma Voyeykov cattur\u00f2 la sua famiglia, portandola in ostaggio a Mosca. Lo zar invit\u00f2 K\u00fc\u00e7\u00fcm a raggiungere la sua famiglia a Mosca e ad \"approfittare\" dei suoi servizi. Ma K\u00fc\u00e7\u00fcm prefer\u00ec trascorrere il resto della vita in esilio, piuttosto che diventare un servitore dello zar.\nSi ritiene che K\u00fc\u00e7\u00fcm sia morto nel 1605 circa a Bukhara.\nK\u00fc\u00e7\u00fcm \u00e8 citato in molte canzoni e leggende tartare e russe; i suoi discendenti rimasero in Moscovia, assumendo il titolo di Sibirskij."}
{"id": "797725", "revid": "767487", "url": "https://it.wikipedia.org/wiki?curid=797725", "title": "What Is This?", "text": "I What Is This? (Anthym fino al 1980) sono stati un gruppo rock statunitense, i cui componenti provenivano tutti dalla Fairfax High School di Los Angeles.\nStoria del gruppo.\nLa band, che aveva sostenuto vari concerti sulle coste della California, aveva tra i suoi membri due dei Red Hot Chili Peppers, il chitarrista Hillel Slovak e il batterista Jack Irons. Anthony Kiedis, cantante dei Red Hot, present\u00f2 ai What Is This? il suo gruppo prima di un concerto.\nSlovak ed Irons si unirono ai Red Hot nel 1983, anno della loro formazione. Li abbandonarono un anno dopo per tornare nel loro primo gruppo. Kiedis e il bassista Flea registrarono il debutto omonimo con i loro sostituti Jack Sherman e Cliff Martinez, nel 1984. Hillel si riun\u00ec alla band per \"Freaky Styley\" (1985), e Jack per \"The Uplift Mofo Party Plan\" (1987).\nIl nome \"What Is This?\" si riferiva alla reazione del pubblico alla loro musica, che mescolava diversi stili. Dopo l'arrivo di Natasha Shneiderm la band cambi\u00f2 nome prima in \"Walk the Moon\" e poi in \"Eleven\"."}
{"id": "797726", "revid": "1782831", "url": "https://it.wikipedia.org/wiki?curid=797726", "title": "Il Grande Torino", "text": "Il Grande Torino \u00e8 una miniserie televisiva italiana del 2005 diretta da Claudio Bonivento.\nTrama.\nAngelo, un adolescente di Casoria, sogna di diventare un campione di calcio. Con la sua famiglia si trasferisce dal sud a Torino, dove studia e lavora per aiutare la famiglia. Per giocare vuole comperarsi un paio di scarpe da calcio, e per farlo mette da parte i suoi risparmi. Intanto gioca nella squadretta del liceo ed \u00e8 tifoso del Torino, la squadra pi\u00f9 forte del campionato. Del Torino conosce tutto, sa a memoria la formazione, i risultati di tutte le partite, le gesta di tutti suoi i campioni. Il suo sogno \u00e8 entrare nella formazione giovanile della squadra, ma suo padre, severo e autoritario, vuole solo che riesca a laurearsi e gli vieta di giocare. \nAngelo fa di tutto per assecondare la sua passione e riesce ad ottenere un provino da \"capitan\" Mazzola. Non va male, poca tecnica ma molto talento \u00e8 il giudizio che ne riceve. Sembra che il sogno stia per realizzarsi, per lui comincia una nuova vita. Per mantenersi trova vari lavori come fattorino presso una Pasticceria di Torino, operaio, commesso. Fa spesso il turno di notte per non perdere gli allenamenti e, nonostante la fatica, non manca una volta in campo e neanche a scuola. Comincia a conoscere bene i suoi miti, con qualcuno stringe un rapporto di amicizia. Frequenta il bar Vittoria, che Gabetto e Ossola hanno aperto nel centro della citt\u00e0. Al Liceo conosce Susanna, la figlia del direttore tecnico del Toro, Erbstein, e nasce una storia d\u2019amore. \nIntanto il Torino si avvia a vincere il suo quinto scudetto consecutivo. Mancano solo quattro giornate alla fine del campionato e Angelo comincia a non vedere pi\u00f9 cos\u00ec lontano il momento in cui il suo sogno potr\u00e0 realizzarsi: giocare in prima squadra, allo stadio Filadelfia. Nel frattempo c\u2019\u00e8 un'amichevole con il Benfica da disputarsi a Lisbona. Valentino Mazzola insiste per andarla a giocare a tutti i costi, scontrandosi con il parere contrario del presidente Novo, che vuole prima finire il campionato. Ma \u00e8 una promessa fatta da Mazzola al suo amico Ferreira, capitano del Benfica che si ritira dal calcio. Il presidente acconsente. \nSolo all'ultimo momento Angelo, per un'inaspettata visita della famiglia nel suo albergo, decide di non partire con la squadra per il Portogallo. Al ritorno da Lisbona, in un pomeriggio di pioggia, l\u2019aereo che riporta in Italia la squadra si schianta contro la collina di Superga, ai piedi della basilica. Nei terribili giorni immediatamente successivi al disastro sembrano scomparire speranze, affetti, amicizie. \u00c8 lutto nazionale. La \"Federazione Giuoco Calcio\", su proposta di tutti i club, decide di aggiudicare d\u2019ufficio lo scudetto al Torino. Il presidente Novo decide per\u00f2 che la sua squadra giocher\u00e0 comunque le quattro partite che mancano, mandando in campo la squadra dei ragazzi. Gli avversari decideranno anche loro di schierare le formazioni giovanili. In quattro giornate i ragazzi del Toro sanno conquistarsi altrettante vittorie e in quelle tristi partite, con la maglia numero 10 di Valentino Mazzola, Angelo realizza il suo sogno e segna anche un gol."}
{"id": "797728", "revid": "38120", "url": "https://it.wikipedia.org/wiki?curid=797728", "title": "Batman Black&amp;White", "text": ""}
{"id": "797729", "revid": "123882245", "url": "https://it.wikipedia.org/wiki?curid=797729", "title": "Castello di Malmaison", "text": "Il castello di Malmaison fu acquistato da Giuseppina Beauharnais il 21 aprile 1799, mentre Napoleone era impegnato nella Campagna d'Egitto. Si trova a Rueil-Malmaison, un comune dell'\u00cele-de-France. Al suo rientro a Parigi, Napoleone incaric\u00f2 dei lavori di restauro gli architetti Percier e Fontaine. Il nome deriva dal latino \"mala mansio\" ed \u00e8 cos\u00ec denominato per essere stato un rifugio di pirati nel IX secolo.\nIl castello fu abitato da Napoleone e Giuseppina durante il consolato e tra il 1800 e il 1802, insieme al palais des Tuileries divenne sede del governo francese. Qui Napoleone concep\u00ec il famoso \"Codice Civile\" ed ebbe l'idea d'istituire la L\u00e9gion d'honneur. Qui, nel periodo d'oro, si susseguivano riunioni di lavoro, ricevimenti ufficiali e privati, si davano concerti e si organizzavano balli e giochi campestri a cui prendeva parte la buona societ\u00e0 dell'epoca.\nDurante l'Impero Giuseppina continu\u00f2 l'abbellimento del castello e del parco circostante e nel 1809, dopo il divorzio, vi stabil\u00ec la sua residenza definitiva. Durante questi anni, insoddisfatta delle rose che a quel tempo erano disponibili, le quali erano piccole e fiorivano solo per pochi giorni all'anno, fece piantare nei giardini della tenuta oltre duecento variet\u00e0 di rose provenienti dalla Persia. Da queste venne in seguito isolata prima la \"Rosa tea\" e, successivamente, la \"Ibrida perenne\", dai fiori doppi e rifiorenti e dalla quale discendono molte delle rose che attualmente sono in commercio. Una rosa fu chiamata in onore del castello di Malmaison, e delle sue 650 specie di rose, \"Souvenir de la Malmaison\".\nQui, il 14 maggio 1814, Giuseppina ricevette lo zar Alessandro, giunto a Parigi alla testa delle truppe della Sesta coalizione in seguito alla sconfitta e all'abdicazione di Napoleone. Due settimane dopo, il 29 maggio, Giuseppina moriva all'et\u00e0 di 51 anni a causa di una polmonite che si sovrappose ai preesistenti malanni. La vicina chiesa di San Pietro e Paolo ne ospita le ceneri. Il castello divenne quindi propriet\u00e0 di suo figlio, il principe Eugenio di Beauharnais. Napoleone vi soggiorn\u00f2 un'ultima volta tra il 24 e il 29 giugno 1815, all'indomani della seconda abdicazione successiva alla battaglia di Waterloo, insieme a una buona parte della sua famiglia, prima della partenza per Rochefort e degli avvenimenti che lo condurranno poi all'esilio. \nNel 1828 il castello fu venduto da Augusta di Baviera, vedova di Eugenio di Beauharnais, al banchiere svedese Jonas-Philip Hagerman. Fu acquistato nel 1842 dalla regina Maria Cristina di Borbone-Due Sicilie, vedova di Ferdinando VII di Spagna, che ne fece la residenza del suo esilio, e fu poi da questi venduto a Napoleone III nel 1861. Saccheggiato dalle armate prussiane durante la guerra del 1870, divenne successivamente una caserma finch\u00e9, acquistato nel 1896 dal mecenate Daniel Iffla, fu restituito al suo originario splendore al termine di un lungo restauro teso a restituirne l'aspetto originario. In seguito alla morte di Iffla, la Malmaison venne donata allo stato francese. Il comune nel cui territorio risiede il castello, gi\u00e0 Rueil, ha aggiunto per decreto governativo nel 1928 alla propria denominazione il nome del castello, per cui oggi \u00e8 Rueil-Malmaison. \nOggi il castello \u00e8 un museo nazionale e gli interni ricostruiscono fedelmente lo stato originario durante il Consolato e l'Impero napoleonico."}
{"id": "797731", "revid": "767487", "url": "https://it.wikipedia.org/wiki?curid=797731", "title": "Quelqu'un m'a dit", "text": "Quelqu'un m'a dit \u00e8 il primo album in studio della cantautrice italiana naturalizzata francese Carla Bruni, pubblicato nel 2002\nDescrizione.\nIl disco si contraddistingue per uno stile molto semplice composto per lo pi\u00f9 da voce e chitarra, ed \u00e8 cantato interamente in francese. L'unica traccia cantata in parte in italiano \u00e8 \"Le ciel dans une chambre\", cover della canzone \"Il cielo in una stanza\" di Gino Paoli, resa celebre dall'interpretazione di Mina.\nIl disco, pubblicato in Francia nel 2002, \u00e8 uscito in Italia nel 2003."}
{"id": "797732", "revid": "124637446", "url": "https://it.wikipedia.org/wiki?curid=797732", "title": "Knockout", "text": "Il knock out, anche univerbato in \"knockout\" e abbreviato in KO o k.o., \u00e8 una causa di interruzione anticipata dell'incontro negli sport di lotta, in particolar modo nel pugilato.\nEtimologia.\nL'espressione \u00e8 contratta dall'originario \u00abknock out of time\u00bb, ovvero \u00ababbattere oltre il tempo\u00bb in inglese.\nDefinizione e regolamento.\nSi definisce con \"knock-out\" la situazione in cui il pugile, atterrato dal proprio avversario sul tappeto del ring, non riesca a rimettersi in piedi entro il tempo massimo stabilito (10\") per continuare la lotta. Conseguentemente, l'altro pugile viene dichiarato vincitore dall'arbitro.\nKO tecnico.\nIl \"knockout tecnico\" (KOT o TKO, \u00abtechnical knockout\u00bb in inglese) \u00e8 l'interruzione del match decretata dall'arbitro per i seguenti motivi:\nKnock-down.\n\u00c8 definito \"knock-down\" l'atterramento del pugile che riesca a rialzarsi entro il tempo fissato, acquistando cos\u00ec il diritto a proseguire l'incontro. Nell'assegnazione dei punti, i giudici di gara tengono conto dei knock-down inferti o sub\u00ecti da ciascun pugile.\nIn altri sport.\nUn criterio analogo al knock-out pugilistico \u00e8 rintracciabile nel wrestling, dove viene usato per il Last Man Standing match."}
{"id": "797737", "revid": "834", "url": "https://it.wikipedia.org/wiki?curid=797737", "title": "Kot", "text": ""}
{"id": "797742", "revid": "130040", "url": "https://it.wikipedia.org/wiki?curid=797742", "title": "Boggio di Aquitania", "text": ""}
{"id": "797747", "revid": "1305772", "url": "https://it.wikipedia.org/wiki?curid=797747", "title": "KOT", "text": ""}
{"id": "797750", "revid": "287204", "url": "https://it.wikipedia.org/wiki?curid=797750", "title": "Campionati mondiali di canoa/kayak 1998", "text": "I 29esimi Campionati mondiali di canoa/kayak si sono svolti a Seghedino (Ungheria) nel 1998."}
{"id": "797754", "revid": "22229", "url": "https://it.wikipedia.org/wiki?curid=797754", "title": "Buliga", "text": ""}
{"id": "797762", "revid": "254401", "url": "https://it.wikipedia.org/wiki?curid=797762", "title": "Fronti Basse sul Bisagno", "text": "Le Fronti Basse sul torrente Bisagno facevano parte dell'ultima delle cinte murarie di Genova, quella realizzata nel 1632, detta delle Mura Nuove. \nCostituivano il tratto di mura che doveva varcare la zona pianeggiante (da cui \"Fronti Basse\") verso la foce del Bisagno, stretta tra i colli di Montesano e Carignano, ed opposta alla collina di Albaro.\nLa loro complessa struttura occupava le aree delle attuali piazza della Vittoria, piazza Verdi, Stazione Brignole.\nStoria.\nLa costruzione.\nL'area in cui nel XVII secolo sarebbe stata costruita questa struttura costituiva un punto debole nel sistema difensivo cittadino, non essendo possibile, come per il resto della cinta muraria, sfruttare le asperit\u00e0 naturali del terreno. Di fronte a questo tratto di mura infatti si trovava solo un'ampia zona pianeggiante, attraversata dal Bisagno, compresa tra l'inizio dell'attuale via XX Settembre e la collina di Albaro.\nTenendo conto che nel XVII secolo, all'epoca della costruzione delle Mura Nuove, non esistevano ancora le fortificazioni di levante, sarebbe stato facile per un esercito nemico occupare la piana del Bisagno e da l\u00ec bombardare le mura ed espugnare la citt\u00e0.\nPer tale motivo fu deciso di rafforzare questo tratto di mura fu con due ampi bastioni, protetti da rivellini triangolari posti in posizione avanzata rispetto ai primi verso il torrente Bisagno, e con una serie di fossati oltre a quello esterno alla cinta.\nLe \u201cFronti Basse\u201d si raccordavano poi alle Mura del Cinquecento (dette Mura Vecchie). Il collegamento era poco a Sud della Porta Pila, con un tratto ascendente e gradonato di mura, sul sito delle attuali aiuole delle caravelle, che le univa al bastione delle Cappuccine (ultimo della serie della cortina delle mura del Prato). Dall'altro lato, dalla parte cio\u00e8 di San Vincenzo, le mura si raccordavano ai successivi bastioni dello Zerbino, sempre appartenenti alle Mura Nuove.\nLa demolizione.\nA partire dal Ottocento, dopo la costruzione delle fortificazioni a levante, venne meno l'importanza strategica di questa cinta difensiva, e nel 1875, il comune di Genova, che l'anno prima aveva inglobato i comuni della bassa val Bisagno posti all'esterno delle mura (Foce, Marassi, San Francesco d\u2019Albaro, San Fruttuoso, San Martino d\u2019Albaro e Staglieno) chiese al demanio militare l'autorizzazione a demolire le \u201cFronti Basse\u201d per consentire l'espansione della citt\u00e0 verso i comuni annessi. Tale autorizzazione fu concessa solo nel 1888: i lavori, iniziati due anni pi\u00f9 tardi, furono completati nel 1892, in tempo per allestire sulla spianata ricavata dalle demolizioni l'Esposizione Colombiana, nel quarto centenario della scoperta dell'America.\nSu quest'area, che agli inizi del Novecento fu utilizzata anche per esercitazioni militari, furono successivamente edificate la Stazione Brignole con la prospiciente piazza Verdi e piazza della Vittoria.\nLe porte della citt\u00e0 nelle Fronti Basse.\nNelle Fronti Basse si aprivano le due porte principali della citt\u00e0 a Levante:\nUna delle due porte fu disegnata dall'architetto Bartolomeo Bianco. Si presume fosse la Porta Pila per la sua maggiore monumentalit\u00e0, ma alcuni non escludono si trattasse invece della Porta Romana."}
{"id": "797765", "revid": "1700659", "url": "https://it.wikipedia.org/wiki?curid=797765", "title": "Red Hot Skate Rock", "text": "Red Hot Skate Rock \u00e8 un minifilm di 30 minuti, girato nel 1988 dalla Vision Streetwear.\nIl video.\nContiene 8 canzoni eseguite dal vivo dai Red Hot Chili Peppers, e include anche performance degli skateboarders Tony Hawk, Steve Caballero e Chris Miller. Dapprima pubblicato su VHS, in seguito fu ritirato dal commercio.\nLa Vision ha ripubblicato il film su DVD nel 2002, attraverso il proprio sito ufficiale e sotto il titolo \"\". Il DVD contiene in pi\u00f9 altre esibizioni su skateboard.\n\"Red Hot Skate Rock\" mostra una delle ultime performance del primo chitarrista dei Red Hot, Hillel Slovak, prima che morisse per overdose."}
{"id": "797767", "revid": "729019", "url": "https://it.wikipedia.org/wiki?curid=797767", "title": "Positive Mental Octopus", "text": "Positive Mental Octopus \u00e8 una raccolta di video dei Red Hot Chili Peppers, pubblicata nel 1990 dalla EMI. Fu registrata solo su VHS ed \u00e8 attualmente fuori commercio, anche se tutti i video furono poi inclusi due anni dopo su \"What Hits!?\"."}
{"id": "797768", "revid": "143542", "url": "https://it.wikipedia.org/wiki?curid=797768", "title": "Capriccio italiano (\u010cajkovskij)", "text": "Il Capriccio italiano op. 45 di P\u00ebtr Il'i\u010d \u010cajkovskij, fu scritto agli inizi del 1880 ed eseguito a Mosca il 28 dicembre dello stesso anno.\nGenesi.\n\u010cajkovskij pass\u00f2 una vacanza di alcune settimane in Italia tra il 1879 ed il 1880 visitando i luoghi pi\u00f9 ameni della penisola. Soggiorn\u00f2 a Firenze, Roma, Napoli, Venezia e da ognuno di questi luoghi colse qualcosa di particolare. Scrivendo in quei giorni all'amica von Meck, le confider\u00e0 che erano dei luoghi incantevoli, ove non esisteva n\u00e9 la pioggia n\u00e9 la neve, ma era come stare in posti mai sognati: la musica, le danze, le feste e tutto contornato da uno splendido scenario tutto sempre illuminato dal sole. Ed ecco che nasce questa pagina che ne descrive in musica le sue emozioni, il calore degli abitanti, le feste natalizie, il canto dei lagunari, gli stornelli toscani ed a conclusione una tarantella. In questa composizione, della durata di circa quindici minuti, vengono fusi i diversi temi del folklore popolare italiano in un unico pezzo brillante. \u00c8 l'omaggio che \u010cajkovskij volle fare ad un paese in cui era stato accolto con gioia e con affetto, rimasto molto soddisfatto del soggiorno e soprattutto tenne a dire che il comporre qui non \u00e8 fatica.\nIspirazioni.\n\u010cajkovskij ha preso ispirazione, per la sua composizione, anche da vari motivi musicali popolari italiani preesistenti. Tra di essi figura questo stornello toscano, del cui testo esistono differenti versioni:"}
{"id": "797769", "revid": "9", "url": "https://it.wikipedia.org/wiki?curid=797769", "title": "Ansaldobreda", "text": ""}
{"id": "797771", "revid": "712828", "url": "https://it.wikipedia.org/wiki?curid=797771", "title": "Valle degli Jedi", "text": ""}
{"id": "797772", "revid": "120847924", "url": "https://it.wikipedia.org/wiki?curid=797772", "title": "Electronic Warfare Officer", "text": "Electronic Warfare Officer (EWO - addetto alla guerra elettronica) \u00e8 il termine delle forze armate statunitensi applicato anche dalle altre forze NATO, usato per descrivere qualsiasi militare addestrato all'uso dello spettro elettromagnetico per impedirne l'uso al nemico.\nU.S. Air Force.\nStoricamente la U.S. Air Force seleziona per questo incarico personale scelto tra i navigatori che hanno completato il proprio specifico percorso di qualifica (\"fully-qualified\") e li avvia alla qualifica supplementare di EWO, denominandoli EWOT, cio\u00e8 \"EWO Trainees\" (\"in addestramento\"). L'addestramento basico viene effettuato presso la 453rd Flying Training Squadron a Mather AFB, vicino a Sacramento, California.\nIl proseguimento dell'addestramento chiamato Combat Crew Training School (CCTS) - scuola di addestramento al combattimento per equipaggi - viene solitamente completato presso l'unit\u00e0 di assegnazione finale. Per gli equipaggi di B-52, il CCTS veniva effettuato presso la Castle AFB, vicino ad Atwater, California. Gli EWO, un tempo, potevano venire assegnati anche agli F-111, agli F-4G \"Wild Weasel,\" ai C-130 nelle varianti (MC,EC, ecc.), o ai reparti che utilizzavano una delle varianti dei Boeing RC-135.\nGli EWO dei B-52 venivano addestrati all'uso di varie tecniche di contromisure elettroniche attive e passive. I radar jammer utilizzati erano gli AN/ALQ-155, AN/ALQ-117/172, e AN/ALT-32.\nAll'EWO spettava il compito di monitorare lo spettro elettromagnetico mediante l'utilizzo di ricevitori radar AN/ALR-46 e AN/ALR-20A. In pi\u00f9, l'EWO aveva il controllo dei lanciatori di chaff e flare per autoprotezione.\nL'addestramento degli EWO da impiegare sui bombardieri B-1B e sui caccia F-15E viene svolta alla NAS di Pensacola. Il corso dura 15 settimane per gli EWO dei bombardieri e 10 settimane per quelli dei caccia.\nL'addestramento pi\u00f9 completo per EWO viene per lo pi\u00f9 effettuato presso il 563rd Flying Training Squadron a Randolph AFB, Texas. Si tratta di un ciclo di addestramento indirizzato agli equipaggi di B-52, C-130 e RC-135."}
{"id": "797773", "revid": "9", "url": "https://it.wikipedia.org/wiki?curid=797773", "title": "Bijelo dugme", "text": ""}
{"id": "797778", "revid": "110157", "url": "https://it.wikipedia.org/wiki?curid=797778", "title": "Cassiglio (torrente)", "text": "Il torrente Cassiglio \u00e8 un corso d'acqua della provincia di Bergamo. Nasce nei pressi del Passo di Baciamorti, che collega la Valle Stabina alla Val Taleggio, sulle pendici del Monte Venturosa, nelle Alpi Orobie e confluisce dopo 5\u00a0km da destra nel torrente Stabina a Cassiglio, in Val Brembana. Percorre la Valle di Cassiglio formando il lago omonimo, da dove parte il Sentiero delle Orobie occidentali, ed \u00e8 interamente compreso nel territorio comunale di Cassiglio."}
{"id": "797779", "revid": "7969", "url": "https://it.wikipedia.org/wiki?curid=797779", "title": "W. B. Yeats", "text": ""}
{"id": "797780", "revid": "767487", "url": "https://it.wikipedia.org/wiki?curid=797780", "title": "Provincia di Ardahan", "text": "La provincia di Ardahan \u00e8 una delle province della Turchia. \nDistretti.\nLa provincia \u00e8 divisa in 6 distretti: "}
{"id": "797786", "revid": "767487", "url": "https://it.wikipedia.org/wiki?curid=797786", "title": "Psychedelic Sexfunk Live from Heaven", "text": "Psychedelic Sexfunk Live from Heaven \u00e8 una raccolta di video dei Red Hot Chili Peppers.\nIl video.\nRiprende scene di un loro concerto del 1990 a Long Beach, in California. L'audio \u00e8 tratto dall'esibizione, mentre le immagini sono inframezzate da quelle delle prove, poche ore prima. Inoltre, sono presenti alcune riprese dal backstage. Alcuni brani sono per\u00f2 ritoccati e registrati in studio, \u00e8 evidente la presenza di una seconda chitarra.\nLa scaletta \u00e8 incentrata quasi esclusivamente su Mother's Milk, tranne alcune eccezioni."}
{"id": "797789", "revid": "108245905", "url": "https://it.wikipedia.org/wiki?curid=797789", "title": "Logudoro", "text": "Il Logudoro (\"Logud\u00f2ro\"/\"u\" in sardo, \"Loggudoru\" in sassarese, \"Logudor\" in algherese, \"Locudoru\" in gallurese) \u00e8 un vasto territorio della Sardegna centro-settentrionale dai confini incerti. Oggi occupa buona parte di quello che, nel Medioevo, costituiva l'antico Giudicato di Torres. Il comune pi\u00f9 popoloso \u00e8 Ozieri.\nGeografia.\nI confini fisici della regione denominata Logudoro sono piuttosto incerti. In genere per limitare il Logudoro in senso geografico si pu\u00f2 dire che corrisponde al cuore dell'area linguistica dove si parla il logudorese, che ha per centro l'antica capitale del giudicato di Torres, Ardara. Pi\u00f9 precisamente oggi \u00e8 quella zona che ha per confini Sennori e i monti di Osilo-Nulvi a nord (confine linguistico col sassarese e le altre lingue di derivazione corsa), il fiume Coghinas ad est, il mar di Sardegna ad Ovest e il sistema Montiferru-Marghine-Goceano (la cosiddetta Costera) a sud. Sue sub-regioni principali sono il Monteacuto, il Coros, il Goceano, il Marghine, il Meilogu, l'Anglona, la Nurra, il Montiferru e la Planargia. Qualche volta il termine Logudoro si usa restrittivamente per indicare un territorio pi\u00f9 limitato che \u00e8 al centro della regione, fra Oschiri, Ploaghe e Bonorva.\nCoronimo.\nLa prima denominazione dell'area \u00e8 contenuta nell'atto di donazione, redatto intorno al 1064 ad Ardara (\"in palactio regis\"), per conto del judike Barisone, dove compare la frase \" in renno, quo dicitur ore\", nel regno che chiamano Ore (cio\u00e8 nel giudicato di Logudoro).\nEsistono tuttavia una serie di teorie sull'origine del nome: Bachisio Raimondo Motzo, nella voce da lui curata dell'enciclopedia Treccani nel 1934, aveva fatto derivare il coronimo dal nome dell'antico popolo dei \"Luguidonensi\".\nSecondo altri il nome Logudoro deriverebbe da \"Locus Horim\", che significa \"luogo di Horim\", parola greco-bizantina che significa \u00abdistretto\u00bb. Il toponimo \"Horim\" fu utilizzato da Giovanni Arca nel \"De Sanctis Sardiniae\".\nNel 1589 Giulio Roscio Ortino riporta le diciture \u00ab\"Regnum Lociaurei volgo loguduri\" (...)\u00bb. Per Francesco Cesare Casula sarebbe la contrazione di \"Logu de Torres\".\nStoria.\nFormata prevalentemente da terreni vulcanici, \u00e8 una delle zone pi\u00f9 fertili dell'isola. Per questo motivo, fin dal tempo delle civilt\u00e0 preistoriche vi sono tracce di numerose frequentazioni, come testimoniato dalla presenza di numerosi nuraghi ed altri monumenti megalitici. \nDurante il periodo giudicale fu centro di uno dei quattro regni in cui era divisa l'isola, il Giudicato di Torres o appunto Logudoro, con capoluogo prima Ardara e successivamente Sassari. Il territorio del giudicato corrispondeva pressappoco all'odierna provincia di Sassari, ma si estendeva verso sud fino a comprendere Nuoro, Bosa e Macomer. Il livello di relativo benessere di cui la regione godette nel Medioevo \u00e8 testimoniato dalle numerose chiese romaniche. \nCon la fine del giudicato, e dopo con il passaggio sotto la Corona di Aragona, inizi\u00f2 un progressivo declino. La scelta successiva di Cagliari come sede del governatore dell'isola port\u00f2 il Logudoro a una situazione di marginalit\u00e0 amministrativa. \nLa costruzione di ferrovie e strade port\u00f2, agli inizi del Novecento, un deciso miglioramento, il cui rovescio della medaglia fu la distruzione dell'immenso patrimonio forestale nei colli prossimi alle nuove linee di comunicazione, per alimentare la crescente industria piemontese. Tuttavia negli anni cinquanta l'eccessiva pressione demografica e la minor competitivit\u00e0 delle culture granifere nei mercati nazionali costrinse migliaia di Logudoresi ad emigrare, prima nelle citt\u00e0 sarde in espansione o nelle nuove aree costiere bonificate dalla malaria, poi anche nelle regioni del Centro-Nord Italia e nei Paesi pi\u00f9 sviluppati d'Europa. Dalla met\u00e0 del XX secolo il Logudoro \u00e8 stato il distretto della Sardegna con il pi\u00f9 forte depauperamento demografico."}
{"id": "797790", "revid": "78273", "url": "https://it.wikipedia.org/wiki?curid=797790", "title": "Casanova Jorge", "text": ""}
{"id": "797795", "revid": "1226", "url": "https://it.wikipedia.org/wiki?curid=797795", "title": "Un Americano alla corte di Re Art\u00f9", "text": ""}
{"id": "797797", "revid": "7969", "url": "https://it.wikipedia.org/wiki?curid=797797", "title": "Yeats", "text": ""}
{"id": "797799", "revid": "465169", "url": "https://it.wikipedia.org/wiki?curid=797799", "title": "Alex Jones", "text": "Jones conduce il programma radio \"Alex Jones Show\" da Austin, in Texas e gestisce il suo sito web, \"InfoWars\", con il quale ha pi\u00f9 volte diffuso teorie del complotto, bufale e fake news, cos\u00ec come i suoi altri siti web \"NewsWars\" e \"PrisonPlanet\".\nJones ha accusato il governo federale degli Stati Uniti d'America di aver pianificato l'attentato di Oklahoma City del 1995 e gli attentati dell'11 settembre 2001. Inoltre ha anche promosso teorie del complotto riguardo al massacro alla Sandy Hook Elementary School del 2012 e la teoria del complotto lunare, affermando che diversi governi e grandi imprese sono entrati in collusione per creare un \"Nuovo ordine mondiale\" attraverso \"crisi economiche deliberatamente pianificate, sofisticate tecnologie di sorveglianza e, soprattutto, attacchi terroristici artificiosi che alimentano l'isteria collettiva\". \nJones viene considerato un conservatore di estrema destra, un alt-right e, ovviamente, un complottista. Lui stesso si \u00e8 definito paleoconservatore e libertario. Quest'ultima affermazione \u00e8 stata contestata da altri libertari. Il periodico \"New York\" ha descritto Jones come \"il principale teorico della cospirazione americano\", e il \"Southern Poverty Law Center\" lo ha definito come \"il teorico della cospirazione pi\u00f9 prolifico nell'America contemporanea\".\nBiografia.\nJones \u00e8 nato a Dallas il 11 febbraio 1974, figlio di un dentista e di una casalinga, ed \u00e8 cresciuto tra Rockwall e Austin. In uno dei suoi podcast, ha dichiarato di avere origini inglesi, gallesi, irlandesi, tedesche e native americane. Dopo essersi diplomato nel 1993 alla \"Anderson High School\" di Austin, ha frequentato l\"'Austin Community College\". Ha iniziato la sua carriera a vent\u2019anni, prima conducendo un suo show sulla televisione ad accesso pubblico, per poi passare, nel 1996, a condurre un programma radiofonico intitolato \"The Final Edition\", che annoverava tra i suoi ospiti pi\u00f9 frequenti il deputato repubblicano Ron Paul. Nel 1999 i lettori del settimanale \"The Austin Chronicle\" lo elessero \"miglior conduttore radiofonico dell'anno\".\nNel 2003 Jones ha realizzato \"911: the Road to Tyranny\", un documentario che promuove teorie del complotto sull'attentato al World Trade Center dell'11 settembre 2001. In seguito ha fondato prima \"The Alex Jones Show\", il suo programma radiofonico che nel 2010 aveva una media di 2 milioni di ascoltatori alla settimana, supportato dal \"Genesis Communications Network\" negli Stati Uniti e online ed ha successivamente fondato i siti web \"InfoWars\" e \"PrisonPlanet\". \nNel 2016, Jones \u00e8 rimasto coinvolto nelle polemiche riguardanti la teoria della cospirazione del Pizzagate e alle elezioni presidenziali negli Stati uniti di quell'anno \u00e8 stato un aperto sostenitore di Donald Trump. Nell'agosto 2018 gli account di Jones e le pagine relative al suo sito sono stati oscurati da Facebook, YouTube e Spotify per incitamento all'odio verso le minoranze; inoltre Apple ha rimosso cinque dei suoi podcast dalla sua piattaforma per analogo motivo.\nVita privata.\nDalla moglie Kelly, con cui \u00e8 stato sposato da 2007 al 2015, ha avuto tre figli. Nel 2017 lei lo ha citato in giudizio per chiedere la custodia dei figli, definendo l'ex marito \"una persona instabile\". Nel febbraio 2018 Jones \u00e8 stato accusato di molestie sessuali nei confronti di uomini e donne, antisemitismo e razzismo."}
{"id": "797801", "revid": "767487", "url": "https://it.wikipedia.org/wiki?curid=797801", "title": "No Promises (Carla Bruni)", "text": "No Promises \u00e8 il secondo album in studio cantautrice italiana naturalizzata francese Carla Bruni, pubblicato il 15 gennaio 2007.\nDescrizione.\nL'album, anticipato dal singolo \"Those Dancing Days are Gone\", presenta, cos\u00ec come il precedente \"Quelqu'un m'a dit\", uno stile molto semplice composto da voce e chitarra. Tutti i testi dei brani sono interamente in inglese e sono adattamenti di poesie di vari autori: Emily Dickinson, W. B. Yeats, W. H. Auden ed altri."}
{"id": "797806", "revid": "115533", "url": "https://it.wikipedia.org/wiki?curid=797806", "title": "Intensificazione dell'eco radar", "text": "L'Intensificazione dell'eco radar (in inglese \"Blip enhancement\") \u00e8 una tecnica di guerra elettronica utilizzata per ingannare i radar. \nI radar trasmettono un segnale e parte dell'energia trasmessa \u00e8 riflessa indietro e analizzata per determinare distanza e angolo di rilevamento. L'energia riflessa \u00e8 chiamata \"eco radar\" e l'ammontare di energia riflessa \u00e8 direttamente proporzionale alla sezione trasversale dell'oggetto illuminato, detta sezione radar equivalente, in inglese \"Radar Cross Section\" (RCS). I radar meno sofisticati presentano le informazioni raccolte su di uno schermo e i bersagli individuati vengono chiamati \"tracce\" (in inglese in terminologia non tecnica e divulgativa \"blip\"). Basandosi sulla dimensione delle tracce, gli operatori possono dedurre la grandezza del bersaglio, discriminando tra oggetti grandi o piccoli. L'intensificazione dell'eco radar viene utilizzata su piccoli oggetti per farli apparire pi\u00f9 grandi, imitando bersagli pi\u00f9 appetibili.\nUno dei primi utilizzi di queste tecniche si \u00e8 avuto con le portaerei e le proprie navi di scorta. Poich\u00e9 le portaerei sono molto pi\u00f9 grandi delle navi adibite alla protezione, un operatore radar pu\u00f2 facilmente discriminare la nave principale in mezzo alla squadra navale. In questi casi viene in ausilio la tecnica di intensificazione che, applicata dalle navi di scorta, rende tutto il gruppo navale di stesse dimensioni apparenti sullo schermo radar, confondendo il lancio dei missile antinave.\nTecniche simili vengono adottate dagli ingannatori radar (\"decoy\") che, malgrado le piccole dimensioni, devono imitare elettronicamente l'immagine radar dei velivoli o delle navi che stanno proteggendo, imitando il comportamento per deviare i missili in arrivo o confondere le analisi degli operatori radar nemici."}
{"id": "797810", "revid": "1958640", "url": "https://it.wikipedia.org/wiki?curid=797810", "title": "Michele Tenore", "text": "Biografia.\nDi origine abruzzese, studi\u00f2 Medicina presso l'Universit\u00e0 degli Studi di Napoli Federico II, dove si laure\u00f2 nel 1800. Strinse un sodalizio con Domenico Cirillo (1739-1799) e Vincenzo Petagna (1734-1810).\nNel 1805, nella veste di medico del Principe di Cardone, viaggi\u00f2 per l'Italia e conobbe botanici importanti, anche stranieri. Nel frattempo si impegn\u00f2 nella realizzazione dell'Orto Botanico di Napoli che fu istituito nel dicembre del 1807, realizzato accanto al Real Albergo dei Poveri, e del quale divenne direttore nel 1810.\nNel 1811 succedette a Petagna alla cattedra di Botanica di Napoli.\nMichele Tenore \u00e8 autore della \"Flora Napolitana\", opera monumentale pubblicata in fascicoli nel periodo compreso tra il 1810 e il 1838. Tale opera costituisce una delle prime ricognizioni floristiche in Italia meridionale; in essa furono descritte 400 nuove specie e vennero trattate oltre 3400 entit\u00e0 di piante vascolari. \nLa \"Flora Napolitana\" costituisce, ancora oggi, una risorsa importante per studiosi di Botanica ed in particolare per coloro che si occupano della flora dell'Italia meridionale.\nDurante la sua carriera ricevette numerosi riconoscimenti, quali la presidenza dell'Accademia nazionale delle scienze e la nomina di Senatore del Regno d'Italia.\nIl comune di Lama dei Peligni gli ha dedicato il Giardino Botanico, presso il Museo archeologico naturalistico \"Maurizio Locati\"."}
{"id": "797816", "revid": "2178", "url": "https://it.wikipedia.org/wiki?curid=797816", "title": "Atto citazione", "text": ""}
{"id": "797823", "revid": "1543377", "url": "https://it.wikipedia.org/wiki?curid=797823", "title": "Tour de France 1947", "text": "Il Tour de France 1947, trentaquattresima edizione della Grande Boucle, si svolse in ventuno tappe tra il 25 giugno e il 20 luglio 1947, per un percorso totale di 4\u00a0640\u00a0km.\nFu vinto per la prima e unica volta dallo scalatore francese Jean Robic (all'unico podio della carriera conseguito al Tour).\nRobic in questo Tour de France non indoss\u00f2 mai, in corsa, la maglia gialla di leader della classifica, in quanto divent\u00f2 il vincitore della corsa soltanto grazie ad un attacco sferrato nell'ultima tappa; azione vincente che, poi, gli permise di indossare la maglia del primato nel momento e nel luogo pi\u00f9 importante di tutta questa estenuante corsa a tappe di tre settimane: ossia dopo l'ultima tappa e sul gradino pi\u00f9 alto del podio.\nQuesta particolare situazione, indicatoria di un colpo di coda finale e conseguente ribaltone clamoroso nei primi posti della classifica generale, si sarebbe ripetuto in futuro soltanto nell'edizione del Tour de France del 1968, vinta a sorpresa nella cronometro finale dall'olandese Jan Janssen. \nDieci anni l'ultimo trionfo ad opera di Roger Lap\u00e9bie (edizione 1937), questa fu la sedicesima edizione in cui si impose un corridore di casa.\nRobic, tredicesimo corridore transalpino ad imporsi nella storia del Tour, termin\u00f2 le proprie fatiche sulle strade francesi con il tempo di 148h11'25\".\nAl secondo posto della graduatoria generale si classific\u00f2 il passista-scalatore francese Edouard Fachleitner (anch'egli all'unico podio della carriera nella Grande Boucle). \nLo scalatore italiano, che in futuro si naturalizzer\u00e0 francese, Pierre Brambilla (anche per lui questo si tratt\u00f2 dell'unico podio della carriera raccolto al Tour), si piazz\u00f2 al terzo posto della classifica generale dopo aver portato la maglia gialla di leader nell'ultima tappa, ma senza poterla portare sul gradino pi\u00f9 alto del podio, essendogliela stata sfilata da Jean Robic. \nNell'occasione Brambilla pat\u00ec sia una crisi nel momento cruciale dell'ultima per lui fatale frazione, sia una letale coalizione dei ciclisti francesi. Per lui fu la fine di un sogno, dato che dopo questa infausta giornata non riusc\u00ec pi\u00f9 a raccogliere risultati di un certo rilievo nei restanti scampoli di carriera ciclistica.\nResoconto degli eventi.\nL'edizione del 1947 fu la prima ad essere disputata dopo una pausa di otto anni causata dalla seconda guerra mondiale.\nJean Robic vinse il Tour senza mai vestire la maglia gialla. In seguito a un attacco sulla c\u00f4te di Bonsecours all'ultima tappa, distanzi\u00f2 la maglia gialla Pierre Brambilla con l'aiuto di Edouard Fachleitner e Lucien Teisseire. All'arrivo della tappa era in testa alla classifica generale, mentre Fachleitner era secondo. Pensando di dovere la vittoria all'intercessione di Sant'Anna, patrona dei Bretoni, offr\u00ec la maglia alla Santa nella basilica di Sainte-Anne-d'Auray, in cui si trova tuttora. Robic fu anche il corridore che vinse il maggior numero di tappe: tre su un totale di ventuno.\nAl Tour de France 1947 parteciparono 100 corridori, dei quali 53 giunsero a Parigi. La formula si ricollegava a quella gi\u00e0 adottata nell'anteguerra: una squadra nazionale francese, diverse squadre regionali francesi e le squadre nazionali delle altre nazioni partecipanti. Le squadre furono 10, di 10 corridori ciascuna. Cos\u00ec le squadre francesi furono 6 (la nazionale pi\u00f9 5 regionali), alle quali si aggiunsero la nazionale italiana, la nazionale belga, una mista Svizzera-Lussemburgo e una mista Olanda-Stranieri di Francia. Di questa squadra faceva parte anche Edward Klabi\u0144ski, il quale fu il primo ciclista polacco a prendere parte al Tour de France. Complessivamente, parteciparono alla gara 59 francesi, 13 italiani, 11 belgi, 6 olandesi, 6 svizzeri, 4 lussemburghesi e 1 polacco."}
{"id": "797828", "revid": "478814", "url": "https://it.wikipedia.org/wiki?curid=797828", "title": "Distretti di Bangkok", "text": "I distretti di Bangkok sono le unit\u00e0 amministrative principali in cui \u00e8 suddivisa la capitale della Thailandia. Bangkok si compone di 50 distretti, in thai \u0e40\u0e02\u0e15, nel Sistema Generale Reale Thai di Trascrizione (RTGS) khet, che talvolta vengono impropriamente chiamati \"amphoe\", il nome che i distretti hanno nel resto della Thailandia. I \"khet\" di Bangkok sono a loro volta suddivisi in 169 sotto-distretti, in thai \u0e41\u0e02\u0e27\u0e07, in RTGS \"khwaeng\", che equivalgono ai \"tambon\" delle altre province.\nQuesta suddivisione \u00e8 in vigore dal 1972, quando la provincia di Thonburi \u00e8 stata assorbita da quella di Bangkok. Dall'unione delle due amministrazioni \u00e8 nata la zona a statuto speciale di Bangkok, che ha uno status simile a quello delle altre province thailandesi.\nDei 50 distretti, 15 si trovano nella zona di Thonburi, ad ovest del fiume Chao Phraya, gli altri 35 si trovano ad est del fiume.\nDati del censimento.\nGli abitanti indicati nella seguente tabella rientrano nel censimento del 1\u00ba aprile 2000.\nFonte: National Statistical Office Thailand"}
{"id": "797830", "revid": "124690659", "url": "https://it.wikipedia.org/wiki?curid=797830", "title": "Tour de France 1950", "text": "Il Tour de France 1950, trentasettesima edizione della Grande Boucle, si svolse in ventidue tappe tra il 13 luglio e il 7 agosto 1950, per un percorso totale di 4 775\u00a0km. \nFu vinto per la prima e unica volta dal passista-scalatore e finisseur svizzero Ferdi K\u00fcbler (al primo podio nella corsa a tappe francese), \nPrima di K\u00fcbler soltanto un altro svizzero, Leo Amberg, era finito sul podio di Parigi, nell'edizione 1937 come terzo della classifica generale.\nKubler, primo corridore elvetico ad imporsi al Tour de France, termin\u00f2 le proprie fatiche sulle strade francesi con il tempo di 145h36'56\". \nAl secondo posto della classifica generale si piazz\u00f2 il passista-finisseur belga Stan Ockers (al primo podio della carriera al Tour). \nIl passista-scalatore e finisseur francese Louison Bobet (anch'egli al primo podio assoluto conseguito nella Grande Boucle dopo averlo soltanto sfiorato nell'edizione del 1948, allorch\u00e9 era giunto quarto), astro nascente del mondo del pedale, fin\u00ed in terza posizione nella graduatoria generale.\nQuesta edizione del Tour venne pesantemente condizionata dalla decisione della squadra italiana di ritirarsi dopo la dodicesima tappa, su insistenze di un irremovibile Gino Bartali che, il giorno precedente, era stato aggredito da supporters francesi sul Col d'Aspin. Il tutto mentre il passista-discesista italiano Fiorenzo Magni era titolare della maglia gialla, maglia che per\u00f2 fu costretto a lasciare a malincuore dopo la decisione di Bartali e dell'intero staff tecnico della squadra italiana.\nResoconto degli eventi.\nLa svolta di questo Tour 1950 si ebbe durante la dodicesima tappa, da Saint-Gaudens a Perpignano: la squadra italiana, con Fiorenzo Magni che indossava la maglia gialla, appena conquistata il giorno precedente nella tappa vinta da Gino Bartali, si ritir\u00f2 dalla corsa in seguito alle pressioni e alle insistenze dello stesso Bartali, che disse di essere stato aggredito (cosa non provata) sul Col d'Aspin da alcuni spettatori francesi. Infatti, a seguito di una accanita e feroce campagna stampa dei giornali francesi contro la nazionale italiana svoltasi prima del tour, i corridori italiani che stavano dominando le prime tappe di quel tuou ricevano dagli spettatori un gran numero di insulti e sassate.\nIl corridore che vinse il maggior numero di tappe (tre su ventidue) fu proprio il vincitore finale della manifestazione, Ferdi K\u00fcbler. Kubler vest\u00ec la maglia gialla alla fine delle ultime undici tappe, quindi per la met\u00e0 della durata del Tour.\nAl Tour de France 1950 parteciparono 116 corridori, dei quali 51 giunsero a Parigi."}
{"id": "797831", "revid": "1870933", "url": "https://it.wikipedia.org/wiki?curid=797831", "title": "Club Atl\u00e9tico Bella Vista", "text": "Il Club Atl\u00e9tico Bella Vista, conosciuto semplicemente come Bella Vista, \u00e8 una squadra di calcio uruguaiana, con sede a Montevideo.\nStoria.\nIl Club Atl\u00e9tico Bella Vista \u00e8 stato fondato il 4 ottobre del 1920.\nNel 1981, la squadra disput\u00f2 la Copa Libertadores. Il club nello stesso gruppo di Pe\u00f1arol, Estudiantes de M\u00e9rida e Portuguesa de Acarigua de Venezuela. Fu eliminato al primo turno.\nNel 1985, disput\u00f2 nuovamente la Copa Libertadores. Bella Vista era nel gruppo di Pe\u00f1arol, e due squadre cilene, Colo-Colo e Magallanes. Anche questa volta eliminato nella prima fase.\nNel 1990, Bella Vista vinse per la prima volta il campionato nazionale, e guadagn\u00f2 il diritto a disputare la Copa Libertadores dell'anno successivo.\nNel 1991, disput\u00f2 la Copa Libertadores, nel gruppo con Nacional di Uruguay, e Flamengo e Corinthians del Brasile. Termin\u00f2 all'ultimo posto del gruppo.\nNel 1993, in Copa Libertadores, insieme al Nacional de Uruguay e El Nacional e Barcelona dell'Ecuador fu eliminato nuovamente al primo turno.\nNel 1999, dopo un'assenza di sei anni, partecip\u00f2 alla Copa Libertadores. Bella Vista era nel gruppo del Nacional (Uruguay), Estudiantes de M\u00e9rida (Venezuela), e Monterrey (Messico). Termin\u00f2 al terzo posto nella prima fase, e si classific\u00f2 per la prima volta alla fase successiva, dove eliminarono l'Universidad Cat\u00f3lica del Cile. Ai quarti di finale, Bella Vista fu eliminato dal Deportivo Cali (Colombia).\nNel 2000, Bella Vista disput\u00f2 ancora la Copa Libertadores, nel gruppo del Club Bol\u00edvar (Bolivia), dell'Atl\u00e9tico Mineiro (Brasile), e del Cobreloa (Cile). Fu eliminato nella prima fase.\nAl termine della stagione 2008-2009, il Bella Vista \u00e8 retrocesso in Segunda Divisi\u00f3n Profesional. Nella stagione seguente ha, tuttavia, riconquistato subito la promozione in Primera Divisi\u00f3n, vincendo il campionato di \"Clausura\" e battendo nell'apposito spareggio (0-0 e 2-1) il Miramar Misiones, vincitore dell\"'Apertura\".\nDal 2013 non disputa alcun campionato per problemi economici, pur restando affiliato all'AUF.\nUniforme.\nLa casacca del Bella Vista rappresenta la bandiera del Vaticano, met\u00e0 gialla, met\u00e0 bianca. Per questo i giocatori del club sono chiamati \"los papales\". Alcune versioni dicono che le sue origini possono essere differenti. Dato il fanatismo che divideva il tifo tra Pe\u00f1arol e Nacional, l'antica dirigenza del club decise che la casacca prendesse i colori dominanti dei due giganti calcistici uruguayani. Quello che fece ad esempio anche l'Arsenal de Sarand\u00ed (Argentina) quando disegn\u00f2 la sua casacca azzurra e rossa, dato che i dirigenti del club erano tifosi dell'Independiente e del Racing Club de Avellaneda.\nStadio.\nBella Vista gioca le sue partite casalinghe nello stadio Jos\u00e9 Nasazzi, con capacit\u00e0 massima di 15 000 spettatori, ma per motivi di sicurezza abilitato per un massimo di 5 000 spettatori."}
{"id": "797833", "revid": "547992", "url": "https://it.wikipedia.org/wiki?curid=797833", "title": "Erik I di Norvegia", "text": "Le fonti e il soprannome.\nSu Erik esistono pochi dati storici che sono stati usati dagli studiosi per rimettere insieme i dati riguardanti la sua vita e la sua carriera. C'\u00e8 una distinzione fra le fonti coeve, o poco lontane nel tempo, che riguardano il ruolo di Erik quale sovrano del Regno di Northumbria e le saghe che si dedicano a dettagliare la vita di Erik di Norvegia, il condottiero che govern\u00f2 il Vestlandet nel corso del decennio del 930. Le fonti norvegesi identificano queste due figure in una sola fin dal XII secolo e bench\u00e9 tale conclusione abbia causato forti dibattiti nell'ambiente storico di recente si era arrivati ad accettarne la veridicit\u00e0. Altri storici invece ritengono che i norvegesi abbiano unificato la figura di due diversi uomini utilizzando anche le fonti inglesi, tale argomentazione non \u00e8 comunque universalmente accettata.\nLe fonti coeve o che poco si discostano nel tempo constano di differenti versioni della Cronaca anglosassone, dei conii di Erik, dell'agiografia di Cadroe di Metz e di varie opere degli scaldi. Alcune fonti offrono soltanto un'immagine nebulosa delle attivit\u00e0 che Erik fece nell'Inghilterra anglo-sassone.\nSingolarmente l'oscurit\u00e0 circa i dati oggettivi della vita di Erik stanno in netto contrasto con la ricchezza di rappresentazioni leggendarie nelle saghe dei re dove egli compare nei racconti riguardanti il padre Harald I di Norvegia e il fratellastro minore Haakon I di Norvegia. Questo materiale si trova nell'Historia Norvegi\u00e6, databile al tardo XII secolo, l\"'Historia de antiquitate regum Norwagiensium\" di Theodoricus monachus, pi\u00f9 o meno dello stesso periodo, la \u00c1grip af N\u00f3regskonungas\u00f6gum, anch'essa del tardo XII secolo, nella Saga degli uomini delle Orcadi, inizio XIII secolo, la Fagrskinna del 1220 circa, la Heimskringla del 1225 circa, la Egils saga, prima met\u00e0 del XIII secolo e la \u00d3l\u00e1fs saga Tryggvasonar en mesta del 1300 circa. Su quanto l'Erik delle saghe possa essere basato sulla figura storica e, per converso, quanto questa possa o non possa gettare una luce sulla storicit\u00e0 della sua figura sono questioni che da anni agitano l'ambiente storico. Attualmente si tende a un certo atteggiamento critico verso l'uso delle fonti che risalgono a prima dell'XI secolo, tuttavia la questione \u00e8 tutt'altro che conclusa.\nAnche il suo nomignolo \"ascia di sangue\" \u00e8 oggetto di dibattito. \u00c8 dubbio che la sua presenza in due \"lausav\u00edsur\" ad opera di Egill Skallagr\u00edmsson sia davvero datata al X secolo o sia stato inserito pi\u00f9 tardi quando ormai Erik era nella leggenda. Non v'\u00e8 alcuna garanzia della sua presenza significativa nelle narrazioni prima del XII secolo quando gli viene affibbiato nell'Agrip e poi usato come traduzione latina del verso \"sanguinea securis\" nell'Historia. Le saghe solitamente lo spiegano come conseguenza dell'omicidio dei propri fratellastri volto a garantirgli il governo dell'intero paese, il monaco Teodorico del resto lo chiama \"fratrum interfector\" (traducibile come fratricida) e la Fagrskinna dal canto suo lo descrive come un vichingo violento e razziatore.\nUna famiglia di difficile ricostruzione.\nLa Cronaca anglosassone parlando di Erik lo chiama \"figlio di Harald\" supponendo che i lettori abbiano una certa famigliarit\u00e0 con la materia, nel XII secolo Giovanni di Worcester aveva ragione di credere che Erik fosse di stirpe reale e lo esplicita nella frase \"Danica stirpe progenitum\" che era gi\u00e0 stata usata per descrivere il re di Northumbria Sitric C\u00e1ech (morto 927). Queste fonti appaiono coincidenti con le tradizioni islandesi e norvegesi che sono esplicite nell'indicare Erik di Northumbria come uno dei figli di Harald I di Norvegia. I poemi attribuibili a Egill Skallagr\u00edmsson contribuiscono a rafforzare quest'ipotesi, anche se sono stati espressi dubbi circa la datazione e l'integrit\u00e0 dei versi che sono giunti fino a noi. Uno di questi versi parla di un incontro avvenuto in Inghilterra con un uomo della stirpe di Harald, mentre l'Arinbjarnarkvi\u00f0a considera il reggente di York quale discendente di Halfdan il Nero appartenente alla dinastia degli Ynglingar. Se queste fonti sono genuine e veritiere costituiscono l'unico indizio diretto che collega Erik alla famiglia reale norvegese risalente al periodo in cui egli visse.\nUn altro Harald piuttosto noto dell'epoca \u00e8 Aralt mac Sitric re di Limerick, il probabile padre di Maccus (morto fra il 984 e il 987) e Gofraid mac Aralt (morto 989), due importanti nobili del tempo. A questo dato si d\u00e0 una certa rilevanza poich\u00e9 i due fratelli insieme a un certo Erik vengono indicati quali governatori delle Isole Ebridi, molto tempo dopo Edoardo I d'Inghilterra scrisse una lettera a Papa Bonifacio VIII ricordandogli di un certo Erik che avrebbe governato la Scozia anche se sotto l'egida del governo inglese.\nNel XIX secolo si \u00e8 considerato anche Aroldo I di Danimarca quale vero padre di Erik identificandolo con uno dei suoi figli chiamato \"Hiring\". L'unica fonte autorevole che cita un figlio con quel nome \u00e8 Adamo da Brema che in una delle sue opere cita le \"Gesta Anglorum\" ricordando un aneddoto circa le avventure in terra straniera di questo Hiring secondo il quale egli sarebbe andato in Inghilterra e avrebbe soggiogato l'isola per finire poi ucciso a tradimento in Northumbria. C'\u00e8 da dire che per quanto questo racconto possa essere stato ispirato dall'ascesa e dalla caduta di Erik i tempi non coincidono poich\u00e9 Aroldo I nacque attorno al 935 quando Erik era gi\u00e0 asceso al trono.\nAltri dettagli circa la sua famiglia possono essere ricavati solo dalle saghe norvegesi e islandesi del XII e XIII secolo, essendo cos\u00ec distanti nel tempo rispetto alla sua vita vanno quindi prese con la dovuta circospezione e il loro valore storico \u00e8 necessariamente limitato. Harald I \u00e8 visto come un uomo assai prolifico e poligamo e il numero di figli a lui attribuiti varia da 16 a 20. Molte opere tacciono circa l'identit\u00e0 della madre di Erik, ma altre, come le saghe islandesi e la Heimskringla, asseriscono che egli fosse figlio di Ragnhildr, figlia a sua volta di Erik sovrano dello Jutland meridionale. La possibilit\u00e0 che Harald avesse sposato una principessa danese \u00e8 supportata da alcuni versi attribuiti al poeta \u00deorbj\u00f6rn Hornklofi che elogiano le imprese del re sotto forma di un dialogo fra un corvo e una Valchiria.\nI dubbi sulle nozze.\nSecondo diverse saghe Erik pass\u00f2 l'infanzia e buona parte della giovinezza presso dei parenti, circa i suoi anni da adolescente ce ne viene fornito un ragguardevole ritratto dall\"'Heimskringla\" secondo la quale Erik, all'et\u00e0 di dodici anni, sembrava gi\u00e0 possedere una forza prodigiosa oltre che ad essere un ragazzo di valore e per questo intraprese la via della pirateria. Per quattro anni razzi\u00f2 le coste del Mar Baltico insieme a quelle di Danimarca, Frisia e Germania, nei quattro anni successivi batt\u00e9 le coste di Scozia, Galles, Irlanda e Francia arrivando anche in Lapponia e nella Russia settentrionale. Riferendosi a quest'ultimo viaggio la Egils saga afferma che Erik navig\u00f2 lungo la Dvina arrivando a saccheggiare dei porti nella Permia.\nPer quanto riguarda la sua vita famigliare bisogna affidarsi alla vita scritta su Cadroe di Metz scritta attorno all'anno 1000 e quindi piuttosto vicina a lui nel tempo. Questa afferma che il re di Cumbria condusse Cadroe presso il confine fra i territori degli scandinavi e quelli dei britanni, e qui venne ricevuto da un nobile che lo condusse da tale Erichius, nella citt\u00e0 di York, giacch\u00e9 la moglie di questi era una parente del venerabile Cadroe.\nConsiderato quel che si conosce del santo \u00e8 probabile che questa donna fosse di ascendenza scozzese o britannica, tuttavia questo racconto va in netta contrapposizione con le saghe di pi\u00f9 tarda datazione. Secondo la Egils saga la moglie di Erik era Gunnhild, la \"madre dei re\", quest'interpretazione la Egils saga la prende da una saga ancora precedente dove tuttavia ella non viene mai chiamata per nome cos\u00ec che si pu\u00f2 credere che il nome Gunnhild sia stato introdotto dalla Egils saga e non prima.\nTutte le saghe sono tuttavia concordi nell'affermare che Erik abbia vissuto con una donna con quel nome, l'ancor pi\u00f9 antica Historia afferma che Gunnhild era figlia di Gorm il Vecchio e quindi sorella di Aroldo I di Danimarca. Altre saghe la vogliono figlia di Ozur Toti un comandante norvegese che cal\u00f2 con grande potenza dalla provincia di H\u00e5logaland, almeno secondo l'Egils saga e l'Heimskringla. L'ostilit\u00e0 degli islandesi verso Gunhhild \u00e8 stata considerata come una delle possibili cause per la sua dissociazione dalla casa reale danese.\nIl problema non \u00e8 di facile soluzione, si pensa che la vita di Cadroe si riferisca erroneamente ad Eric sostituendolo al suo predecessore Amla\u00edb Cuar\u00e1n la cui seconda moglie Dunflaith era effettivamente di origine irlandese, si \u00e8 suggerito anche che Erik non fosse strettamente monogamo e che quindi l'esistenza di una moglie non esclude l'altra. L'ultima possibilit\u00e0 \u00e8 che Erik ed Erichius non siano la stessa persona.\nErik sal\u00ec al trono alla morte di Harald I, incapaci di resistergli oltre, nel 934 circa, i nobili norvegesi lo scacciarono dal trono. Dopo essersi ripreso da questo colpo politico, si rec\u00f2 in Northumbria, dove fu scelto come sovrano con la speranza di ottenere l'appoggio per l'indipendenza dai Sassoni.\nNel 948, Edred, re del Wessex, invase la Northumbria, deponendo Erik.\nI Northumbri elessero subito Olaf Sihtricson, ma questi fu rimosso da Erik, che torn\u00f2 nel 952.\nErik regn\u00f2 a York per due anni prima di essere ucciso da un rivale.\nDiscendenza.\nDalla moglie Gunnhildr, figlia di \u00d6ssur Toti, ebbe::"}
{"id": "797834", "revid": "62004", "url": "https://it.wikipedia.org/wiki?curid=797834", "title": "Tour de France 1951", "text": "Il Tour de France 1951, trentottesima edizione della Grande Boucle, si svolse in ventiquattro tappe tra il 4 e il 29 luglio 1951, per un percorso totale di 4 692\u00a0km.\nFu vinto per la prima ed unica volta dal passista-scalatore svizzero Hugo Koblet (questa vittoria coincise con il suo unico podio della carriera ottenuto al Tour su tre partecipazioni totali; nelle altre due sar\u00e0 costretto al ritiro). \nSi tratt\u00f2 della seconda edizione consecutiva del Tour vinta da un ciclista elvetico (nell'edizione del 1950 si era imposto Ferdi K\u00fcbler), ma anche dell'ultimo, a tutt'oggi, successo svizzero nella Grande Boucle.\nKoblet, peraltro vittorioso come esordiente nella corsa a tappe francese, termin\u00f2 le proprie fatiche sulle strade francesi con il tempo di 142h20'14\", precedendo due corridori transalpini. \nLo scalatore Rapha\u00ebl G\u00e9miniani (per la prima volta al podio del Tour) si piazz\u00f2 al secondo posto della classifica generale. \nNella terza posizione della graduatoria generale si classific\u00f2 il passista scalatore Lucien Lazarid\u00e8s (per il francese di origini elleniche questo fu il primo ed unico podio della carriera nella corsa a tappe francese).\nIl Campionissimo italiano Fausto Coppi, devastato dalla morte del fratello Serse Coppi al Giro del Piemonte a neanche una settimana dalla partenza del Tour, dopo un'iniziale volont\u00e0 di terminare la carriera, si present\u00f2 tuttavia alla partenza del Tour de France, comprensibilmente con il morale a pezzi. Dopo un inizio abbastanza positivo (oltre che al dolore per la morte del fratello, Fausto Coppi proveniva da un anno e mezzo costellato di infortuni), Coppi and\u00f2 talmente in crisi durante la 16ma tappa che rientr\u00f2 soltanto di pochi secondi entro il tempo massimo. Riuscir\u00e0 alla fine ad entrare nella top-ten della classifica generale, classificandosi al decimo posto della stessa.\nIn questa edizione salir\u00e0 alla ribalta Serafino Biagioni, un forte e potente gregario della squadra azzurra che, unico italiano, riuscir\u00e0 a vincere due tappe del Tour e vestire la maglia gialla nella quinta tappa, la Parigi-Caen. Successivamente, vincendo il tappone pirenaico dell'Abisque con arrivo a Tarbs, si posizioner\u00e0 nuovamente secondo in classifica generale. L'intero tour lo vedr\u00e0 sempre protagonista, ma le rivalit\u00e0 e l'assenza di un accordo tra la squadra e il commissario tecnico non permisero a Biagioni di essere \"il protagonista\" e competere per la vittoria finale.\nResoconto degli eventi.\nAl Tour 1951 parteciparono 123 corridori, dei quali 66 giunsero a Parigi.\nIl trionfatore del Tour 1951 Hugo Koblet fu il leader della classifica generale alla fine delle ultime undici tappe sul totale di ventiquattro frazioni. Fu anche il corridore a vincere il maggior numero di tappe in questa edizione: cinque su ventiquattro.\nPer Koblet, secondo elvetico vincente al Tour dopo Ferdi K\u00fcbler (campione uscente in virt\u00f9 del trionfo nell'edizione del 1950), questa sar\u00e0 non solo l'unica vittoria nell'unico podio ottenuto in carriera al Tour, ma anche l'unica volta che giunse al traguardo di Parigi; infatti, nelle altre sue due partecipazioni alla Grande Boucle (1953 e 1954) sar\u00e0 costretto al ritiro."}
{"id": "797836", "revid": "1543377", "url": "https://it.wikipedia.org/wiki?curid=797836", "title": "Tour de France 1952", "text": "Il Tour de France 1952, trentanovesima edizione della Grande Boucle, si svolse in ventitr\u00e9 tappe tra il 25 giugno e il 19 luglio 1952, per un percorso totale di 4.807\u00a0km. \nFu vinto per la seconda e ultima volta dal passista-cronoman e scalatore italiano Fausto Coppi (al secondo e ultimo podio, peraltro nuovamente coincidente con una vittoria, della propria straordinaria carriera al Tour. Il tutto in sole tre partecipazioni alla corsa a tappe francese, considerando pure il decimo posto ottenuto nell'edizione del 1951).\nCoppi era gi\u00e0 stato il primo ciclista, nel 1949, a compiere nello stesso anno l'accoppiata Giro d'Italia-Tour de France e seppe ripetere la stessa impresa anche in questa annata 1952.\nSi tratt\u00f2 della sesta edizione della corsa a tappe francese vinta da un corridore italiano; sei trionfi equamente divisi (due vittorie ciascuno) tra Ottavio Bottecchia, Gino Bartali e Fausto Coppi.\nL'Italia dovr\u00e0 aspettare otto anni per rivedere in maglia gialla un proprio ciclista a Parigi.\nCoppi termin\u00f2 le proprie fatiche sulle strade transalpine di questa edizione 1952 del Tour con il tempo di 151h 57' 20\". \nA piazzarsi nella seconda posizione della graduatoria generale fu il passista-finisseur belga Stan Ockers (al secondo e ultimo podio della carriera al Tour, dopo un'altra piazza d'onore da lui conseguita nell'edizione del 1950). \nAl terzo posto della classifica generale arriv\u00f2 lo scalatore spagnolo Bernardo Ruiz (all'unico podio della carriera al Tour). \nEgli fu il primo corridore spagnolo a finire sul podio della Grande Boucle.\n\u00c8 nella 10\u00aa tappa di questo tour, la Losanna-Alpe d'Huez che il fotografo Carlo Martini, poco prima di girare al Col du Telegraphe, scatt\u00f2 una delle pi\u00f9 famose fotografie della storia del Ciclismo: il \"passaggio della borraccia\" tra Coppi e Bartali.\nResoconto degli eventi.\nAl Tour 1952 parteciparono 122 corridori, dei quali 78 giunsero a Parigi.\nFausto Coppi fu il corridore che vinse il maggior numero di tappe (cinque su ventitr\u00e9) in quest'edizione. \nEgli vest\u00ec sempre la maglia gialla al termine di tutte le ultime quattordici tappe.\nCoppi fu il decimo corridore della storia del Tour de France a imporsi in almeno due edizioni, dopo Lucien Petit-Breton, Philippe Thys (fino a quel momento unico a imporsi in tre edizioni), Firmin Lambot, Ottavio Bottecchia, Nicolas Frantz, Andr\u00e9 Leducq, Antonin Magne, Sylv\u00e8re Maes e Gino Bartali. \nCome Lambot, Leducq, Magne, Maes e Bartali, e a differenza degli altri, Coppi non vinse queste due edizioni consecutivamente."}
{"id": "797844", "revid": "1652635", "url": "https://it.wikipedia.org/wiki?curid=797844", "title": "Tour de France 1953", "text": "Il Tour de France 1953, quarantesima edizione della Grande Boucle, si svolse in ventidue tappe tra il 3 e il 26 luglio 1953, per un percorso totale di \u00a0km.\nFu vinto per la prima volta dal passista-scalatore e finisseur francese Louison Bobet (al secondo podio di Parigi dopo il terzo posto nell'edizione 1950). \nSi tratt\u00f2 della diciassettesima edizione in cui trionf\u00f2 un corridore di casa.\nBobet avrebbe ripetuto la vittoria anche nelle due edizioni seguenti, diventando il primo corridore ad affermarsi nella Grande Boucle in tre anni consecutivi.\nBobet, quattordicesimo ciclista francese in grado di imporsi al Tour, termin\u00f2 le sue fatiche con il tempo di 129h23'25\". \nLo scalatore francese Jean Mall\u00e9jac (per la prima ed unica volta sul podio della Grande Boucle) si classific\u00f2 al secondo posto della graduatoria generale. \nNella terza posizione della classifica generale si piazz\u00f2 il passista-cronoman, scalatore e discesista italiano Giancarlo Astrua (al primo ed unico podio della carriera al Tour de France).\nCinquant'anni dopo la prima maglia gialla, il Tour del 1953 vide l'introduzione della maglia verde, riservata al capolista della classifica a punti.\nFu l'ultima edizione del Tour che vide la partecipazione del leggendario scalatore italiano Gino Bartali; il toscano concluse la corsa al tredicesimo posto.\nResoconto degli eventi.\nAl Tour 1953 parteciparono 119 corridori, dei quali 76 giunsero a Parigi.\nFurono quattro i corridori che si aggiudicarono il maggior numero di tappe (due ciascuno): Fritz Sch\u00e4r, Fiorenzo Magni, Louison Bobet e Wout Wagtmans.\nLouison Bobet si aggiudic\u00f2 due tappe e fu leader della classifica generale alla fine delle ultime cinque frazioni sul totale di ventidue previste. Egli strapp\u00f2 la maglia gialla al connazionale Jean Mall\u00e9jac, che finir\u00e0 secondo, al termine della tappa alpina (la diciottesima del calendario) conclusasi a Brian\u00e7on."}
{"id": "797845", "revid": "41949", "url": "https://it.wikipedia.org/wiki?curid=797845", "title": "Formule di Lewis", "text": ""}
{"id": "797846", "revid": "2730", "url": "https://it.wikipedia.org/wiki?curid=797846", "title": "John Fowles", "text": "Biografia.\nJohn Robert Fowles nasce a Leigh-on-Sea, nell'Essex da Gladys May Richards e Robert John Fowles; una famiglia di mercanti, appartenenti alla \"middle-class\" londinese. La sua infanzia e la sua prima educazione fu seguita dalla madre e dalla cugina Peggy Fowles. Nel 1939 ottenne l'accesso alla Bedford School, dove rimase fino al 1944; gli anni di Bedford coincisero con quelli della seconda guerra mondiale. Nel 1947, dopo aver terminato il servizio militare, entr\u00f2 al New College di Oxford dove studi\u00f2 il tedesco ma soprattutto il francese, conseguendo il BA in questa lingua. Fu ad Oxford che cominci\u00f2 a considerare la propria vita come dedicata alla scrittura, soprattutto dopo aver letto le opere di esistenzialisti come Jean-Paul Sartre e Albert Camus; pur non considerandosi un esistenzialista, la motivazione essenziale alla letteratura fu per Fowles la sensazione che il mondo era sostanzialmente assurdo.\nOpere.\nFilm tratti da suoi romanzi.\nIn questo film nella sequenza iniziale filmata su un battello fa una comparsa anche John Fowles nel ruolo di un mozzo."}
{"id": "797851", "revid": "77358", "url": "https://it.wikipedia.org/wiki?curid=797851", "title": "Eirik I of Norway", "text": ""}
{"id": "797853", "revid": "767487", "url": "https://it.wikipedia.org/wiki?curid=797853", "title": "Tour de France 1954", "text": "Il Tour de France 1954, quarantunesima edizione della Grande Boucle, si svolse in ventitr\u00e9 tappe tra l'8 luglio e il 1\u00ba agosto 1954, per un percorso totale di 4 669\u00a0km.\nFu vinto per la seconda volta dal passista-scalatore e finisseur francese Louison Bobet (al terzo podio della. carriera nella Grande Boucle, considerando, oltre a questo secondo trionfo consecutivo, anche il terzo posto ottenuto nell'edizione 1950).\nSi tratt\u00f2 della diciottesima edizione della corsa a tappe francese vinta da un corridore di casa.\nBobet avrebbe poi vinto il Tour anche per una terza e ultima volta, nell'edizione 1955, diventando cos\u00ec il primo ciclista a vincere la corsa a tappe francese per tre anni consecutivi.\nBobet termin\u00f2 le proprie fatiche sulle strade transalpine di questa edizione 1954 con il tempo di 140h06'05\", precedendo in classifica generale due corridori svizzeri.\nIl passista-scalatore e finisseur Ferdi K\u00fcbler (al secondo ed ultimo podio nel Tour dopo il trionfo nell'edizione 1950) giunse al secondo posto della classifica generale.\nIl passista-scalatore Fritz Sch\u00e4r (al primo ed unico podio della carriera nella Grande Boucle) termin\u00f2 nella terza posizione della graduatoria generale.\nResoconto degli eventi.\nAl Tour 1954 parteciparono 110 corridori, dei quali 69 giunsero a Parigi.\nTornarono, in questa edizione, le semitappe. In totale, infatti, furono previste ventitre tappe, ma in realt\u00e0 le frazioni del Tour furono venticinque.\nIl vincitore Louison Bobet fu leader della classifica alla fine di sedici frazioni sulle venticinque corse. Egli conquist\u00f2 una prima volta la maglia gialla al termine della quarta frazione, quando si corse una cronometro a squadre di 10\u00a0km nel Circuito di Rouen-les-Essarts e mantenne il simbolo del primato fino all'ottava frazione. Riprese poi la maglia gialla alla fine della quindicesima frazione per poi mantenerla fino al traguardo di Parigi.\nBobet fu l'undicesimo corridore della storia del Tour de France ad imporsi in almeno due edizioni, dopo Lucien Petit-Breton, Philippe Thys (fino a quel momento unico ad imporsi in tre edizioni), Firmin Lambot, Ottavio Bottecchia, Nicolas Frantz, Andr\u00e9 Leducq, Antonin Magne, Sylv\u00e8re Maes, Gino Bartali e Fausto Coppi. Come Petit-Breton, Thys, Bottecchia e Frantz, Bobet vinse queste due edizioni consecutivamente.\nLo stesso Louison Bobet e il belga Fred De Bruyne furono i corridori che vinsero il maggior numero di frazioni, tre ciascuno su venticinque prove.\nIn questa edizione del 1954, per la prima ed unica volta nella storia del Tour de France, due svizzeri sono saliti sul podio.\nL'elvetico Ferdi K\u00fcbler, su cinque partecipazioni totali al Tour de France, arriv\u00f2 al traguardo di Parigi due volte (nelle altre tre si ritir\u00f2), ed in entrambi i casi ottenne il podio (vincitore nel 1950, sulla piazza d'onore nel 1954).\nNell'edizione seguente della Grande Boucle (1955), Bobet trionfer\u00e0 nuovamente eguagliando il primato di vittorie (tre) fino a quel punto detenuto dal lontano 1920 dal belga Philippe Thys, e diventando il primo corridore della storia a vincere in tre edizioni consecutive del Tour."}
{"id": "797855", "revid": "161374", "url": "https://it.wikipedia.org/wiki?curid=797855", "title": "Prima divisione uruguayana", "text": ""}
{"id": "797856", "revid": "13976", "url": "https://it.wikipedia.org/wiki?curid=797856", "title": "Erik di Norvegia", "text": ""}
{"id": "797857", "revid": "1543377", "url": "https://it.wikipedia.org/wiki?curid=797857", "title": "Stan Ockers", "text": "Professionista dal 1941 al 1956, fu campione del mondo su strada nel 1955 a Frascati e, nello stesso anno, vinse la Liegi-Bastogne-Liegi.\nCarriera.\nNato nel distretto di Borgerhout, ad Anversa, pass\u00f2 professionista come individuale nel 1941. Messo sotto contratto dalla Helyett-Hutchinson l'anno dopo, ottenne i principali successi su strada negli anni 1950.\nAl Tour de France vinse tre tappe (nel 1950, nel 1954 e nel 1956) e si classific\u00f2 due volte secondo nella generale, nel 1950 e nel 1952. Proprio nel 1952, classificandosi al secondo posto a 28'17\" da Fausto Coppi, curiosamente si aggiudic\u00f2 il premio \u2013 tre volte la cifra del consueto conguaglio per la piazza d'onore \u2013 da poco introdotto su idea del patron Jacques Goddet per provare a ridare un po' di interesse alla corsa dominata dal \"Campionissimo\". Negli anni seguenti fece sua la maglia verde della classifica a punti nelle edizioni 1955 e 1956.\nIl 28 agosto 1955, all'et\u00e0 di 35 anni, conquist\u00f2 il titolo di campione del mondo nella prova su strada a Frascati. Nella gara da svolgersi sul circuito tra Grottaferrata e Vermicino, da ripetere per quattordici volte, i due favoriti erano Fausto Coppi e Louis Bobet, che per\u00f2 si marcarono \"a uomo\" neutralizzandosi. Ockers fu allora protagonista di un'azione solitaria che lo vide uscire dal gruppo, andare a riprendere i sei fuggitivi (che avevano circa 5 minuti di vantaggio), staccarli e giungere in solitaria al traguardo tra gli applausi. Nello stesso anno aveva vinto anche le due classiche delle Ardenne, la Freccia Vallone e la Liegi-Bastogne-Liegi; la Freccia Vallone l'aveva peraltro gi\u00e0 fatta sua due anni prima, nel 1953, grazie all'attacco vincente sulla C\u00f4te des Forges.\nAttivo anche su pista, vinse alcune prestigiose Sei giorni, come quella di Anversa, quella di Bruxelles e quella di Gand; fu inoltre campione nazionale nella specialit\u00e0 dell'americana in coppia con Rik Van Steenbergen nel 1955.\nIl 29 settembre 1956, durante una gara su pista nel Palasport di Anversa, cadde fratturandosi il cranio. Trasportato in ospedale, mor\u00ec due giorni dopo. Campione tra i pi\u00f9 amati in Belgio, fu onorato con funerali solenni, alla presenza del re Baldovino I e di ventimila persone. L'anno seguente fu eretto un monumento in suo onore a La Roche-en-Ardenne, sulla C\u00f4te des Forges, nelle Ardenne."}
{"id": "797866", "revid": "1543377", "url": "https://it.wikipedia.org/wiki?curid=797866", "title": "BD+", "text": "BD+ \u00e8 lo schema digital rights management (DRM) che \u00e8 stato implementato nei supporti ottici Blu ray ed equivale al terzo meccanismo di protezione dei dati che equipaggia tali supporti.\nFunzionamento.\nLa protezione BD+ \u00e8 formata da due componenti: una risiede sul supporto Blu ray ed \u00e8 un programma, la seconda componente \u00e8 una macchina virtuale che risiede sul lettore Blu ray e che esegue il software memorizzato nel disco. Questo permette ai produttori di includere dei contenuti interattivi e di includere delle nuove tecnologie di protezione direttamente nel supporto.\nI programmi prima di essere eseguiti provvedono ad effettuare le seguenti operazioni:\nAggiornamenti.\nIl sistema BD+ prevede che i singoli produttori di contenuti possano aggiornare i sistemi di sicurezza semplicemente modificando il programma fornito con il disco e quindi correggere anche eventuali falle di sicurezze nella protezione dei contenuti digitali. Quindi se per ipotesi dovesse venir individuata una falla di sicurezza nei lettori presenti sul mercato i produttori di contenuti dovrebbero semplicemente aggiornare i programmi forniti con i supporti Blu ray al fine di rendere i nuovi dischi inattaccabili dalla falle. I dischi stampati prima della scoperta della falla risulterebbero invece visibili, ma questo viene considerato accettabile dai produttori di contenuti dato che la maggior parte degli acquisti e dei tentativi di forzatura del sistema crittografico si concentra sui titoli di nuova uscita.\nLe specifiche della macchina virtuale BD+ sono state finalizzate nel giugno del 2007 e sono disponibili solamente ai produttori di lettori Blu ray. L'elenco completo \u00e8 disponibile sul sito del consorzio BD+.\nBD+ forzato.\nSecondo la Blu-ray Disc Association questo meccanismo sarebbe riuscito a resistere all'attacco degli hacker per almeno 10 anni.\nIl 30 ottobre 2007 RedFox ha annunciato di essere riuscita a forzare il BD+ e che entro fine anno avrebbe incluso sperimentalmente tale meccanismo di sblocco in un aggiornamento del suo programma di ripping AnyDVD HD. Di fatto, questa introduzione sperimentale \u00e8 avvenuta a fine novembre con la versione 6.1.9.6 beta, e il bypass davvero completo \u00e8 stato raggiunto con la versione 6.4.0.0, uscita il 19 marzo 2008.\nTuttavia la RedFox ha smentito, della Blu-ray Disc Association, solo la previsione dei 10 anni di resistenza del BD+ da \"qualsiasi\" attacco. Infatti la nota flessibilit\u00e0 di tale tecnologia fa della forzatura gi\u00e0 riuscita solo un inizio \"anticipato\" di una corsa tra gatto e topo che \u00e8 destinata a non avere fine. I primi aggiornamenti al BD+, inclusi i nuovi titoli distribuiti in Blu-ray, che hanno messo la RedFox di nuovo alla prova sono avvenuti gi\u00e0 nel giugno 2008 e il fatto che la RedFox stessa abbia puntualmente risposto (in appena una settimana) ma solo per rilanciare la sfida al mittente, \u00e8 semplicemente una conferma di quanto risaputo nel mondo informatico: \u00e8 praticamente impossibile creare una protezione sicura al 100%."}
{"id": "797868", "revid": "599013", "url": "https://it.wikipedia.org/wiki?curid=797868", "title": "AACS", "text": ""}
{"id": "797870", "revid": "115301292", "url": "https://it.wikipedia.org/wiki?curid=797870", "title": "Tour de France 1955", "text": "Il Tour de France 1955, quarantaduesima edizione della Grande Boucle, si svolse in ventidue tappe tra il 7 e il 30 luglio 1955, per un percorso totale di 4\u00a0476,1\u00a0km.\nFu vinto per la terza volta consecutiva dal francese Louison Bobet (al quarto e ultimo podio nella corsa a tappe francese, dopo il terzo posto nell'edizione del 1950). Bobet termin\u00f2 le proprie fatiche sulle strade del Tour con il tempo di 130h29'26\". Al secondo posto della classifica generale si piazz\u00f2 il belga Jean Brankart (sul podio di Parigi per la prima e ultima volta in carriera), mentre il lussemburghese Charly Gaul (al primo podio al Tour de France) si classific\u00f2 al terzo posto.\nAll'epoca, Bobet divent\u00f2 il ciclista pi\u00f9 titolato al Tour, potendo fregiarsi di tre maglie gialle portate a Parigi, insieme al belga Philippe Thys (vincente nel 1913, 1914 e 1920). Bobet divent\u00f2 peraltro il primo ciclista a imporsi per tre anni di fila nella \"Grande Boucle\".\nIn questa annata il francese Raphael Gemignani stabil\u00ec il record di regolarit\u00e0 consistente nel piazzarsi nella top ten della classifica generale delle tre grandi corse a tappe in un anno solare.\nQuesto record verr\u00e0 eguagliato dal solo Gastone Nencini nell'annata 1957.\nResoconto degli eventi.\nAl Tour de France 1955 parteciparono 130 corridori in rappresentanza di tredici formazioni, otto nazionali e cinque regionali; dei partenti, 69 giunsero al traguardo finale di Parigi.\nSulle ventitr\u00e9 frazioni previste, Louison Bobet fu leader della classifica al termine delle ultime sei prove. Furono quattro i corridori che si aggiudicarono il maggior numero di frazioni (due ciascuno): Miguel Poblet, Louison Bobet, Charly Gaul e Jean Brankart.\nQuesta edizione del Tour de France divenne famosa anche per il primo caso di doping accertato nella corsa. Nel corso dell'undicesima tappa, che da Marsiglia portava ad Avignone, si stava affrontando il Mont Ventoux. Lo scalatore francese Jean Mall\u00e9jac and\u00f2 in crisi: fu posto su un lato della strada e, soccorso con ossigeno e anticoagulanti che gli permisero di riprendersi dopo un quarto d'ora di completa incoscienza, venne poi trasportato all'Ospedale di Avignone, dove si riprese del tutto ma venne scoperto dalle analisi del caso sul corpo del ciclista francese un uso massiccio di anfetamine. Mall\u00e9jac sostenne di essere stato costretto a drogarsi e nell'immediato aveva detto di essere anche pronto a denunciare coloro che lo avevano costretto a doparsi per tentato omicidio, ma la cosa non accadde mai."}
{"id": "797874", "revid": "1543377", "url": "https://it.wikipedia.org/wiki?curid=797874", "title": "Tanatoprassi", "text": "La tanatoprassi \u00e8 l'insieme delle cure rivolte e del \u00ab\"trattamento estetico delle salme prima delle esequie\"\u00bb. La parola deriva dal greco \"thanatos\" 'morte' e \"praxis\" 'pratica'. Il professionista che svolge i trattamenti di tanatoprassi \u00e8 definito tanatoprattore.\nDiffusione.\nLa tanatoprassi, oltre che negli Stati Uniti, \u00e8 legalmente autorizzata in molti paesi europei. In Italia \u00e8 rappresentata dall'A.I.T. (Associazione Italiana di Tanatoprassi) e dall'I.N.I.T. (Istituto Nazionale Italiano di Tanatoprassi).\nLa disciplina \u00e8 legata alla realizzazione delle \"case funerarie\", la cui funzione \u00e8 quella di ospitare la salma, il defunto cos\u00ec non deve sostare troppo tempo nell'ambiente dell'obitorio, garantendo alle famiglie in lutto un luogo confortevole e personale specializzato.\nIn Italia, mentre il Regolamento di polizia mortuaria include specifiche disposizioni riguardo alla pratica dell'imbalsamazione, quasi niente \u00e8 previsto relativamente alla tanatoprassi.\nProcedimenti.\nLa tanatoprassi \u00e8 un trattamento \"post-mortem\" e consiste nella cura igienica di conservazione e di presentazione estetica del corpo dopo la morte, volta soprattutto a di .\nNelle ore successive alla morte, infatti, il corpo subisce una veloce trasformazione, con la fuoriuscita di liquidi organici e la presenza di vapori nauseanti, che rendono la veglia funebre traumatica e potenzialmente pericolosa.\nSecondo quanto afferma l'Istituto Nazionale Italiano di Tanatoprassi, la tanatoprassi prevede un'iniezione nel sistema arterioso di un fluido conservante e una serie di cure estetiche che consentono di mantenere un'immagine integra del defunto, ritardando per alcune settimane il processo di decomposizione. Inoltre viene garantito il naturale ritorno in polvere del corpo in un tempo massimo di 10 anni, mentre un corpo che non ha subito nessun trattamento pu\u00f2 richiedere dai 40 agli 80 anni.\nLa tanatoprassi presenta i suoi vantaggi anche nell'ambito della medicina legale, infatti fermando la decomposizione della salma si fissano i tessuti e le lesioni come in una preparazione istologica, consentendo cos\u00ec di eseguire le indagini pi\u00f9 facilmente: ad esempio studiare meglio la traiettoria di un proiettile ed avere un apporto ai metodi di identificazione medico-legale. In caso di una riesumazione, resa necessaria da indagini giudiziarie, si avranno sicuramente risultati migliori su un cadavere trattato, rispetto a un cadavere in decomposizione.\nLa tanatoprassi non \u00e8 da confondere con l'imbalsamazione perpetua, ma \u00e8 un metodo di conservazione temporanea; fa s\u00ec che le salme possano essere conservate dai 10 ai 15 giorni prima della sepoltura.\nTanatoestetica.\nLa tanatoestetica \u00e8 una branca della tanatoprassi che si occupa della cura dell'aspetto estetico del defunto .\nIn Giappone \u00e8 praticata come parte integrante del rito funebre ed \u00e8 stata rappresentata con il film del 2008 diretto da Y\u014djir\u014d Takita premiato con l'Oscar al miglior film in lingua straniera nel 2009 a Los Angeles."}
{"id": "797878", "revid": "828781", "url": "https://it.wikipedia.org/wiki?curid=797878", "title": "Tour de France 1956", "text": "Il Tour de France 1956, quarantatreesima edizione della Grande Boucle, si svolse in ventidue tappe tra il 5 e il 28 luglio 1956, per un percorso totale di 4 498\u00a0km. \nFu vinto dal passista-scalatore francese Roger Walkowiak, alla prima ed unica affermazione nella Grande Boucle; fu anche l'unica volta in cui egli riusc\u00ec a salire sul podio di Parigi. \nSi tratt\u00f2 della ventesima edizione della corsa a tappe francese vinta da un corridore di casa.\nFu una delle edizioni pi\u00f9 atipiche della storia del Tour; decisa, dopo la prima settimana di corsa, da una delle maxi-fughe (in gergo \"fuga-bidone\") pi\u00f9 memorabili e condizionanti sul risultato finale di una corsa a tappe di tre settimane.\nWalkowiak termin\u00f2 le proprie fatiche sugli asfalti transalpini con il tempo di 124h01'16\".\nIl passista-scalatore francese Gilbert Bauvin (anche per lui questo sar\u00e0 il solo podio della propria carriera conseguito nella Grande Boucle) fu il secondo della graduatoria generale di questa edizione della corsa a tappe francese.\nIl passista-scalatore belga Jan Adriaensens (per la prima volta sul podio del Tour) si piazz\u00f2 al terzo posto della classifica generale.\nResoconto degli eventi.\nAl Tour de France 1956 parteciparono 120 corridori, dei quali 88 giunsero a Parigi.\nIl francese Roger Hassenforder, con quattro successi su un totale di ventitr\u00e9 frazioni, fu il corridore che vinse pi\u00f9 tappe.\nIl Tour 1956 venne corso con la velocit\u00e0 media pi\u00f9 alta registrata fino a quella edizione, oltre 36\u00a0km/h. Walkowiak divenne anche il secondo ciclista, dopo Firmin Lambot nel Tour de France 1922, a vincere il Tour senza aver vinto nemmeno una tappa.\nNessun precedente vincitore del Tour si trov\u00f2 a competere per il titolo nel 1956, fatto che in precedenza si era verificato solo nel 1903 e nel 1927. Un ciclista sconosciuto di una squadra regionale francese, Roger Walkowiak, riusc\u00ec ad ottenere la vittoria finale. Egli fu leader della classifica generale alla fine di otto frazioni sulle ventitr\u00e9 previste, e la sua leadership si divise in due tronconi: dall'ottava alla decima frazione e, infine, negli ultimi cinque giorni.\nWalkowiak approfitt\u00f2 dell'assenza del campione uscente Louison Bobet, del \"Campionissimo\" Fausto Coppi e degli svizzeri Hugo Koblet e Ferdi K\u00fcbler, oltre che della classica \"fuga-bidone\" di 31 corridori, lui compreso, nella settima tappa, ma poi seppe meritarsi la vittoria difendendosi bene in salita.\nIl cinque volte vincitore del Tour Bernard Hinault lod\u00f2 la vittoria di Walkowiak dicendo: \u00abCi sono persone che dicono che Walkowiak non avrebbe dovuto vincere il Tour. Avrebbero dovuto esserci! Si prese la maglia, la perse e la riconquist\u00f2. Non era un ladro. Il Tour non \u00e8 un regalo.\u00bb.\nProprio nel 1956, lo spagnolo Miguel Poblet divent\u00f2 il primo corridore della storia ad imporsi in almeno una tappa dei tre Grandi Giri (Tour de France, Giro d'Italia, Vuelta a Espana) nello stesso anno."}
{"id": "797887", "revid": "119879132", "url": "https://it.wikipedia.org/wiki?curid=797887", "title": "Garganega", "text": "La Garganega \u00e8 un vitigno a bacca bianca. Il pi\u00f9 importante delle province di Verona e Vicenza, la variet\u00e0 che domina le colline della DOC Soave.\nNon possiede una aromaticit\u00e0 spiccata, ma un piccolo patrimonio di profumi di cui la mandorla e i fiori bianchi sono i pi\u00f9 nitidi; ha uno sviluppo biologico molto lungo, tanto da giungere a maturazione in ottobre; ha una buccia dura e particolarmente gialla (quasi rosa) quando \u00e8 matura. Non ha un'acidit\u00e0 preponderante, ma piuttosto un equilibrio di estratti e zuccheri. Recenti studi sul DNA del Garganega, hanno verificato le forti analogie, e per un clone anche l'assoluta identicit\u00e0, con il profilo genetico della variet\u00e0 Grecanico Dorato e con la Malvasia de Manresa, un vitigno spagnolo quasi estinto.\nCaratteristiche ampelografiche.\nGli ultimi studi effettuati sul territorio, frutto della collaborazione tra produttori e istituzioni di controllo e ricerca, fanno emergere almeno quattro sottovariet\u00e0, di cui due realisticamente protagoniste del Soave attuale.\nStoria.\n\u00c8 possibile che il primo riconoscimento ufficiale risalga al 1200 nel celebre trattato di Pietro de' Crescenzi nel quale si parla di \"Garganica\", ma \u00e8 certo che tracce di questo nome e del vitigno vi fossero almeno dall'anno 1000. In vari trattati si considera quest'uva dorata come l'ideale per la produzione dei dolci e passiti vini Retici.\nVi sono numerose testimonianze che la fanno appartenere alla grande famiglia dei Trebbiani e quindi l'origine etrusca non sembra in discussione, visto anche l'impianto a pergola (pi\u00f9 alto di quello di origine greca) dagli Etruschi sperimentato e poi diffuso in gran parte dell'Italia nord orientale. Inoltre ci sono molti studiosi a scommettere sulla vicinanza di carattere della Garganega con altri vitigni come il sardo Nuragus, il veneto Glera e il pi\u00f9 meridionale Grecanico.\nUna delle caratteristiche riconosciuta immediatamente, e giunta fino a noi quasi intatta, \u00e8 la consistente differenza tra alcuni cloni fondamentali. Pier de Crescenzi gi\u00e0 parlava di una sottovariet\u00e0 \"Femina\", molto fruttifera, ed una \"Mascula\", praticamente sterile. Un lavoro ampelografico pi\u00f9 approfondito \u00e8 stato fatto praticamente solo dal 1970 in poi, anche se le sue conclusioni non sono dissimili dalle ricerche fatte negli ultimi due secoli da numerosi studiosi come De Leonardis, Marzotto, e Cosmo.\nPresenza sul territorio.\nLa sua presenza abbraccia un largo territorio che parte dal Garda Veronese, non sono infatti rari i casi di ottimi bianchi ottenuti con questa variet\u00e0 da produttori generalmente dediti al Bardolino, ed arriva fino alla fine dei Colli Berici, sconfinando nei padovani Colli Euganei (Torreglia, Galzignano Terme e Arqu\u00e0 Petrarca).\nNella Valpolicella Classica il suo utilizzo si \u00e8 ristretto ad alcuni vini bianchi passiti, anche se molti contadini ottengono dalla garganega il vino bianco di tutti i giorni, talvolta venduto in damigiana. In questo territorio, pi\u00f9 vocato ai rossi, il vino bianco ha una visceralit\u00e0 e una forza rustica che lo distinguono dalle versioni pi\u00f9 fini che cominciano a farsi vive dalla zona orientale della provincia di Verona. Infatti gi\u00e0 nella Valpolicella \"allargata\" (la zona non Classica), in particolare nei comuni di Mezzane e Illasi, la Garganega assume sfumature dalla mineralit\u00e0 pi\u00f9 sottile, i delicati aspetti floreali del vitigno si avvertono e sostituiscono le sensazioni pi\u00f9 \"legnose\" (quasi di corteccia) che appartengono ai territori occidentali e che ritroveremo in altre zone. \nNella zona del Soave non Classico, il vitigno veneto restituisce parte della sua lievit\u00e0 olfattiva e le aggiunge una quota di muscoli: il punto sta nel dosarne la naturale esuberanza produttiva evitando vini troppo diluiti ma anche prodotti troppo grossi che le farebbero perdere spontaneit\u00e0. Questa naturalezza sembra invece manifestarsi nei comuni di Soave e Monteforte, la zona del Soave classico: qui \u00e8 la composizione del terreno, accanto alla consuetudine interpretativa, a fare la differenza ed abbiamo di conseguenza un'armonia leggiadra ed una continuit\u00e0 tra naso e bocca. A Gambellara, appena entrati in provincia di Vicenza, la garganega, qui declinata al maschile e dunque \"garganego\", offre l'altra sua versione pi\u00f9 interessante e ricca di potenzialit\u00e0: lungi dall'essere sottile e raffinata come nel Soave, acquista una mineralit\u00e0 pi\u00f9 pronunciata e una struttura gustativa quasi tannica, al punto da rappresentare un bianco deciso dalle ambizioni gastronomiche completamente diverse da quelle del Soave. \nNel Vicentino troviamo ancora garganega nei Colli Berici, territorio dalle notevoli possibilit\u00e0, e poi in qualsiasi vigneto della settentrionale area di Breganze \u00e8 possibile reperire filari di questo vitigno raramente vinificato in purezza. In provincia di Padova, ed in particolare nei Colli Euganei, ed in totale controtendenza con quello che il mercato farebbe intuire, vi sono alcuni produttori che stanno mettendo a punto bianchi a base di garganega ispirandosi proprio ai migliori esempi di Soave."}
{"id": "797893", "revid": "1013865", "url": "https://it.wikipedia.org/wiki?curid=797893", "title": "Provincia di Ayd\u0131n", "text": "La provincia di Ayd\u0131n (in turco Ayd\u0131n ili) \u00e8 una provincia della Turchia.\nDal 2012 il suo territorio coincide con quello del comune metropolitano di Ayd\u0131n (\"Ayd\u0131n B\u00fcy\u00fck\u015fehir Belediyesi\").\nGeografia fisica.\nLa provincia di Ayd\u0131n confina con le province di Smirne, Manisa, Denizli e Mu\u011fla. Ad ovest \u00e8 bagnata dal mar Egeo.\nSuddivisione amministrativa.\nLa provincia \u00e8 divisa in 17 distretti: \nNel 2012 \u00e8 stato abolito il distretto di Ayd\u0131n, sostituito dal distretto di Efeler. Fanno parte della provincia 55 comuni e 490 villaggi."}
{"id": "797902", "revid": "339392", "url": "https://it.wikipedia.org/wiki?curid=797902", "title": "Diatomea", "text": ""}
{"id": "797903", "revid": "767487", "url": "https://it.wikipedia.org/wiki?curid=797903", "title": "Rain Dances", "text": "Rain Dances \u00e8 il quinto album del gruppo inglese Camel, gruppo della cosiddetta \"scuola di Canterbury\", pubblicato nel settembre del 1977 dalla Decca Records."}
{"id": "797906", "revid": "3082", "url": "https://it.wikipedia.org/wiki?curid=797906", "title": "Gneo Domizio Corbulo", "text": ""}
{"id": "797912", "revid": "1590006", "url": "https://it.wikipedia.org/wiki?curid=797912", "title": "Anti-Nazi League", "text": "L'Anti-Nazi League (Lega anti-nazista - LAN) \u00e8 stata un'organizzazione creata nel 1977 al fine di opporsi alla continua crescita, durante quegli anni, dei movimenti di estrema destra nel Regno Unito.\n\u00c8 stata attiva tra il 1977 ed il 1981 ed i membri fondatori furono Peter Hain (ex leader liberale e sottosegretario di stato dell'Irlanda del Nord) e Paul Holborow (membro del partito socialista inglese).\nLa principale attivit\u00e0 della lega durante gli anni settanta fu in opposizione al British National Front, un movimento guidato da John Tyndall con una lunga storia fatta di coinvolgimenti con gruppi fascisti e nazisti. Altro \"bersaglio\" della LAN \u00e8 stato il \"British Movement\".\nDopo un periodo di pausa nella seconda met\u00e0 degli anni ottanta, il movimento ha conosciuto una nuova fase di attivit\u00e0 nel 1992, in opposizione al British National Party (BNP).\nNel 2004 \u00e8 confluito nell'organizzazione \"Unite Against Fascism\".\nAttivit\u00e0.\nOltre all'attivit\u00e0 di protesta contro i gruppi citati, la LAN ha collaborato con il movimento negli anni settanta alle manifestazioni musicali svolte nel periodo dal Rock Against Racism e con un movimento simile noto come Love Music Hate Racism."}
{"id": "797918", "revid": "10929", "url": "https://it.wikipedia.org/wiki?curid=797918", "title": "Filatura elettrostatica", "text": ""}
{"id": "797919", "revid": "10929", "url": "https://it.wikipedia.org/wiki?curid=797919", "title": "Electrospinning", "text": ""}
{"id": "797923", "revid": "287204", "url": "https://it.wikipedia.org/wiki?curid=797923", "title": "Julia Kristeva", "text": "Biografia.\nVive e lavora in Francia dal 1964 e pubblica principalmente in francese. Partecip\u00f2 alla redazione della rivista \"Tel Quel\" e, soprattutto negli anni sessanta e settanta, partecip\u00f2 attivamente alla vita culturale francese, teorizzando e sviluppando tra l'altro il concetto di intertestualit\u00e0. Collabor\u00f2 con Michel Foucault, Roland Barthes, Jacques Derrida e Philippe Sollers. Si spos\u00f2 con quest'ultimo.\nNel 1979 divenne psicanalista, dopo aver seguito dei seminari di Jacques Lacan. Ha costruito una relazione tra la semiologia e l'analisi psicanalitica. Insegna Semiologia alla State University of New York e all'Universit\u00e0 Paris VII - Denis-Diderot. Dirige il \"Centro Roland Barthes\" e nel 2004 ha ricevuto il Premio Holberg. Il 12 dicembre 2018 ha ricevuto la laurea magistrale honoris causa in Traduzione specialistica e Interpretariato di conferenza presso la Libera universit\u00e0 di lingue e comunicazione IULM di Milano.\nOpere.\nIl suo lavoro \u00e8 cominciato intorno alla semiologia occupandosi di dialogo, verosimiglianza, ideologemi, moda e letteratura. Specialmente di autori come Sade, Roussel, Bataille, Beckett (con \"Le p\u00e8re, l'amour, l'exile\") e in misura maggiore di Mallarm\u00e9, al quale ha dedicato una monografia importante (\"La r\u00e9volution du langage po\u00e9tique\", 1974). Un altro libro di critica letteraria che gi\u00e0 apre alla psicoanalisi \u00e8 \"Pouvoirs de l'horreur\" (1980), su C\u00e9line. Seguono poi anni d'interesse verso i fenomeni dell'amore e della depressione, l'idea di esilio, e il problema della fede. Un romanzo semi-autobiografico (\"I samurai\", 1990) ricostruisce i suoi anni d'impegno politico maoista e gli incontri di lei, giovane e attraente ragazza giunta a Parigi dall'est Europa, con gli intellettuali dell'epoca. Di una successiva ricerca sul \"genio femminile\" fanno parte i tre libri su Hannah Arendt, Melanie Klein e Colette.\nKristeva \u00e8 stata considerata una delle maggiori esponenti del femminismo francese insieme a Simone de Beauvoir, H\u00e9l\u00e8ne Cixous e Luce Irigaray. Ha avuto una notevole influenza sul femminismo e la critica letteraria femminista negli Stati Uniti e nel Regno Unito.\n\"Impostures intellectuelles\".\nNel 1997, i fisici A. Sokal e J. Bricmont dedicarono un capitolo del loro libro \"Impostures intellectuelles\" all'utilizzo che Kristeva fece della matematica in alcuni degli scritti che la resero famosa negli anni Sessanta e Settanta. Essi illustrano (pagg. 38-49 della prima edizione americana) la assai superficiale conoscenza di Kristeva della matematica che purtuttavia ella pretende di richiamare, e sostengono inoltre che ella non riesca a mostrare la rilevanza, in linguistica, dei concetti matematici che importa in modo analogico, e che tale rilevanza verosimilmente non esiste."}
{"id": "797934", "revid": "339392", "url": "https://it.wikipedia.org/wiki?curid=797934", "title": "Z-Trip", "text": ""}
{"id": "797936", "revid": "336956", "url": "https://it.wikipedia.org/wiki?curid=797936", "title": "Elmo da palombaro", "text": ""}
{"id": "797937", "revid": "767487", "url": "https://it.wikipedia.org/wiki?curid=797937", "title": "DJ Z-Trip", "text": "Di questa produzione furono stampate solo 2000 copie, ma l'album fu immediatamente distribuito sulla rete in formato MP3.\nLa pi\u00f9 recente tra le pubblicazioni di Z-Trip, \"Shifting Gears\", ha segnato l'esordio sul mercato della propria etichetta discografica. Pubblicato con Hollywood Records nel 2005, l'album presenta collaborazioni con artisti di primissimo piano del panorama hip hop come Supernatural, Murs, Lyrics Born, Luke Sick, Aceyalone, Mystic, Prince Whipper Whip, Busdriver, Chester Bennington (dei Linkin Park), Chuck D (dei Public Enemy) e Soup (dei Jurassic 5).\nDJ Z-Trip ha anche partecipato nel 2001 ad un documentario intitolato \"Scratch\" dove nel suo intervento mostrava alcune tecniche del DJing."}
{"id": "797945", "revid": "80339", "url": "https://it.wikipedia.org/wiki?curid=797945", "title": "Nevinnomyssk", "text": "Nevinnomyssk \u00e8 una citt\u00e0 della Russia meridionale, situata nel Territorio di Stavropol'.\nGeografia.\nLa citt\u00e0 \u00e8 situata su entrambe le rive del fiume Kuban', alla sua confluenza con l'affluente Bol'\u0161oj Zelen\u010duk, nella pianura a nord della catena montuosa del Caucaso.\nStoria.\nLa citt\u00e0 nacque nel 1825 come villaggio cosacco intorno ad un piccolo fortino; ebbe \"status\" di citt\u00e0 nel 1939.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "797946", "revid": "34971", "url": "https://it.wikipedia.org/wiki?curid=797946", "title": "Kicker (KDE)", "text": "Kicker \u00e8 il pannello principale di KDE fino alla serie 3.5. \nPu\u00f2 essere facilmente personalizzato dall'utente grazie all'uso delle Applet. Di default, integra il Men\u00f9 K, il tasto di Accesso al Desktop, il tasto Home, il tasto Konqueror, il tasto Kontact, il tasto di Aiuto. Presenta anche il Gestore delle Anteprime dei Desktop &amp; Pager, la barra delle applicazioni, la barra delle icone di sistema (System Tray) e l'orologio. Fa parte del core del desktop KDE, motivo per cui \u00e8 pacchettizzato come parte del modulo kdebase.\nApplet.\nKicker pu\u00f2 integrare moltissime applet; le applet incluse in KDE 3.5 sono:"}
{"id": "797953", "revid": "767487", "url": "https://it.wikipedia.org/wiki?curid=797953", "title": "Boop Sisters", "text": "Le Boop! Sisters sono un trio jazz/swing vocale fondato da Francesca Biagi e composto da Lily Latuheru, Gi\u00f2 Gi\u00f2 Rapattoni e Alessya Piermarini.\nStoria.\n2001-2006: Francesca Biagi e le Boop! Sisters.\nLe Boop! Sisters nascono nel 2001 da un'idea di Francesca Biagi, che per il nome si ispir\u00f2 al personaggio fumettistico Betty Boop, con l'intento di riproporre il repertorio delle Boswell Sisters, le tre sorelle americane pioniere del jazz vocale negli anni 30. In questa ricerca Francesca Biagi entr\u00f2 in contatto con Beth Boswell Minnerley, figlia di Connie Boswell e curatrice dell'archivio del gruppo, per arricchire il repertorio e raccogliere le partiture. In questo lavoro la Biagi coinvolse poi Alessya Piermarini, la pianista Silvia Manco e Gi\u00f2 Gi\u00f2 Rapattoni, che aveva gi\u00e0 lavorato con Adriano Mazzoletti, trovando da subito l'appoggio ed il plauso di Lino Patruno. Con il tempo le tre cantanti si distaccarono da una ricerca puramente filologica per sviluppare uno stile interpretativo proprio riproponendo brani in versione armonizzata tratti anche da altri repertori, al fine di rielaborare e divulgare il jazz vocale femminile americano. Si aggiunsero cos\u00ec elementi strumentali con musicisti come la pianista Silvia Manco, il chitarrista Davide Vaccari (che spesso \u00e8 anche l'arrangiatore dei brani), il contrabbassista Guido Giacomini ed il batterista Carlo Battisti. La band partecip\u00f2 cos\u00ec a diversi festival jazz, tra cui il festival di Chieti \"Donne in Jazz\" dell'agosto 2002, partecipando poi alla trasmissione televisiva Telethon, trasmessa il 13 dicembre dalla RAI.\nNel 2003 incisero il loro primo album intitolato \"Boop!\", al quale seguimi il tour che le vide anche al \"Finestra Jazz\", festival di Vallo della Lucaniache vedeva la direzione artistica di Lino Patruno, e la partecipazione al programma radiofonico \"La Stanza della musica\" in onda su Radio RAI. In questo periodo le Boop! Sisters vennero poi notato da Renzo Arbore, che le ospit\u00f2 prima nella sua trasmissione televisiva \"Dove osano le quaglie\", e poi a \"Speciale per me - Meno siamo meglio stiamo\", per poi essere ospitate a \"Jazz Me Blues\", programma televisivo di Lino Patruno per Rai Doc e nel programma radiofonico Il ruggito del coniglio.\nNel 2006 usc\u00ec il loro secondo album intitolato \"Bibidi Bobidi Boop!\" (Alfamusic), che vedeva numerosi ospiti quali lo stesso Renzo Arbore in un rifacimento del brano \"Tutti quanti voglion fare jazz\" ripreso dal film Gli Aristogatti e riproposto per l'occasione con il titolo \"Alleluja tutti Jazzisti\", e poi Luca Velotti, Fabiano \"Red\" Pellini, Michael Supnick, Daniele Formica, Mauro Carpi, Fabrizio \"Bricchio\" Frosi.\n2007-in poi: le Boop! Sisters e la nuova formazione.\nNel 2007 Francesca Biagi lasci\u00f2 il trio per intraprendere la carriera solista per pubblicare, di li a poco l'album \"Frances\u2019 Follies\" (Alfamusic). Le Boop! Sisters videro cos\u00ec l'ingresso in formazione di Lily Latuheru. La nuova formazione ha collaborato ad alcuni progetti del pianista e compositore Giorgio Cuscito."}
{"id": "797958", "revid": "287204", "url": "https://it.wikipedia.org/wiki?curid=797958", "title": "Austin 1800", "text": "La Austin 1800 \u00e8 una berlina prodotta dall'Austin Motor Company (poi BMC) tra il 1964 ed il 1974.\nLo sviluppo del modello.\nAll'inizio degli anni sessanta l'Austin, che gi\u00e0 produceva modelli di successo e, tecnicamente, all'avanguardia, come la Mini e la 1100 decise che era venuto il tempo di rimpiazzare anche uno dei suoi prodotti pi\u00f9 tradizionali: la A60.\nIl progetto venne affidato, ovviamente, a Alec Issigonis, che decise di applicare anche la nuova berlina di fascia medio alta i concetti applicati con successo alla \"Mini\" e alla \"1100\": trazione anteriore, sospensioni \"Hydragas\" (evoluzione dell\"'Hydrolastic\"), grande abitabilit\u00e0 e comfort di marcia.\nConvinto che la praticit\u00e0 fosse molto pi\u00f9 importante della bellezza, Issigonis progett\u00f2 una carrozzeria assai funzionale, ma oggettivamente brutta.\nDi fronte alla fiducia cieca di Issigonis nelle proprie idee e ai successi che aveva ottenuto con la \"Mini\" e la \"1100\", il management Austin approv\u00f2 la produzione della Ado 17 (codice interno del nuovo modello) che, col nome commerciale \"1800\", venne presentata alla stampa inglese nel 1964.\nI giornalisti invitati all'evento rimasero ammutoliti, non per i contenuti tecnici d'avanguardia, ma per l'imbarazzante bruttezza dell'auto. Ciononostante l'autovettura venne insignita del premio Auto dell'anno nel 1965.\nLa tecnica e l'evoluzione.\nCome la \"Mini\" e la \"1100\", la \"1800\" era un'automobile tecnicamente evoluta. Abbandonata la trazione posteriore ed il retrotreno ad assale rigido con balestre a foglia della \"A60\", la nuova nata adottava la trazione anteriore e un sofisticato sistema di sospensioni (a ruote indipendenti con bracci triangolari) con circuito idraulico. Lo schema era, sostanzialmente, analogo all\"'Hydrolastic\" introdotto nel 1962 sulla \"1100\", da cui differiva per la presenza di pi\u00f9 confortevoli ammortizzatori a gas al posto degli elementi elastici in gomma.\nCompletavano il quadro tecnico il cambio a 4 marce, l'impianto frenante misto (con dischi all'avantreno e tamburi dietro) ed il motore 4 cilindri in linea \"B-Series\", con albero a camme laterale e alimentazione a carburatore, di 1798 cm\u00b3 da 85 CV.\nAl momento del lancio la gamma includeva le versioni \"1800\" standard e le \"1800 De Luxe\", che differivano solo per il livello d'allestimento.\nLe ottime doti stradali, l'abitabilit\u00e0, il comfort e il buon livello di finiture interne (specialmente sulla \"De Luxe\"), non furono armi sufficienti per attrarre il pubblico, allontanato soprattutto dalla linea poco gradita, e la produzione s'attest\u00f2 sui 40\u00a0000 esemplari all'anno (contro i 200.000 previsti).\nL'insuccesso del modello si rivers\u00f2 anche sui modelli presentati con altri marchi del gruppo: Morris 1800 (quasi identica alla versione Austin) e Wolseley 18/85 (caratterizzata da uno specifico frontale e finiture pi\u00f9 ricche). Venne soppressa la prevista versione MG.\nNel 1968, per risollevarne le sorti commerciali, il modello venne sottoposto ad un restyling con la consulenza di Pininfarina, che ne modific\u00f2 la parte anteriore (mascherina e fari) e la coda (aggiungendo due pinne, sullo stile della \"1100/1300\"). Da parte sua la BMC aggiunse nuovi profili cromati, diversi cerchi e interni modificati. Dal punto di vista tecnico si registr\u00f2 l'esordio, accanto alla versione monocarburatore da 85\u00a0CV, di una versione bicarburatore da 98\u00a0CV del 1800 \"B-Series\".\nLa nuova gamma includeva le varianti:\nIl restyling non cambi\u00f2 le sorti commerciali del modello.\nNel 1971 su alcuni mercati (non l'Italia, per\u00f2) venne offerta anche una versione mossa da un 6 cilindri monoalbero in testa di 2227\u00a0cm\u00b3 da 110\u00a0CV. La \"2200\" poteva avere marchio \"Austin\", \"Morris\" o \"Wolseley\". In quest'ultimo caso il modello prendeva il nome di Six.\nNel 1974 tutte le \"Ado 17\" vennero tolte di listino, rimpiazzate dalle Princess. Sono state prodotte: 221.000 \"Austin\", 105.000 \"Morris\" e 35.000 \"Wolseley\"."}
{"id": "797959", "revid": "634034", "url": "https://it.wikipedia.org/wiki?curid=797959", "title": "L'Io della mente", "text": "L'Io della mente (in originale \"The Mind's I\", che in inglese suona come \"l'occhio della mente\") \u00e8 un saggio di Douglas Hofstadter e Daniel Dennett. Il libro \u00e8 strutturato come una raccolta di racconti, articoli e saggi di autori diversi sul tema della natura della coscienza. Ciascun capitolo si chiude con un commento critico degli autori. Hoftstadter riprende e amplia alcuni temi del suo \"\"."}
{"id": "797963", "revid": "287204", "url": "https://it.wikipedia.org/wiki?curid=797963", "title": "Micheline", "text": "Negli anni trenta del secolo scorso la Michelin svilupp\u00f2 una serie di treni, usati da diverse compagnie ferroviarie che furono chiamati in francese Micheline. Alcune \"Micheline\" furono costruite negli Stati Uniti dalla Budd Company.\nStoria e sviluppo delle automotrici Michelin sulle linee francesi dello Stato.\nA partire dal 1929 l'industria Michelin fece le sue prime prove degli pneumatici sulle rotaie. I primi test avvennero sul circuito privato della soci\u00e9t\u00e0 a Clermont-Ferrand. Le prove proseguirono sulla linea Saint Florent - Issoudun, in occasione della presentazione ufficiale del prototipo n\u00b06. Dal 1931 la Michelin venne autorizzata a utilizzare una parte della linea di Massy- Palaiseau - Chartres che, situata in prossimit\u00e0 di Parigi, conveniva meglio alla Michelin che vi trasf\u00e8r\u00ec il prototipo ed effettu\u00f2 altre prove con i prototipi 5 e 9.\nIl 10 settembre 1931 avvenne la prima prova in grande stile su una linea ferroviaria. Michelin test\u00f2 il prototipo n\u00b0 5 sulla linea Parigi - Deauville. Questo era montato su un autotelaio a 6 ruote di derivazione Hispano-Suiza con cabina di manovra formata da parti di carlinga d'aereo Wibault. Il prototipo lasci\u00f2 la Stazione di Parigi Saint-Lazare alle ore 10 e 30, e raggiunse Deauville alle 12 e 44. I 220\u00a0km erano stati percorsi in poco pi\u00f9 di due ore, ad una media di 107\u00a0km/ora, battendo di 32 minuti il precedente record stabilito sulla stessa tratta dal \"Rapide de luxe\".\nNello stesso 1931, Michelin inizi\u00f2 le sue prove di un nuovo modello a 24 posti: le \"Micheline\" tipo 11, equipaggiate d'un motore Panhard da 95 CV, furono costruite in due esemplari per lo Stato che le immatricol\u00f2 ZZy 24201-24202. Le automotrici \"tipo 11\" erano afflitte da alcuni inconvenienti: il numero di posti limitato e un solo senso di marcia, che necessitava della giratura del veicolo. Esse furono quindi trasformate ulteriormente; la cabina del trattore, tipo camion, fu rimpiazzata da una cabina sopraelevata, e venne aggiunto un invertitore per permettere la marcia nei due sensi. La modifica non ci guadagn\u00f2 certo in estetica.\nNel 1932 lo Stato ordin\u00f2 poi a Michelin l'inestetico \"tipo 12\" e il \"tipo 14\", utilizzato sulla linea di Caen \u00e0 la Mer, primo veicolo reversibile con cabina di guida sopraelevata.\nMichelin, entro il 1933, svilupp\u00f2 rapidamente il \"tipo 16\". La nuova unit\u00e0 pesava soltanto 7,3 tonnellate, aveva i carrelli a tre assi (anzich\u00e9 a due), ed era motorizzata da un motore a benzina Hispano Suiza a 12 cilindri a V.\nIl posto di guida era posto sull'imperiale. Lo Stato ordin\u00f2 19 automotrici di tale tipo, con 36 posti, che potevano circolare accoppiate. Furono numerate ZZy 24221 - 24239. Nello stesso anno arriv\u00f2 la Micheline \" tipo 17\", riconoscibile dai carrelli a tre assi e dal retro affilato. Lo Stato ne acquist\u00f2 due unit\u00e0 immatricolate come ZZy 24261 - 24262.\nA partire dal 1934, Michelin svilupp\u00f2 il \"tipo 20\" da 56 posti; erano dei veicoli ancora pi\u00f9 lunghi, equipaggiati di carrelli a quattro assi. Lo Stato ne acquist\u00f2 due immatricolandoli ZZy 24271 e 24272. L'anno dopo, 1935, lo Stato aggiunse al suo parco 13 veicoli simili del \"tipo 21\" immatricolati come ZZy 24273 -24287. 7 nuove unit\u00e0 del \"tipo 22\" furono ordinate nel 1936 e immatricolate ZZ 24288 -24295.\nNello stesso anno Michelin lancia il \"tipo 23\" da 96 posti, lungo 30,36\u00a0m, diviso in due compartimenti da 48 posti, con un compartimento bagagli al centro. L'insieme \u00e8 mosso da un carrello motore centrale a quattro assi, con due carrelli portanti a quattro assi. Il carrello motore \u00e8 motorizzato da un motore Panhard da 400CV a 12 cilindri.\nLo Stato ne acquist\u00f2 2 esemplari nel 1936, immatricolati come ZZ 24241 e ZZ24242; altre 8 unit\u00e0 entrarono in servizio nel 1938 immatricolate ZZ 24261-24250.\nSempre nel 1936, Michelin prova un'automotrice articolata a tre elementi: l'insieme misura 45,2\u00a0m ed \u00e8 portato da 4 carrelli. I due carrelli intermedi sono motorizzati da due motori Hispano-Suiza da 250\u00a0CV ciascuno, i carrelli estremi sono portanti. I motori sono disposti nell'elemento centrale che permette 48 posti di prima classe in un elemento e 60 di seconda nell'altro. Un posto di condotta \u00e8 presente a ciascuna estremit\u00e0. Due unit\u00e0 vennero immatricolate dallo Stato come ZZ 24211-24212.\nNel 1939 infine Michelin realizz\u00f2 un progetto di automotrice elettrica articolata a tre elementi che circol\u00f2 sulla linea Parigi-Saint-Germain-des-Pr\u00e9s.\nNel 1939 11 automotrici del \"tipo 21\" vennero private dei motori e trasformate in rimorchi.\nAltre esperienze.\nLa maggior parte delle \"Micheline\" era costituita da automotrici, ma furono costruiti anche dei treni con le rimorchiate.\nAutomotrici Michelin dei vari tipi vennero usate anche nelle ferrovie coloniali del Madagascar, Congo e nelle Chemin de fer du Mo\u00e7ambique. \nLe \"Micheline\" consentivano un confort di marcia maggiore rispetto ai veicoli tradizionali di allora, grazie all'effetto smorzante delle vibrazioni attuato dagli pneumatici, ma ci\u00f2 che ne costituiva il pregio era anche il suo pi\u00f9 grave difetto perch\u00e9 era necessario un elevato numero di ruote per sostenere il carico ed inoltre erano soggette allo sgonfiamento degli pneumatici a causa dell'elevatissima pressione esercitata su una superficie ridotta per causa di forza maggiore alla sola porzione di battistrada che poggiava sulla rotaia.\nIn compenso diedero il via ai sistemi di metropolitane su gomma, che la RATP (R\u00e9gie autonome des transports parisiens) ha per un periodo preferito, oltre che per il confort di marcia, anche per le pi\u00f9 elevate capacit\u00e0 di accelerazione dovute alla maggiore aderenza. Tali vantaggi sono tuttavia oggi del tutto annullati dal progresso avutosi nelle sospensione dei rodiggi ferroviari (che consente confort di marcia anche superiori) e nel controllo elettronico della trazione, che consente di sfruttare meglio e con maggiore continuit\u00e0 temporale la scarsa aderenza offerta dalle ruote di ferro, consentendo di raggiungere le migliori accelerazioni comunque compatibili con il confort di marcia: per questo nelle pi\u00f9 recenti realizzazioni in ambito RATP si \u00e8 tornati al classico rodiggio ferroviario con ruote di ferro.\nFurono comunque poco usate fuori dalla Francia e ben presto scomparvero anche ivi, dal momento che ai ridotti vantaggi in termini di confort (comunque raggiunti nei decenni successivi con i pi\u00f9 moderni rodiggi ferroviari) erano ampiamente superati da svantaggi, in termini di pericolosit\u00e0, complessit\u00e0 di gestione, elevati costi di trazione e di manutenzione.\nNell'agosto 1932 sulla ferrovia Roma-Lido fu sperimentata una Micheline. Il nome fu italianizzato in Michelina. Era mossa da un motore Diesel da 3500 cc. Dopo aver girato per varie linee italiane (nel febbraio dello stesso anno aveva svolto delle prove sulla ferrovia Canavesana) l'esperimento non diede luogo ad alcuna ordinazione di acquisto."}
{"id": "797966", "revid": "63727", "url": "https://it.wikipedia.org/wiki?curid=797966", "title": "Renault Type AZ, Type BZ, Type CB e Type DG", "text": "Le Type AZ, BZ, CB e DG costituiscono una piccola famiglia di autovetture di classe medio-alta prodotte tra il 1909 ed il 1914 dalla casa francese Renault.\nProfilo.\nTali vetture nacquero come evoluzione delle Type AH e AM. In particolare, abbandonarono la veste di coup\u00e9 de ville, per tornare ad una pi\u00f9 convenzionale carrozzeria berlina. Gran parte degli esemplari prodotti furono \"vestiti\" dall'atelier automobilistico Rothschild. Queste vetture riscossero un buon successo negli strati alti della societ\u00e0 dell'epoca.\nEsse proponevano alcune innovazioni, come l'adozione di un carburatore automatico e la presenza di una pompa ad ingranaggi comandata dalla distribuzione.\nI motori disponibili su queste vetture erano due, entrambi a 4 cilindri: uno da 2410 e l'altro da 2610 cm\u00b3.\nTali vetture furono prodotte fino al 1914."}
{"id": "797969", "revid": "1305772", "url": "https://it.wikipedia.org/wiki?curid=797969", "title": "PAI", "text": ""}
{"id": "797972", "revid": "1821190", "url": "https://it.wikipedia.org/wiki?curid=797972", "title": "VirtualDub", "text": "VirtualDub \u00e8 un software freeware sotto licenza GPL (GNU General Public License) che permette di eseguire alcune funzioni di video editing.\nStoria e caratteristiche.\nRealizzato nel 2001 e costantemente aggiornato negli anni, \"VirtualDub\" \u00e8 diventato molto rinomato e apprezzato per la sua semplicit\u00e0 di utilizzo, efficienza e per le varie funzionalit\u00e0 di conversione, estrazione e modifica, nonostante non sia un programma nato per l'utenza professionale. In ingresso, supporta solo file video AVI (.avi, .divx) e MPEG-1 (.mpg, .m1v, ...); in uscita solo AVI. La decodifica video MPEG-1 \u00e8 l'unica supportata nativamente. Per la codifica/decodifica audio e video associata al file AVI, si poggia sull'interfaccia VfW. Si possono quindi produrre tracce video e audio con diversi codec (esempio: Xvid (MPEG-4), x264 (H.264), M-JPEG, Huffyuv, MP3, AC-3), purch\u00e9 installati nel sistema in una loro implementazione VfW. Col tempo, sono state implementate dall'autore altre decodifiche native, molto comuni come formati in ingresso, tra cui, per la parte video: sorgenti non compresse YUV, M-JPEG, DV; per l'audio: MP3.\nA differenza di molti altri editor, l'utente ha il pieno controllo della modalit\u00e0 di funzionamento. Ci\u00f2 significa che, se l'utente seleziona la modalit\u00e0 senza ricompressione (chiamata \"Direct stream copy\" nei men\u00f9 del programma), funzioner\u00e0 solo senza ricompressione (eseguire alcune operazioni non sar\u00e0 possibile); ultile ad esempio per effettuare solo tagli, senza ricomprimere le tracce, quindi senza alcuna perdita di qualit\u00e0 video/audio. In confronto, molti altri editor eseguono la ricompressione sempre, indipendentemente dalla necessit\u00e0. Esegue anche (come Ulead Media Studio) ricompressione adattativa alla transizione, senza toccare il resto del materiale (l'utente allo stesso tempo non sa esattamente quali parti sono stati sottoposti a ricompressione).\nLa seconda caratteristica, unica, \u00e8 il basso carico della CPU e, di conseguenza, una pi\u00f9 alta velocit\u00e0 di elaborazione rispetto ad altri video editor.\nVirtualdub, dispone anche di possibilit\u00e0 di catturare video e audio, proveniente da pi\u00f9 sorgenti: videocamera, scheda di acquisizione video analogica o digitale, schermo del computer.\nEstensioni.\nLo sviluppatore ha aggiunto il supporto per l'inserimento di \"plug-in\" di input, i quali, assieme all'installazione di codec VFW/ACM, consentono di aprire:\n32 bit\n64 bit"}
{"id": "797974", "revid": "104458", "url": "https://it.wikipedia.org/wiki?curid=797974", "title": "Jens Byggmark", "text": "Biografia.\nStagioni 2001-2008.\nSlalomista puro originario di T\u00e4rnaby e attivo in gare FIS dal dicembre del 2000, Byggmark ha esordito in Coppa Europa il 2 dicembre 2003 a \u00c5re, senza qualificarsi per la seconda manche, e in Coppa del Mondo di sci alpino il 23 gennaio 2005 a Kitzb\u00fchel, senza completare la prima manche. Il 15 dicembre 2005 a Obereggen ha colto il suo primo podio in Coppa Europa (2\u00ba) e un mese dopo, il 15 gennaio 2006 a Oberjoch, ha vinto la sua prima gara nel circuito continentale.\nIn Coppa del Mondo ha conquistato la prima vittoria, nonch\u00e9 primo podio, il 27 gennaio 2007 a Kitzb\u00fchel e il giorno successivo ha vinto nuovamente sulla Streif, che in quella stagione ospit\u00f2 lo slalom speciale di Kitzb\u00fchel in luogo della consueta Ganslern; questi sono stati i suoi unici successi nel circuito. Ai successivi Mondiali di \u00c5re, suo esordio iridato, ha vinto la medaglia d'argento nella gara a squadre, mentre non ha concluso le altre prove cui ha preso parte (oltre allo slalom speciale, lo slalom gigante e la supercombinata).\nStagioni 2009-2017.\nAnche ai Mondiali di Val-d'Is\u00e8re 2009 ha gareggiato, oltre che nello slalom speciale, nello slalom gigante, ma non ha nuovamente portato a termine le prove. Ai XXI Giochi olimpici invernali di , sua unica presenza olimpica, si \u00e8 classificato 22\u00ba. Ai Mondiali di Garmisch-Partenkirchen 2011 ha vinto la medaglia d'argento, mentre a quelli di Schladming 2013 \u00e8 stato 8\u00ba nello slalom speciale e ha vinto la medaglia d'argento nella gara a squadre (partecipando come riserva).\nIl 22 dicembre 2014 ha colto a Madonna di Campiglio il suo ultimo podio in Coppa del Mondo (3\u00ba) e ai Mondiali di Vail/Beaver Creek 2015, suo congedo iridato, non ha completato la gara. Si \u00e8 ritirato al termine della stagione 2016-2017; la sua ultima gara in carriera \u00e8 stato lo slalom gigante di Coppa del Mondo disputato ad Adelboden l'8 gennaio, non completato da Byggmark.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nSC = supercombinata"}
{"id": "797977", "revid": "599013", "url": "https://it.wikipedia.org/wiki?curid=797977", "title": "Victor D'Hondt", "text": "Biografia.\nProfessore di diritto civile e fiscale presso l'Universit\u00e0 di Gand, Victor D'Hondt \u00e8 conosciuto soprattutto per l'omonimo metodo, da lui inventato e descritto per la prima volta nel 1878, per l'attribuzione dei seggi nei sistemi elettorali di tipo proporzionale."}
{"id": "797978", "revid": "767487", "url": "https://it.wikipedia.org/wiki?curid=797978", "title": "The Trammps", "text": "The Trammps sono stati uno dei gruppi vocali pi\u00f9 rappresentativi nel panorama della musica disco/soul. Iniziarono la loro carriera negli anni sessanta chiamandosi prima The Volcanos, poi The Moods. La formazione base era composta da: Jimmy Ellis cantante, Stanley Wade cantante e bassista, Earl Young cantante e batterista, Harold Wade e Robert Upchurch cantanti.\nIl loro primo singolo fu \"Zing Went the Strings of My Heart\" del 1972, \"cover\" di una melodia di successo di Judy Garland, registrato nei leggendari Sigma Sound Studio di Filadelfia.\nSeguirono \"Hold Back the Night\" e \"Where Do We Go From Here\" con cui, nel 1974, scalarono le classifiche R&amp;B americane.\nNel 1975 i Trammps entrarono a far parte dell'etichetta Atlantic Records, diventando uno dei gruppi pi\u00f9 riconoscibili nel panorama della Disco.\nDi quegli anni sono canzoni come \"Hooked for Life\" e \"Where the Happy People Go\", a cui si aggiungono \"Disco Party\", \"Body Contact\" e molte altre.\nMa il grande successo arriva con la pubblicazione di \"Disco Inferno\" (1976), il cui singolo omonimo viene incluso nella colonna sonora del film \"Saturday Night Fever\".\nNel 1977 \"Disco inferno\" diventa la canzone pi\u00f9 rappresentativa sulla scena internazionale del mondo della discoteca, e regala ai Trammps un Grammy Award nel 1979."}
{"id": "797987", "revid": "132266", "url": "https://it.wikipedia.org/wiki?curid=797987", "title": "Victor d'Hondt", "text": ""}
{"id": "797988", "revid": "324090", "url": "https://it.wikipedia.org/wiki?curid=797988", "title": "Dispositivi di protezione individuale", "text": "Con la locuzione dispositivi di protezione individuale (acronimo: DPI), internazionalmente denominati PPE (dall'inglese \"Personal Protective Equipment\"), si intendono dispositivi che hanno la funzione di salvaguardare la persona che l'indossi, da rischi per la salute e la sicurezza, proteggendo in tutto o in parte da tali rischi (senza finalit\u00e0 di prevenzione dei suddetti rischi, trattandosi appunto di \"protezioni\").\nTali dispositivi sono utilizzati in molteplici ambiti, tra cui in ambito lavorativo, domestico, trasporti, sportivo e ricreativo.\nSi distinguono dai dispositivi di protezione collettiva (DPC), che, a differenza dei dispositivi di protezione individuale, proteggono un insieme di persone collettivamente: un DPI protegge una singola persona, mentre un DPC protegge un insieme di persone.\nStoria.\nI dispositivi di protezione individuale sono utilizzati fin dall'antichit\u00e0, anche se non chiamati \"dispositivi di protezione individuale\" prima del XX secolo: si pensi ad esempio ai DPI utilizzati in ambito militare, come scudi, armature ed elmi.\nUno dei primi dispositivi di protezione individuale utilizzati in ambito sanitario \u00e8 l'abito del medico della peste, utilizzato un tempo dai medici per proteggersi dalle epidemie. Tale abito era costituito da una sorta di tunica nera lunga fino alle caviglie, un paio di guanti, un paio di scarpe, un bastone, un cappello a tesa larga e una maschera a forma di becco dove erano contenute essenze aromatiche e paglia, che agivano da filtro e che avrebbero dovuto impedire il passaggio degli odori, veicolo delle epidemie, secondo le credenze della dottrina miasmatico-umorale.\nTipologie e caratteristiche.\nEfficacia e limiti.\nOgni dispositivo di protezione individuale \u00e8 progettato, pensato e commercializzato come protezione, spesso parziale, da un determinato pericolo in un particolare contesto e presenta una durata oltre la quale perde la sua efficacia. In alcuni casi, un DPI pu\u00f2 inoltre essere monouso, ovvero non risulterebbe efficace se utilizzato una seconda volta.\nSpesso quando un DPI svolge la sua funzione, si danneggia e non pu\u00f2 quindi essere riutilizzato. Ad esempio, dopo che un casco da motociclista ha protetto il capo durante un incidente stradale, avendo assorbito l'urto pu\u00f2 presentare dei punti di rottura o comunque avere diminuito la sua resistenza meccanica, per cui in caso di riutilizzo potrebbe rompersi pi\u00f9 facilmente, non assolvendo pi\u00f9 alla sua funzione. In altri casi, \u00e8 possibile riutilizzare un DPI. In ogni caso, il fabbricante deve comunicare all'utilizzatore attraverso il libretto di istruzioni e l'etichetta come va utilizzato il DPI, per quanto tempo, quante volte, e tutte le altre informazioni necessarie per la sua manutenzione e il suo uso corretto.\nL'efficacia di un DPI va inoltre valutata a seconda dell'entit\u00e0 del pericolo: ad esempio, un guanto per la protezione elettrica in condizioni di bassa tensione non \u00e8 adeguato alla protezione elettrica in caso di alta tensione. Grazie anche all'indicazione delle norme tecniche (ISO, EN, UNI, ecc.) riportate sul DPI \u00e8 possibile verificare quale sia il grado di protezione di un DPI e scegliere quindi quello pi\u00f9 adatto a ciascuna attivit\u00e0.\nVa inoltre detto che la protezione dei DPI nella maggior parte dei casi non \u00e8 \"totale\": l'uso dei DPI pu\u00f2 diminuire la probabilit\u00e0 di un danno alla persona o diminuire l'entit\u00e0 del danno ricevuto, ma spesso, per diversi motivi, rimane una possibilit\u00e0 che il DPI sia insufficiente a proteggere completamente la persona, per cui i DPI sono da considerarsi misure di sicurezza aggiuntive rispetto ad altre misure di sicurezza da mettere in atto, ad esempio: buona progettazione dei luoghi in cui si svolge l'attivit\u00e0 (ambiente di lavoro, campo di gioco, abitazione, ecc.), formazione, informazione, addestramento, misure organizzative, procedure di sicurezza, dispositivi di protezione collettiva, ecc.\nUtilizzi ed impieghi.\nI dispositivi di protezione individuale hanno molteplici applicazioni. Le applicazioni pi\u00f9 comuni includono luoghi di lavoro, ambiti sportivi e ricreativi, ambito dei trasporti, ambito sanitario, ambito militare lotta antincendio, ambiti domestici. Altri esempi di applicazioni includono ad esempio l'esplorazione spaziale.\nEsistono DPI che possono essere utilizzati in molteplici contesti: un esempio in tal senso sono gli occhiali da sole o gli indumenti per proteggersi dalle basse temperature (sciarpa, guanti, ecc.).\nNei luoghi di lavoro.\nL'uso dei DPI in ambito lavorativo \u00e8 generalmente contemplato e regolamentato dalle leggi di ciascuno Stato, che impongono l'adozione di tali DPI per la tutela e la salute della sicurezza dei lavorativi, fermo restando che i DPI sono considerati nella gerarchia dei controlli del rischio come il tipo di misura di sicurezza meno efficace, per cui il solo utilizzo dei DPI spesso risulta non sufficiente a diminuire il rischio fino ad un livello che si possa ritenere accettabile.\nConsiderata l'importanza che hanno i DPI nell'ambito della salute e della sicurezza, l'Organizzazione internazionale per la normazione (ISO), cos\u00ec come altri enti di normazione, provvedono a redigere delle norme tecniche (o \"standard\") specifiche per i vari tipi di DPI. Grazie a tali standard, \u00e8 possibile valutare e scegliere il DPI pi\u00f9 adatto al tipo di rischio e al livello di rischio da cui bisogna proteggersi.\nIn ambito sportivo e ricreativo.\nNell'ambito sportivo, i DPI fanno parte del cosiddetto \"equipaggiamento sportivo\" e il loro utilizzo \u00e8 di fondamentale importanza per la prevenzione di lesioni, in particolar modo negli sport dove sono presenti contatti tra i giocatori, nei quali, anche se raramente, il contatto pu\u00f2 avere conseguenze fatali. A tale proposito \u00e8 stato stimato che il 21% dei traumi cranici nei bambini sono associati ad attivit\u00e0 sportive e ricreative.\nMolti DPI utilizzati in ambito sportivo proteggono dagli urti che il corpo potrebbe ricevere durante l'attivit\u00e0 sportiva. Esempi in tal senso sono: caschi, guantoni, ginocchiere, parastinchi, sospensorio, paradenti.\nSpesso gli sport e le attivit\u00e0 ricreative richiedono dei DPI appositamente progettati per lo sport o l'attivit\u00e0 sportiva in questione, in virt\u00f9 sia dei rischi a cui la persona \u00e8 esposta sia dei regolamenti sportivi o delle pratiche comunemente adottate. Quando \u00e8 necessario che i DPI proteggano da impatti ripetuti, una loro caratteristica essenziale \u00e8 l'elevata resilienza. I materiali utilizzati includono schiume solide, feltro, termoplastiche, siliconi e materiali innovativi quali come Orthogel.\nNei trasporti.\nNell'ambito dei trasporti, i DPI sono spesso utilizzati per proteggere il guidatore e i passeggeri di un veicolo dagli effetti di un eventuale incidente.\nEsempi di DPI utilizzati per il trasporto su strada (con automobile, autocarro, motoveicoli, biciclette, ecc.), includono: casco, cintura di sicurezza, airbag, sistema di ritenuta per bambini (\"seggiolino\") e indumenti ad alta visibilit\u00e0.\nNel trasporto su acqua (marittimo, fluviale e lacustre), esempi di DPI utilizzati sono: giubbotti salvagente e la ciambella di salvataggio.\nNel trasporto aereo, esempi di DPI utilizzati sono caschi aeronautici, cinture di sicurezza, maschere per l'ossigeno, giubbotti di salvataggio e il paracadute.\nIn ambito militare.\nIn ambito militare, spesso sono utilizzati DPI con protezione dai rischi che derivano dalle armi da fuoco e da taglio, quali ad esempio abbigliamento antiproiettile (elmetti, giubbotti, ecc.).\nAnche le armature metalliche utilizzate in passato possono essere considerate a tutti gli effetti dei dispositivi di protezione individuale, cos\u00ec come gli scudi, che avevano appunto la funzione di proteggere dai colpi di spada o dalle frecce del nemico.\nIn ambito domestico.\nMolti indumenti possono essere inclusi nella definizione di \"dispositivi di protezione individuale\", in quanto proteggono il corpo da vari rischi per la salute e la sicurezza, tra cui: basse temperature, radiazione solare, morsi di insetti, sporcizia. Non tutto l'abbigliamento svolge per\u00f2 funzione protettiva, o comunque non come funzione primaria: molti capi di abbigliamento e accessori hanno infatti funzione estetica o culturale. In generale, seppure molti capi di abbigliamento svolgano funzione di DPI, non sono denominati \"DPI\" e la definizione di \"dispositivi di protezione individuale\" \u00e8 riservata a dispositivi che svolgono primariamente tale funzione.\nAttivit\u00e0 domestiche particolarmente \"pericolose\" e per le quali sono disponibili DPI sono la cucina e la pulizia domestica. Esempi di DPI utilizzati in cucina sono: presine, guanti da forno e grembiuli da cucina. Esempi di DPI utilizzati durante la pulizia domestica sono: mascherine antipolvere e guanti impermeabili.\nEsistono DPI appositamente progettati e pensati per la salute e la sicurezza dei bambini: questi includono elmetti antiurto per neonati e box.\nAlcune attivit\u00e0 come il bricolage e il giardinaggio espongono la persona a rischi comparabili a quelli degli ambienti lavorativi: per queste attivit\u00e0 i DPI utilizzati sono pertanto gli stessi che si utilizzano in ambito lavorativo (ad esempio: mascherine antipolvere, guanti antiurto e antitaglio, ecc.), con la differenza che, non essendoci delle norme che regolano la sicurezza durante tali attivit\u00e0 domestiche pericolose, le persone potrebbero peccare di maggiore \"faciloneria\" oppure potrebbero non avere le competenze necessarie a scegliere i DPI pi\u00f9 adatti per la particolare attivit\u00e0 svolta.\nUtilizzi in base al tipo di pericolo.\nI DPI possono essere classificati anche a seconda del tipo di pericolo da cui proteggono. Alcuni esempi di pericoli e DPI ad essi associati sono:\nProtezione da pericoli fisici.\nI cosiddetti \"pericoli fisici\" includono situazioni in cui il corpo pu\u00f2 subire danni a seguito del contatto con qualcosa. Tali situazioni includono ad esempio: urto, impatto, cesoiamento, caduta, inciampo, scivolamento. In questi casi il pericolo si pu\u00f2 tradurre in ferite, contusioni, fratture ossee, e in generale danni alla pelle o all'apparato muscolo scheletrico, ma anche a organi interni e agli organi di senso. Nei casi pi\u00f9 gravi, le conseguenze di tali pericoli possono essere la perdita di un arto, la perdita di un organo di senso o il decesso.\nI DPI che proteggono dai pericoli fisici devono dunque possedere una \"resistenza\" adeguata rispetto all'agente fisico che \u00e8 all'origine del pericolo.\nEsempi di DPI che proteggono da pericoli fisici sono: caschi, guanti antiurto, guanti antitaglio, scarpe di sicurezza con punta in acciaio, ginocchiere e parastinchi.\nIn base alla parte del corpo protetta.\nProtezione delle vie respiratorie.\nI DPI a protezione delle vie respiratorie servono a proteggere da sostanze o miscele aeriformi (gas, vapori, aerosol, polveri aerodisperse) potenzialmente nocive o in altri casi a permettere la normale respirazione quando la concentrazione di ossigeno non \u00e8 compatibile con la salute e la sicurezza umana. Alcuni esempi sono: maschere di protezione, respiratori, maschere antigas e cappuccio antifumo.\nProtezione degli arti superiori.\nI dispositivi per la protezione degli arti superiori riguardano in particolare le mani, maggiormente esposte ai rischi, che possono essere di varia natura:\nI guanti possono essere fatti in diversi materiali:\nIn particolare, i guanti ad isolamento elettrico devono essere un pezzo solo senza cuciture, in materiale speciale e con spessore unico e costante. Devono essere accompagnati tassativamente da una manichetta che copre l'avambraccio.\nProtezione degli occhi.\nGli occhi sono soggetti a diversi rischi (schegge, materiali roventi o caustici o corrosivi, radiazioni, ecc.), che possono portare a lesioni di vario tipo (meccanico, chimico, ottico, termico, ecc.). Per proteggere questi organi delicati si usano DPI del tipo:\neventualmente abbinati a:\nI danni da radiazione si differenziano in base al tipo di luce emessa:\nPer ovviare a questi problemi vengono sempre pi\u00f9 utilizzate maschere auto-oscuranti per saldatori, con filtri opto-elettronici che si oscurano in 0,2 millesimi di secondo dallo scoccare dell'arco elettrico.\nProtezione dell'udito.\nIl danno all'udito in ambito lavorativo (detto \"ipoacusia professionale\") \u00e8 grave perch\u00e9 non rimarginabile: le cellule uditive, infatti, se danneggiate non possono pi\u00f9 rigenerarsi. \nI DPI per proteggere l'udito sono obbligatori quando non \u00e8 possibile ridurre il rumore con misure tecniche e quando esso supera i 135 decibel di picco o gli 85 decibel medi giornalieri; essi sono: \nI DPI per proteggere l'udito recano una sigla in base alla frequenza che attenuano:\nProtezione del capo.\nIn ambito lavorativo, il dispositivo di protezione per il capo \u00e8 l'elmetto di protezione, composto da calotta di protezione, bardatura e fascia antisudore, e avente i seguenti requisiti essenziali:\nIl casco o elmetto deve essere compatibile con l'utilizzo di altri DPI (ad esempio cuffie o visiera); inoltre la bardatura deve essere regolabile in altezza e in larghezza.\nIn ambito sportivo, l'utilizzo di un apposito casco come protezione del capo (con forma e caratteristiche pi\u00f9 o meno differenti a seconda dello sport) \u00e8 previsto in molti sport, tra cui: pugilato amatoriale, baseball, ciclismo, motociclismo, automobilismo, football, hockey su ghiaccio, lacrosse maschile, softball, cricket e pallanuoto.\nIn ambito militare, la protezione del capo \u00e8 stata affidata gi\u00e0 da tempi antichi all'elmo, spesso con forme e decorazioni rappresentative della nazionalit\u00e0 e del tipo di combattente.\nProtezione degli arti inferiori.\nLa protezione dei piedi \u00e8 importante sia per la loro incolumit\u00e0 sia per garantire una buona stabilit\u00e0 del lavoratore. In generale, per gli arti inferiori, sono previsti i seguenti DPI:\nProtezione del corpo e della pelle.\nSono DPI di vario tipo:\nStandardizzazione.\nNegli Stati Uniti.\nNegli Stati Uniti gli standard su molti dispositivi di protezione individuale sono sviluppati dall'American National Standards Institute (ANSI) e recepiti a livello della normativa statunitense dall'Occupational Safety and Health Administration (OSHA), che richiede la conformit\u00e0 dei DPI rispetto a tali standard. Gli standard riguardanti i DPI per uso sportivo sono invece sviluppati dalla National Operating Committee on Standards for Athletic Equipment (NOCSAE) e dall'American Society for Testing and Materials (ASTM), oltre all'International Organization of Standardization (ISO) e alla Consumer Product Safety Commission (CPSC).\nNegli Stati Uniti, i DPI utilizzati in ambito lavorativo per proteggersi dai rischi chimici sono suddivisi in quattro categorie:\nIn Europa.\nIl Comitato europeo di normazione (CEN) ha sviluppato molte norme tecniche sui DPI, spesso recepite dalle corrispondenti norme internazionali sviluppate dall'ISO. Tali norme sono contraddistinte dalla sigla \"EN\" (abbreviazione per \"European Norm\").\nLegislazione.\nNegli Stati Uniti.\nLa legislazione degli Stati Uniti prescrive al datore di lavoro l'obbligo di fornire i DPI necessari ai lavoratori qualora non siano state approntate altre misure di sicurezza o se queste non risultassero sufficienti per la protezione dei lavoratori. Al datore di lavoro spetta inoltre l'obbligo di garantire che i lavoratori utilizzino in maniera appropriata i DPI forniti, addestrandoli sul loro utilizzo, cura, manutenzione, durata e dismissione.\nIn Europa.\nSecondo la normativa europea, in particolare secondo il REGOLAMENTO (UE) 2016/425 DEL PARLAMENTO EUROPEO E DEL CONSIGLIO del 9 marzo 2016 sui dispositivi di protezione individuale, i DPI per essere messi in commercio devono essere progettati e prodotti seguendo il processo di marcatura CE, che include anche, ma non solo, i seguenti obblighi:\nAssieme agli obblighi \"formali\" (redazione del fascicolo tecnico, del manuale e della dichiarazione di conformit\u00e0, apposizione del marchio CE, ecc.), la marcatura CE prevede ovviamente l'obbligo che il prodotto sia \"sicuro\" per il consumatore, compatibilmente con l'uso per cui \u00e8 stato progettato/commercializzato. I cosiddetti \"requisiti essenziali di sicurezza\" sono quindi i requisiti minimi di sicurezza che devono avere tutti i DPI, ma ciascun particolare prodotto pu\u00f2 essere sottoposto a ulteriori requisiti, indicati pi\u00f9 o meno esplicitamente dalle direttive comunitarie (ad esempio l'osservanza di una particolare norma tecnica, lo svolgimento di appositi test di laboratorio, l'utilizzo di particolari materiali e procedure di fabbricazione, ecc.).\nL'applicazione del marchio CE senza il rispetto di tutti gli altri obblighi della marcatura CE \u00e8 quindi illegale e comporta un rischio per la sicurezza per i consumatori.\nLa definizione di \"dispositivo di protezione individuale\" utilizzata dalla normativa europea \u00e8 differente dalla definizione comune. Ad esempio, molti DPI ad uso medico (ad esempio: mascherina chirurgica, camice, ecc.) sono definiti dalle norme sulla marcatura CE come \"dispositivi medici\" ma non come \"dispositivi di protezione individuale\". Tale distinzione ha senso in virt\u00f9 dell'ambito di applicazione per il quale il DPI \u00e8 pensato, progettato e commercializzato, ovvero se destinato a essere utilizzato come dispositivo medico o come dispositivo di protezione individuale. Tale distinzione tra dispositivo medico e DPI \u00e8 dunque in alcuni casi non chiara e lo stesso dispositivo sembra possedere entrambe le funzioni (ad esempio: mascherine antiparticolato utilizzate come mascherine chirugiche e addirittura definite \"pi\u00f9 efficaci\" per la prevenzione di malattie virali), mentre in altri casi tale distinzione \u00e8 netta e il dispositivo appartiene chiaramente ad una categoria ma non all'altra. Tale difficolt\u00e0 nella classificazione del dispositivo nasce anche dal fatto che secondo la normativa riguardante la marcatura CE, non \u00e8 possibile che lo stesso dispositivo sia marcato CE sia come DPI sia come dispositivo medico.\nI DPI sono divisi dal REGOLAMENTO (UE) 2016/425 in tre categorie, in funzione del tipo di rischio:\nIn Italia.\nIl REGOLAMENTO (UE) 2016/425 DEL PARLAMENTO EUROPEO E DEL CONSIGLIO del 9 marzo 2016 sui dispositivi di protezione individuale \u00e8 stato recepito in Italia attraverso il Decreto legislativo 4 dicembre 1992, n. 475.\nIl D.Lgs. n. 81/2008 (Testo unico sulla sicurezza lavoro) stabilisce che i DPI utilizzati in ambito lavorativo devono sottostare alle disposizioni di cui al D.Lgs. 475/92 e stabilisce che \"qualsiasi attrezzatura destinata ad essere indossata e tenuta dal lavoratore allo scopo di proteggerlo contro uno o pi\u00f9 rischi suscettibili di minacciarne la sicurezza o la salute durante il lavoro, nonch\u00e9 ogni complemento o accessorio destinato a tale scopo\" (art. 74, comma 1 del D.Lgs. 9 aprile 2008, n.81)\nIl D.Lgs. 81/2008 prevede l'utilizzo dei DPI solo quando l'adozione delle misure tecniche preventive e/o organizzative di protezione collettiva non risulti sufficiente all'eliminazione di tutti i fattori di rischio. In altri termini, il DPI va utilizzato solo quando non \u00e8 possibile eliminare il rischio.\nI DPI devono:\nUno dei problemi maggiori \u00e8 stabilire quando un dispositivo di protezione individuale \u00e8 da sostituire. Alcuni dispositivi riportano una data di scadenza, altri richiedono da parte del lavoratore un controllo dello stato di usura al fine di sostituirlo nel caso non sia pi\u00f9 idoneo. Ad esempio: un dispositivo delle vie respiratorie dovr\u00e0 essere sostituito quando l'operatore nota una particolare difficolt\u00e0 nella respirazione; gli occhiali di protezione invece devono essere sostituiti quando l'operatore rileva una non pi\u00f9 perfetta nitidezza delle immagini. \nIn alcuni casi il produttore dota il dispositivo di un indicatore di usura.\nAl fine di evitare l'insorgere di problemi per il lavoratore, il datore di lavoro dovr\u00e0 provvedere a sostituire con una certa frequenza i DPI (piano/scandenziario di manutenzione: controllo e/o sostituzione).\nObblighi del datore di lavoro per il corretto utilizzo.\nIl datore di lavoro ai fini della scelta dei DPI deve:\nIl datore di lavoro, anche sulla base delle norme d'uso fornite dal fabbricante, deve individuare le condizioni in cui un DPI deve essere usato, specie per quanto riguarda la durata dell'uso, in funzione di:\nIl datore di lavoro inoltre:\nIn ogni caso l'addestramento \u00e8 indispensabile:\nNel Regno Unito.\nNel Regno Unito l'utilizzo dei DPI \u00e8 regolamentato dalla Personal Protective Equipment (Enforcement) Regulations 2018.\nSegnaletica.\nSui segnali di servizio, , che pu\u00f2 essere rivisto in altre forme, luminose o sonore. Il significato del segnale dipende dalla sua forma, dal suo colore e dal pittogramma utilizzato.\nI cartelli di segnalazione per la sicurezza e la salute al lavoro sono stabiliti dal decreto del 4 novembre 1993 (allegato II), modificati in seguito al decreto 8 luglio 2003. Comprendono la prevenzione degli incendi, le sicurezze principali, la circolazione nelle aziende, i rischi chimici o biologici etc.\nI cartelli relativi all'obbligo di portare i DPI sono rotondi, cerchiati in bianco, con un logo bianco sul fondo blu. L'assenza del segnale non dispensa dal portare i DPI."}
