{"id": "858560", "revid": "466539", "url": "https://it.wikipedia.org/wiki?curid=858560", "title": "David Riondino", "text": "Biografia.\nFiglio di un maestro elementare, Luigi Riondino, esponente della avanguardia educativa, amico di eminenti personalit\u00e0 della cultura fiorentina quali Primo Conti e Giorgio La Pira.\nToscano, ha lavorato per dieci anni come bibliotecario alla Nazionale di Firenze. Nell'ambiente musicale fiorente degli anni settanta, Riondino inizia a sperimentarsi come cantautore. Nel 1979, pubblica con l'etichetta Ultima Spiaggia il primo album, \"David Riondino\". Tra il dicembre 1978 e il gennaio 1979 ha l'occasione unica di aprire i concerti nella tourn\u00e9e di Fabrizio De Andr\u00e9 con la Premiata Forneria Marconi (Patrick Djivas e Franz Di Cioccio avevano suonato nell'album d'esordio appena uscito). L'anno successivo esce il secondo disco \"Boulevard\". Accanto alla passione per la musica, emerge un talento notevole per l'improvvisazione di ogni genere di spettacolo (aiutato dalla parlantina) che lo porta al debutto come comico al teatro Zelig di Milano a soli 22 anni.\nAncora poco pi\u00f9 che ventenne \u00e8 tra i fondatori, con la sorella Chiara, del Collettivo V\u00edctor Jara, eclettica cooperativa di teatro-musica-animazione. Come verseggiatore satirico collabora con numerose riviste storiche di satira e controcultura, pi\u00f9 o meno goliardiche: \"Tango\", \"Il Male\", \"Cuore\", \"Comix\", \"Boxer\" ed interviene sul quotidiano \"Il manifesto\". In un'intervista definisce l'intellettuale: \"Una persona fisica, che comunica, che partecipa, che sa trasformare la sua esperienza in qualcosa che serva anche agli altri, che non trasforma il sapere in potere, che ha un'idea sentimentale del comunicare ed \u00e8 alla ricerca di un nuovo linguaggio\". Ed \u00e8 in quest'ottica che Riondino trasforma e fa evolvere la propria attivit\u00e0, senza lasciare intentata nessuna via, n\u00e9, per quanto possibile, ripeterla. \u00c8 negli anni ottanta l'incontro con il cinema, dalla breve apparizione in \"Maledetti vi amer\u00f2\", film d'esordio di Marco Tullio Giordana, in cui si esibisce cantando la sua \"Ci ho un rapporto\", all'interpretazione del guru dei fattorini nel secondo film di Gabriele Salvatores \"Kamikazen - Ultima notte a Milano\". Nel 1975 scrive insieme a Lu Colombo la canzone \"Maracaibo\", che diventer\u00e0 la colonna sonora dell'estate 1981 e un pezzo di culto della musica italiana di quegli anni , dopo \"Maracaibo\" scrive sempre con Lu Colombo i brani \"Dance All Nite\" nel 1983 e \"Aurora\" nel 1984 che ottengono un grande successo.\nDebutta poi in televisione nel 1987, collaborando dapprima con \"Lupo solitario\" e poi negli anni successivi con \"Zanzibar\", \"Fuori orario\", \"Aperto per ferie\", \"L'araba fenice\", fino ai pi\u00f9 recenti \"Maurizio Costanzo Show\", \"Quelli che il calcio\" e \"Bulldozer\". Come cantautore gli anni ottanta vedono Riondino autore del rarissimo \"Tango dei miracoli\", disco dalla lunghissima gestazione (scritto nel 1982, registrato nel 1984 e pubblicato nel 1987) uscito solo in edicola, con le illustrazioni di Milo Manara e dei \"Racconti picareschi\". Proprio \"Romanzo picaresco\" \u00e8 il titolo dell'opera del suo debutto a teatro, nel 1989, cui seguono a ruota \"Chiamatemi Kowalski\" e \"La commedia da due lire\", entrambe realizzate con Paolo Rossi. L'attivit\u00e0 a teatro diventa sempre pi\u00f9 centrale nel corso degli anni novanta. Nella stagione teatrale 1993-1994 \u00e8 in scena con \"O patria mia\", diretto da Giuseppe Bertolucci, accanto a Sabina Guzzanti, Paolo Bessegato e Antonio Catania.\nNel 1996 debutta \"Solo con un piazzato bianco\", recital di e con David Riondino. L'anno seguente fonda con Sabina Guzzanti, Antonio Catania e Lelia Serra la Giano s.r.l., societ\u00e0 di produzione. Sempre nel 1997 inizia il sodalizio con Dario Vergassola, con cui porteranno sui teatri di tutta Italia dapprima \"I cavalieri del Tornio - Recital per due\" e poi \"Todos Caballeros\", gioco intorno al \"Don Chisciotte della Mancia\" di Cervantes che gira dal 2001. L'attivit\u00e0 di cantautore continua parallelamente, raggiungendo un apice nel 1995, quando esce l'album \"Quando vengono le ballerine?\" e, con la compagna Sabina Guzzanti, Riondino presenta a Sanremo la canzone \"Troppo sole\", scritta l'anno precedente, durante la stesura della sceneggiatura del film omonimo per la regia di Giuseppe Bertolucci. Debutta alla regia cinematografica nel 1997 con \"Cuba libre - Velocipedi ai tropici\", di cui \u00e8 anche sceneggiatore.\nLa sua attivit\u00e0 a teatro come al cinema e in televisione continua a integrare e miscelare generi e forme di espressione, dalla poesia alla satira, dalla musica alla letteratura, arti visive e tradizionali, in un linguaggio che chiama \"la perfetta commistione tra musica, scrittura e disegno\". Sviluppa cos\u00ec allo stesso tempo la sua attivit\u00e0 di direttore e consulente artistico. Dalla stagione 1999-2000 \u00e8 consulente artistico del Teatro degli Illuminati di Citt\u00e0 di Castello. Nel 2012 l'artista ha deposto come testimone e parte lesa al processo contro Gianfranco Lande, il \"Madoff dei Parioli\" accusato di aver truffato un migliaio di \"vip\" romani. Ha raccontato di aver versato 450.000 euro e, nel 2009, di aver usato lo scudo fiscale, contestato provvedimento del governo Berlusconi, per cercare di far rientrare in Italia il denaro portato all'estero e sottratto al fisco. Riondino, intervenendo a una trasmissione di Radio 24, ha affermato: \u00abSono un evasore pentito, me ne dispiaccio. Ho avuto un incidente tecnico che non consiglierei a nessuno\u00bb.\nNel settembre 2015 partecipa all'iniziativa della rivista \"Musica Jazz\" in ricordo di Sergio Endrigo per il decennale della scomparsa, interpretando un medley di canzoni del cantautore insieme a Stefano Bollani nella raccolta \"Momenti di jazz\"."}
{"id": "858564", "revid": "2061979", "url": "https://it.wikipedia.org/wiki?curid=858564", "title": "Avenida de los Insurgentes", "text": "La Avenida de los Insurgentes (via dei rivoluzionari) \u00e8 un viale di Citt\u00e0 del Messico e una delle principali arterie della citt\u00e0.\nDescrizione.\n\"Avenida de los Insurgentes\" \u00e8 considerato il viale pi\u00f9 lungo al mondo, con una lunghezza di 28.8 km; \u00e8 una delle maggiori arterie di circolazione della citt\u00e0, la attraversa da nord (dall'Acquedotto di Guadalupe) fino al viadotto Tlalpan a Sud. Al nord continua con l'autostrada Mexico-Pachuca e a sud con l'autostrada Mexico-Cuernavaca. Questo viale attraversa cinque delle sedici delegazioni della citt\u00e0 (Gustavo A. Madero, Cuauhtemoc, Benito Juarez, Alvaro Obreg\u00f3n e Tlalpan)\nStoria.\nChiamata popolarmente \"Insurgentes\", questo viale ha le sue origini all'inizio del Novecento. Allora venne chiamato \"Via del Centenario\" e univa il centro storico con il sud della citt\u00e0.\nDurante il governo del presidente Miguel Aleman Valdes questo viale venne rinominato con il nome attuale in onore all'esercito rivoluzionario, che gioc\u00f2 un ruolo fondamentale nell'indipendenza del Messico. In quella stessa epoca si allung\u00f2 il viale verso nord.\nIl Viale \u00e8 diviso in tre tronconi principali:\nNell'anno 2005 \u00e8 stato inaugurato il servizio di Metrobus per combattere l'eccessivo traffico che tra le altre cause aveva anche l'eccessiva circolazione di microbus.\nLuoghi importanti.\nIl viale Insurgentes ha vari luoghi importanti per la citt\u00e0 lungo il suo percorso. Attraversa diverse colonie di importante livello storico e tra esse si trovano monumenti storici ed edifici di varia importanza tra gli altri si ricordano:\nInsurgentes Norte:\nInsurgentes Centro\nInsurgentes Sur\nCuriosit\u00e0.\nLo scrittore italiano Pino Cacucci, grande conoscitore della cultura messicana, ha ambientato lungo questa strada uno dei suoi primi racconti: \"Avenida insurgentes nord\" apparso a met\u00e0 degli anni ottanta nella rivista italiana, edita da Cond\u00e8 Nast, per Lui."}
{"id": "858568", "revid": "33689", "url": "https://it.wikipedia.org/wiki?curid=858568", "title": "Gaio Sosio", "text": "Biografia.\nGaio Sosio venne eletto questore nel 66 a.C. e pretore nel 49 a.C. Dopo l'inizio della Guerra civile romana entr\u00f2 a far parte degli Ottimati. Dopo la fuga di Pompeo in Grecia, Sosio ritorn\u00f2 a Roma e si sottomise a Gaio Giulio Cesare\nDopo l'assassinio di Cesare, Sosio si alle\u00f2 con Marco Antonio, dal quale nel 38 a.C. fu nominato governatore della Siria e della Cilicia al posto di Publio Ventidio Basso. Come governatore, a Sosio venne ordinato di supportare Erode contro Antigono II. Nel 37 a.C. avanz\u00f2 contro Gerusalemme e dopo che fu diventato capo della citt\u00e0, Sosio piazz\u00f2 Erode sul trono di Giudea.\nCome merito dei suoi servizi e delle sue imprese, egli ottenne un trionfo nel 34 a.C., e divenne console insieme a Gneo Domizio Enobarbo nel 32 a.C. Quando scoppi\u00f2 la Guerra civile tra Ottaviano e Marco Antonio, Sosio espose le considerazioni di Antonio e attacc\u00f2 violentemente Ottaviano al Senato.\nNel 31 a.C., Sosio comand\u00f2 una flotta di Marco Antonio con la quale doveva distruggere la flotta di Lucio Arrunzio o metterlo in fuga, ma, quando quest'ultimo ebbe i rinforzi di Marco Vipsanio Agrippa, l'alleato di Sosio Tarcondimoto - re della Cilicia - venne ucciso e Sosio stesso fu obbligato a ritirarsi. Nella Battaglia di Azio, Sosio comandava l'ala sinistra della flotta. Dopo la battaglia, dalla quale fu costretto a fuggire, venne scoperto in un nascondiglio, fu catturato e portato davanti a Ottaviano che, grazie all'intercessione di Lucio Arrunzio, lo perdon\u00f2. Egli ritorn\u00f2 a Roma e complet\u00f2 il suo progetto del Tempio di Apollo Sosiano (cominciato nel 34 a.C.), dedicandolo al nome di Ottaviano.\nDiscendenza.\nSi sa solo di due figlie di Sosio, probabilmente avute o da una Asinia, o da una Nonia o da una Elia: Sosia, moglie di Sesto Nonio Quintiliano, e forse Sosia Galla, moglie di Gaio Silio. Il \"cognomen\" riappare tuttavia in Quinto Sosio Senecione (console nel 99 e nel 107 d.C.) e in Sossio di Miseno (275-305 d.C.)."}
{"id": "858575", "revid": "34222", "url": "https://it.wikipedia.org/wiki?curid=858575", "title": "Kim Jong Il", "text": ""}
{"id": "858580", "revid": "6923", "url": "https://it.wikipedia.org/wiki?curid=858580", "title": "Copa Am\u00e9rica 1991", "text": "La Copa Am\u00e9rica 1991 fu la trentacinquesima edizione del massimo torneo sudamericano per nazionali di calcio.\nAd organizzare il torneo fu il Cile e le partite si svolsero dal 6 al 21 luglio 1991.\nCitt\u00e0 e stadi.\nSedi della Copa Am\u00e9rica 1991 furono le seguenti citt\u00e0 con i relativi stadi:\nNazionali partecipanti.\nPresero parte al torneo tutte le 10 nazionali affiliate alla CONMEBOL. Come formula della manifestazione fu confermata quella dell'edizione 1989: primo turno con due gironi all'italiana da 5 squadre ciascuno; le prime due si qualificano al girone finale, da 4 squadre, la cui vincente si aggiudica il torneo.\nI gironi iniziali ebbero la seguente composizione:\nGruppo A\nGruppo B\nClassifica marcatori.\n6 goal\n5 goal\n3 goal\n2 goal\n1 goal\nautoreti"}
{"id": "858583", "revid": "125035264", "url": "https://it.wikipedia.org/wiki?curid=858583", "title": "Memoria a breve termine", "text": "La memoria a breve termine (MBT), anche chiamata memoria primaria o attiva, \u00e8 quella parte di memoria che si ritiene capace di conservare una piccola quantit\u00e0 di informazioni chiamata \"span\" (tra i 5 e i 9 elementi, in \"Il magico numero sette, pi\u00f9 o meno due\" di Miller) per una durata di 20/30 secondi circa. \u00c8 contrapposta alla memoria a lungo termine, capace di conservare una quantit\u00e0 enorme di informazioni per lungo tempo, siano esse recenti o remote.\nTale distinzione viene spesso travisata nel linguaggio comune, che considera (erroneamente) la memoria a breve termine come la capacit\u00e0 di ricordare \"eventi recenti\" e la memoria a lungo termine quelli \"remoti\". In realt\u00e0 sia gli eventi recenti (\"cosa ho mangiato a colazione\") che remoti (\"dove sono andato in vacanza l'anno scorso\") vengono elaborati dalla memoria a lungo termine. I termini \"breve\" e \"lungo\" non si riferiscono alla collocazione temporale degli avvenimenti appresi, ma alla loro durata di conservazione.\nLa memoria a breve termine conserva le nuove informazioni per circa 20 secondi, poi se vengono elaborate in modo profondo (\"reiterazione elaborativa\") passano alla memoria a lungo termine, dove si conservano per un periodo di tempo lungo (ore, giorni, mesi, anni), altrimenti vengono meno.\nDescrizione.\nLe memorie a breve termine sono legate al fatto che un'esperienza viene mantenuta in un circuito formato da varie cellule cerebrali (neuroni) e dai loro prolungamenti, sotto forma di una blanda attivit\u00e0 elettrica che continua a percorrere questo circuito diverse volte finch\u00e9 questa attivit\u00e0 non stimola la formazione di contatti stabili tra cellula e cellula e in alcuni casi la produzione di sottili prolungamenti che \"chiudono il circuito\" in una catena di neuroni.\nAttualmente, al posto di memoria a breve termine gli psicologi cognitivi preferiscono parlare di \"working memory\" (WM) o memoria di lavoro, un modello cognitivo proposto per la prima volta da Alan Baddeley nel 1974. Questo modello prevede un sistema attenzionale (l\"'esecutivo centrale\") che supervisiona due sistemi sussidiari: il \"ciclo fonologico\", che mantiene disponibili le informazioni uditive, e il \"taccuino visuo-spaziale\", impegnato invece nella rappresentazione dello spazio.\nMemoria uditivo verbale.\nLa \"MBT uditivo-verbale\" si identifica con il \"ciclo fonologico\" (o ciclo articolatorio) del modello della working memory, ed \u00e8 composta da un \"magazzino fonologico\" a breve termine e da un circuito di \"ripasso articolatorio\". Uno stimolo acquisito per via uditiva entra direttamente nel magazzino fonologico, dove rimane per un paio di secondi a meno che non venga utilizzato il ripasso articolatorio, che permette di prolungare il tempo di ritenzione dello stimolo. Uno stimolo verbale acquisito per via visiva (es. leggere una parola) passa necessariamente dal ripasso articolatorio prima di entrare nel magazzino fonologico. Se viene impedito l'uso del ripasso articolatorio, impegnando il soggetto in un secondo compito articolatorio (per es. pronunciare una sillaba ripetutamente), lo stimolo presentato uditivamente viene a degradarsi, mentre lo stimolo presentato visivamente non viene ricodificato in termini fonologici; \u00e8 il cosiddetto \u00abeffetto di soppressione articolatoria\u00bb.\nInoltre, se gli stimoli uditivi sono fonologicamente simili la prestazione peggiora, perch\u00e9 \u00e8 pi\u00f9 difficile discriminare fra due elementi codificati in maniera analoga; detto \u00abeffetto di similarit\u00e0 fonologica\u00bb. Anche la maggiore lunghezza delle parole influenza negativamente la prestazione, perch\u00e9 il ripasso articolatorio impiega pi\u00f9 tempo per stimoli pi\u00f9 lunghi; si ha quindi un \u00abeffetto di lunghezza delle parole\u00bb. Un danno selettivo alla MBT uditivo-verbale causa difficolt\u00e0 per esempio nel comprendere frasi complesse, nel ricordare un numero di telefono, o nel calcolare il resto quando si paga il conto. Le lesioni che provocano deficit di questo tipo di memoria interessano il lobo parietale inferiore o temporale postero-superiore sinistri per quanto riguarda il magazzino fonologico, e la parte posteriore della terza circonvoluzione frontale sinistra (Area di Broca) per quanto riguarda il ripasso articolatorio."}
{"id": "858592", "revid": "1543377", "url": "https://it.wikipedia.org/wiki?curid=858592", "title": "Memoria a lungo termine", "text": "La memoria a lungo termine (abbreviata in MLT) \u00e8 definita come quella memoria, contenuta nel cervello, che ha una durata variabile da qualche minuto a un tempo indefinito. I primi modelli di funzionamento della memoria dividevano la stessa in tre \"magazzini\", contraendo la memoria a lungo termine alla memoria sensoriale, che trattiene per brevissimo tempo le informazioni sensoriali in arrivo, e alla memoria a breve termine che trattiene per pochi minuti un numero di informazioni limitato.\nParagonando il sistema cognitivo a un computer, la memoria a lungo termine svolge la stessa funzione di dispositivi per memoria di massa come gli hard disk o i DVD: memorizzata per un periodo di tempo che superi il momento contingente, e che potenzialmente finisca solo con la morte del supporto (o del soggetto).\nLa prima definizione del concetto di memoria a lungo termine si deve al modello di Atkinson e Shiffrin del 1968.\nNeurobiologia della memoria.\nNel cervello esistono due diversi metodi di immagazzinare informazioni per dare vita a quella che noi chiamiamo \"memoria\": il Potenziamento a lungo termine e il Potenziamento a breve termine. Il secondo \u00e8 quello coinvolto nella memoria a breve termine, e consiste in una alterazione temporanea delle sinapsi coinvolte, che vengono ipersensibilizzate tramite la sintesi di nuovi recettori di membrana. Il potenziamento a lungo termine, invece, richiede pi\u00f9 tempo e coinvolge anche vie metaboliche differenti, che finiscono con l'attivare proteine che modificano l'espressione genica, e, in ultima analisi, rinforzano in maniera molto pi\u00f9 duratura la sinapsi.\nLa struttura cerebrale principale coinvolta nella memoria \u00e8 la formazione dell'ippocampo: nelle cellule dell'ippocampo \u00e8 stato verificato, in vivo, il processo di potenziamento a lungo termine, e il danno selettivo all'ippocampo causa amnesia anterograda (famoso \u00e8 il caso del paziente H.M. che sub\u00ec l'asportazione dei lobi temporali, e quindi dell'ippocampo, bilateralmente, e riport\u00f2 un grave deficit di memoria esplicita per i fatti successivi l'intervento per il resto della sua vita).\nTuttavia, studi pi\u00f9 recenti suggeriscono che l'ippocampo e le cortecce circostanti (corteccia entorinale e paraentorinale) svolgano un ruolo di \"smistamento pacchi\": le informazioni che vengono memorizzate effettivamente devono passare in quelle aree cerebrali, ma, siccome lesioni anche molto gravi non causano un'amnesia retrograda (ovvero, della memoria accumulata precedentemente), evidentemente la memoria gi\u00e0 immagazzinata deve essere registrata altrove, probabilmente nelle aree associative delle cortecce prefrontale e frontale.\nFondamenti biologici a livello cellulare.\nLa memoria a lungo termine, a differenza della memoria a breve termine, dipende dalla sintesi di nuove proteine. Ci\u00f2 si verifica all'interno del corpo cellulare e riguarda i trasmettitori, i recettori e le nuove vie di sinapsi che rafforzano la forza comunicativa tra i neuroni. La produzione di nuove proteine dedicate al rinforzo delle sinapsi viene avviata dopo il rilascio di alcune sostanze di segnalazione (come il calcio nei neuroni dell'ippocampo) nella cellula. Nel caso delle cellule ippocampali, questo rilascio dipende dall'espulsione del magnesio (una molecola legante) che viene espulsa dopo una significativa e ripetitiva segnalazione sinaptica. L'espulsione temporanea del magnesio libera i recettori NMDA per rilasciare il calcio nella cellula, un segnale che porta alla trascrizione genica e alla costruzione di proteine rinforzanti.\nUna delle proteine di nuova sintesi nel potenziamento a lungo termine \u00e8 anche fondamentale per mantenere la memoria a lungo termine. Questa proteina \u00e8 una forma autonomamente attiva dell'enzima protein-chinasi C (PKC), nota come PKM\u03b6. PKM\u03b6 mantiene il potenziamento della forza sinaptica dipendente dall'attivit\u00e0 e l'inibizione del PKM\u03b6 cancella le memorie a lungo termine stabilite, senza influire sulla memoria a breve termine o, una volta eliminato l'inibitore, viene ripristinata la capacit\u00e0 di codificare e memorizzare nuove memorie a lungo termine.\nInoltre, il BDNF \u00e8 importante per la persistenza di memorie a lungo termine\nLa stabilizzazione a lungo termine delle alterazioni sinaptiche \u00e8 anche determinata da un aumento parallelo di strutture pre e post-sinaptiche come il bottone assonale, la spina dendritica e la densit\u00e0 postsinaptica. A livello molecolare, \u00e8 stato dimostrato che un aumento delle proteine del ponteggio post-sinaptico PSD-95 e HOMER1c \u00e8 correlato alla stabilizzazione dell'allargamento sinaptico.\nLa proteina di legame dell'elemento di risposta cAMP (CREB) \u00e8 un fattore di trascrizione che si ritiene sia importante nel consolidamento di memorie a breve e a lungo termine e che si ritiene sia deficitario nella malattia di Alzheimer.\nMetilazione e demetilazione del DNA.\nI ratti esposti a un intenso evento di apprendimento possono conservare un ricordo per tutta la vita dell'evento, anche dopo una singola sessione di allenamento. La memoria a lungo termine di un tale evento sembra inizialmente essere memorizzata nell'ippocampo, ma questa memoria \u00e8 temporanea. Gran parte della conservazione a lungo termine della memoria sembra avvenire nella corteccia cingolata anteriore. Quando una tale esposizione \u00e8 stata applicata sperimentalmente, pi\u00f9 di 5.000 regioni di DNA metilato diversamente sono comparse nel genoma neuronale dell'ippocampo dei ratti ad una e 24 ore dopo l'allenamento. Queste alterazioni nel modello di metilazione si sono verificate in molti geni che erano sottoregolati, probabilmente a causa della formazione di nuovi siti di 5-metilcitosina nelle regioni promotrici dei geni. Inoltre, molti altri geni sono stati sovraregolati, probabilmente a causa dell'ipometilazione nei siti CpG. L'ipometilazione di solito deriva dalla rimozione di gruppi metilici da 5-metilcitosine precedentemente esistenti nel DNA. La demetilazione viene effettuata da diverse proteine che agiscono di concerto, tra cui l'enzima Tet metilcitosina diossigenasi 1 e gli enzimi del percorso di riparazione per escissione di basi del DNA. Il modello di geni indotti e repressi nei neuroni cerebrali a seguito di un intenso evento di apprendimento probabilmente fornisce le basi molecolari per una memoria a lungo termine dell'evento.\nCodifica delle informazioni.\nLa memoria a lungo termine codifica semanticamente le informazioni per l'archiviazione, come studiato da Baddeley. Nella visione, le informazioni devono entrare nella memoria di lavoro prima di poter essere archiviate nella memoria a lungo termine. Ci\u00f2 \u00e8 dimostrato dal fatto che la velocit\u00e0 con cui le informazioni sono archiviate nella memoria a lungo termine \u00e8 determinata dalla quantit\u00e0 di informazioni che possono essere presenti nella memoria visiva di lavoro. In altre parole, maggiore \u00e8 la capacit\u00e0 della memoria di lavoro per determinati stimoli, pi\u00f9 velocemente questi materiali verranno appresi.\nIl consolidamento sinaptico \u00e8 il processo mediante il quale gli elementi vengono trasferiti dalla memoria a breve a quella a lungo termine. Entro i primi minuti o ore dopo l'acquisizione, l'engramma (traccia di memoria) viene codificato all'interno di sinapsi, diventando resistente (sebbene non immune) alle interferenze da fonti esterne.\nPoich\u00e9 la memoria a lungo termine \u00e8 soggetta al processo naturale dell'oblio, possono essere necessarie prove di mantenimento (numerosi richiami / recuperi di memoria) per conservare le memorie a lungo termine. I recuperi individuali possono avvenire a intervalli crescenti secondo il principio della ripetizione spaziata. Ci\u00f2 pu\u00f2 avvenire in modo abbastanza naturale attraverso la riflessione o il richiamo deliberato (noto anche come ricapitolazione), spesso dipendente dall'importanza percepita del materiale. L'uso dei metodi di prova come forma di richiamo pu\u00f2 portare all'effetto di prova, che aiuta la memoria a lungo termine attraverso il recupero e il feedback delle informazioni.\nTipi di memoria a lungo termine.\nLa memoria a lungo termine \u00e8 generalmente divisa in due grosse categorie: la memoria dichiarativa e la memoria procedurale.\nMemoria dichiarativa e procedurale.\nLa memoria dichiarativa riguarda tutte le conoscenze esplicite (esprimibili a parole) che si hanno sul mondo, variando dalla collocazione del barattolo del caff\u00e8 al testo completo dell'Iliade, mentre la memoria procedurale non \u00e8 verbalizzabile, e invece di essere una \"memoria di qualcosa\", \u00e8 una memoria che riguarda il fare qualcosa, come l'andare in bicicletta, il disegnare o il fare l'amore. La memoria dichiarativa viene codificata nelle regioni cerebrali dell'ippocampo, della corteccia entorinale e della corteccia peririnale, ma consolidati e memorizzati altrove. La posizione precisa dell'archiviazione non \u00e8 nota, ma la corteccia temporale \u00e8 stata proposta come probabile candidato. La memoria procedurale \u00e8 probabilmente codificata e immagazzinata nello striato e negli altri nuclei della base: infatti lesioni alle cortecce ippocampali ed entorinali possono compromettere selettivamente l'apprendimento di nuove nozioni lasciando intatta la capacit\u00e0 di apprendere nuovi compiti motori; in pratica un paziente del genere pu\u00f2 imparare un nuovo compito motorio, pur dimenticando il fatto di averlo imparato. Inoltre, una ricerca di Manelis, Hanson e Hanson (2011) ha scoperto che la riattivazione delle regioni parietali e occipitali era associata alla memoria procedurale.\nLa memoria dichiarativa a sua volta pu\u00f2 essere suddivisa in altre sottocategorie: la memoria semantica, che riguarda conoscenze generali sul mondo esterno (ad esempio: tutto quello che una persona sa sui koala), e la memoria episodica, che, come suggerisce il nome, riguarda specifici episodi (ad esempio: ricordo quando \u00e8 caduto il muro di Berlino), e le loro circostanze. La memoria semantica \u00e8 un tipo di memoria organizzata in modo tassonomico e associativo ed \u00e8 costituita da conoscenze generali sul mondo che ci circonda ma, a differenza della memoria episodica, trascende le circostanze spazio-temporali in cui la traccia \u00e8 stata formata. Ad esempio so che la capitale della Germania \u00e8 Berlino ma non so quando ho appreso quest'informazione n\u00e9 quest'informazione episodica \u00e8 utile alla mia conoscenza concettuale.\nGli esperimenti condotti da Spaniol e colleghi hanno indicato che gli adulti pi\u00f9 anziani hanno ricordi episodici peggiori rispetto agli adulti pi\u00f9 giovani perch\u00e9 la memoria episodica richiede una memoria dipendente dal contesto; al contrario, gli adulti pi\u00f9 anziani e gli adulti pi\u00f9 giovani non mostrano molta differenza nella memoria semantica, presumibilmente perch\u00e9 la memoria semantica non dipende dalla memoria di contesto.\nAltri tipi di memoria dichiarativa sono quella autobiografica, che \u00e8 un sottoinsieme della memoria episodica, e riguarda episodi della vita della persona che sta rievocandoli, e la memoria prospettica, che non riguarda, come le altre, eventi passati, ma eventi futuri (per esempio \"tra dieci giorni scadr\u00e0 la bolletta\", oppure \"dopodomani alle dieci ho lezione\").La memoria prospettica \u00e8 la memoria che ci consente il \"ricordare di ricordare\", in questo modo possiamo programmare azioni future e rievocarle nel momento in cui devono essere compiute. Inoltre la memoria prospettica si distingue tra memoria prospettica basata sul tempo (devo ricordarmi di prendere la medicina alle ore 20) e la memoria basata sugli eventi (quando suona la sveglia devo prendere le medicine).\nAltre classificazioni.\nOltre alla conoscenza dichiarativa e procedurale, \u00e8 stata descritta dai cognitivisti anche la conoscenza condizionale, riferita alle condizioni d'uso del sapere: ad esempio, riconosco che, nonostante l'apparenza, una certa figura geometrica possiede le propriet\u00e0 di un esagono e posso calcolarne l'area applicando la formula conosciuta.\nMancando la conoscenza condizionale, pur sapendo cosa sia un esagono, darne una definizione corretta e calcolarne l'area, non si \u00e8 per\u00f2 in grado di capire che la determinata figura in questione \u00e8 un esagono.\nAnderson e Schunn, oltre a ribadire la classica distinzione tra conoscenza dichiarativa e procedurale, ne hanno proposto un'altra: quella tra livello simbolico e livello subsimbolico della cognizione. Il primo riguarda le singole strutture di conoscenza che possono costituire l'obiettivo di un programma di istruzione, mentre il secondo si riferisce ai processi che rendono disponibili all'attivit\u00e0 cognitiva le strutture simboliche. \u00c8 a questo livello subsimbolico che svolge un ruolo decisivo l'esercizio prolungato, ossia la pratica, affinch\u00e9 le attivazioni e produzioni si consolidino e rafforzino.\nDisturbi della memoria a lungo termine.\nMemoria a lungo termine episodica.\nUn disturbo della MLT episodica prende il nome di amnesia. Una prima distinzione \u00e8 tra \"amnesia anterograda\", \"amnesia retrograda\" e \"amnesia globale\". La prima riguarda l'incapacit\u00e0 di ricordare nuovi eventi a partire dall'insorgenza del disturbo, la seconda riguarda l'incapacit\u00e0 di ricordare eventi accaduti prima dell'insorgere del disturbo. Nell'amnesia globale sono presenti entrambe le amnesie precedenti.\nUn decadimento della memoria in et\u00e0 avanzata \u00e8 un processo fisiologico, che accade nella stragrande maggioranza della popolazione.\nTuttavia, traumi cerebrali, ictus e malattie neurodegenerative possono avere conseguenze anche sulla memoria, che sia retrograda o anterograda.\nIn particolare, danni all'ippocampo (deputato all'encoding dei nuovi ricordi) o al \"circuito di Papez\" (formazione dell'ippocampo, fornice, corpi mammillari, fascio mammillo-talamico, nuclei talamici dorso-mediali, giro del cingolo) causano amnesia anterograda, la cui estensione e gravit\u00e0 dipende dalla rilevanza della lesione.\nL\"'amnesia globale transitoria\" (AGT) \u00e8 un episodio amnesico acuto dalla durata inferiore alle 24 ore, in cui il paziente si dimostra incapace di apprendere nuovi ricordi e presenta amnesia retrograda variabile da poche ore fino ad alcuni anni; le altre funzioni cognitive sono intatte, come pure lo stato di coscienza e l'identit\u00e0 personale. Il disturbo regredisce spontaneamente fino al completo recupero, fatta eccezione per una lacuna mnestica riguardante proprio il periodo dell'amnesia.\nL\"'amnesia post-traumatica\" \u00e8 un'amnesia globale che si riscontra in seguito a trauma cranico (della cui gravit\u00e0 \u00e8 considerata un indice) con perdita di coscienza, ha una durata variabile ed \u00e8 accompagnata spesso da anosognosia.\nTraumi cranici.\nLa maggior parte delle scoperte sulla memoria sono state il risultato di studi che hanno lesionato specifiche regioni del cervello in ratti o primati, ma alcuni dei lavori pi\u00f9 importanti sono stati il risultato di traumi cerebrali accidentali o involontari. Il caso pi\u00f9 famoso degli studi sulla memoria \u00e8 il caso di H.M., un paziente a cui furono rimosse parti del suo ippocampo, cortecce paraippocampali e tessuto circostante nel tentativo di curare la sua epilessia. La sua successiva amnesia anterograda totale e l'amnesia parziale retrograda hanno fornito le prime prove per la localizzazione della funzione di memoria e chiarito ulteriormente le differenze tra memoria dichiarativa e procedurale.\nMalattie neurodegenerative.\nMolte malattie neurodegenerative possono causare perdita di memoria. Alcuni dei pi\u00f9 diffusi (e, di conseguenza, pi\u00f9 intensamente studiati) includono la malattia di Alzheimer, la demenza, la malattia di Huntington, la sclerosi multipla, la malattia di Parkinson e la schizofrenia. Nessuna di queste condizioni mediche agisce specificamente sulla memoria; invece, la perdita di memoria \u00e8 spesso causata dal deterioramento neuronale generalizzato.\nColoro che hanno la malattia di Alzheimer mostrano generalmente sintomi come la perdita momentanea della conoscenza di percorsi familiari, il possesso di oggetti in luoghi inappropriati, le distorsioni dei ricordi esistenti o la dimenticanza completa dei ricordi. I ricercatori hanno spesso usato il paradigma DRM per studiare gli effetti della malattia di Alzheimer sulla memoria. Il paradigma DRM presenta un elenco di parole come \"sonnecchiare, cuscino, letto, sogno, pisolino, ecc.\", con una parola tema che non viene presentata. In questo caso, la parola tema sarebbe stata \"dormire\". I pazienti con malattia di Alzheimer hanno maggiori probabilit\u00e0 di ricordare la parola tema come parte dell'elenco originale, nonostante essa non sia presente, rispetto agli adulti sani. Esiste un possibile collegamento tra un tempo di codifica pi\u00f9 lungo e un aumento del falso ricordo. I pazienti finiscono per fare affidamento sull'essenza dell'informazione anzich\u00e9 sulle parole specifiche stesse. La malattia di Alzheimer porta a una risposta infiammatoria incontrollata provocata da un'ampia deposizione amiloide nel cervello, che porta alla morte cellulare dei neuroni. Questo peggiora nel tempo e alla fine porta al declino cognitivo. Il pioglitazone pu\u00f2 migliorare i deficit cognitivi, inclusa la perdita di memoria e pu\u00f2 aiutare a proteggere la memoria a lungo termine e visuospaziale dalle malattie neurodegenerative.\nI pazienti con malattia di Parkinson hanno problemi con le prestazioni cognitive; questi problemi assomigliano a ci\u00f2 che si vede nei pazienti con compromissione del lobo frontale e spesso possono portare alla demenza. Si pensa che la malattia di Parkinson sia causato dalla degradazione della proiezione mesocorticolimbica dopaminergica originata dall'area tegmentale ventrale. \u00c8 stato anche indicato che l'ippocampo svolge un ruolo importante nella memoria episodica e spaziale (parti della MLT) e che i pazienti con malattia di Parkinson hanno ippocampi anormali con conseguente funzionamento anomalo della MLT. Le iniezioni di L-dopa sono spesso utilizzate per cercare di alleviare i sintomi della malattia di Parkinson, cos\u00ec come la terapia comportamentale.\nI pazienti con schizofrenia hanno problemi con l'attenzione e le funzioni esecutive che a loro volta influenzano il consolidamento e il recupero della memoria a lungo termine. Non riescono a codificare o recuperare correttamente le informazioni temporali, il che li induce a selezionare comportamenti sociali inappropriati. Non possono utilizzare efficacemente le informazioni in loro possesso. La corteccia prefrontale, in cui i pazienti affetti da schizofrenia hanno anomalie strutturali, funziona di concerto con il lobo temporale e l'ippocampo, fatto che causa la loro difficolt\u00e0 a codificare e recuperare informazioni temporali (inclusa la memoria a lungo termine)."}
{"id": "858595", "revid": "124360376", "url": "https://it.wikipedia.org/wiki?curid=858595", "title": "Antigono II Asmoneo", "text": "Biografia.\nNel 40 a.C. condusse l'invasione della Giudea, sostenuta dai Parti, per conquistare Gerusalemme e mand\u00f2 suo zio Ircano II a Babilonia in catene (dopo avergli mozzato gli orecchi per non permettergli di ricoprire la carica di Sommo sacerdote).\nNel 37 a.C., Erode il Grande ritorn\u00f2 in Giudea con il supporto dell'Impero romano; i romani quindi uccisero Antigono, crocifiggendolo e poi decapitandolo, mettendo fine alla dinastia degli Asmonei. L'ossario di Antigono \u00e8 stato ritrovato nel 1971."}
{"id": "858601", "revid": "583609", "url": "https://it.wikipedia.org/wiki?curid=858601", "title": "Alicia Silverstone", "text": "Biografia.\nNasce a San Francisco, in California, figlia di Monty Silverstone, un agente immobiliare inglese d'origine ebraica, e di Deirdre Radford, un'hostess scozzese della Pan American World Airways, convertitasi all'ebraismo in occasione delle nozze. A soli 6 anni inizia la carriera di modella e partecipa ad alcuni spot televisivi.\nNel 1993 ottiene una parte nel film \"La ragazza della porta accanto\", grazie alla quale vince due MTV Movie Awards 1994. In seguito \u00e8 protagonista di alcuni videoclip degli Aerosmith: \"Cryin\"', \"Crazy\" e \"Amazing\". Nel 1995 recita la parte di Cher nel film \"Ragazze a Beverly Hills\", una rilettura in chiave moderna del romanzo di Jane Austen \"Emma\", e interpreta successivamente la supereroina Batgirl in \"Batman &amp; Robin\" del 1997. Partecipa anche al film \"Pene d'amor perdute\" di Kenneth Branagh.\nNonostante al tempo fosse considerata una delle attrici pi\u00f9 promettenti di Hollywood, verso la fine degli anni 1990 la sua carriera subisce una brusca frenata dovuta al suo sparire dalle scene. Torna nel 2003 come protagonista della serie televisiva \"Miss Match\" al fianco di Ryan O'Neal, tuttavia sospesa dopo tredici episodi per lo scarso successo. Nel 2004 recita in \"Scooby-Doo 2 - Mostri scatenati\" e l'anno seguente in \"Beauty Shop\" con Queen Latifah.\nNella classifica stilata nel 2009 delle 50 persone pi\u00f9 sexy degli anni 1990, si \u00e8 posizionata al quinto posto.\nVita privata.\nAlicia Silverstone \u00e8 conosciuta anche per le sue idee nei confronti dei diritti degli animali e per essere vegana, tanto che nel 2004 \u00e8 stata votata dalla PETA come la vegetariana pi\u00f9 sexy.\nDopo 8 anni di frequentazione, si \u00e8 sposata con Christopher Jarecki l'11 giugno 2005; i due hanno divorziato nel novembre 2018. Nel maggio 2011 l'attrice ha dato alla luce suo figlio, Bear Blu Jarecki."}
{"id": "858610", "revid": "834", "url": "https://it.wikipedia.org/wiki?curid=858610", "title": "Movimento dei Senza Terra", "text": ""}
{"id": "858611", "revid": "4506", "url": "https://it.wikipedia.org/wiki?curid=858611", "title": "Chiapparolo", "text": ""}
{"id": "858648", "revid": "46291", "url": "https://it.wikipedia.org/wiki?curid=858648", "title": "Delphinium emarginatum", "text": "Delphinium emarginatum , comunemente nota come speronella smarginata, \u00e8 una pianta appartenente alla famiglia delle Ranunculaceae, endemica della Sicilia.\nDistribuzione e habitat.\n\"D. emarginatum\" \u00e8 una specie endemica della Sicilia occidentale (distretto drepano-panormita), presente sul Monte Cofano, sul monte Erice, allo Zingaro e sul Monte Gallo, ma \u00e8 diffusa anche in alcune stazioni in Calabria e a Malta.La sottospecie \"D. emarginatum\" subsp. \"nevadense\" \u00e8 invece originaria della penisola iberica e del Maghreb.\nTassonomia.\nAl momento, oltre alla pianta in s\u00e9, \u00e8 accettata una sola sottospecie:"}
{"id": "858649", "revid": "1573940", "url": "https://it.wikipedia.org/wiki?curid=858649", "title": "Paolo Gauna", "text": "\u00c8 tuttora direttore della Comunit\u00e0 Odinista (dove ha il nome di \"Hundingr-Gisulf DCdG\"), attualmente (2014) lavora a Biella nel settore delle telecomunicazioni.\nBiografia.\nTerminati gli studi, lavora nella provincia di Asti nel campo della pubblicit\u00e0. Nel 1994 fonda la \"Comunit\u00e0 Odinista\", organizzazione odinista di ispirazione longobarda. Nello stesso anno viene pubblicata la rivista \"l'Araldo di Thule\". La fondazione della C.O. avviene in Islanda: pur ricoprendo un alto valore simbolico, questa scelta non ha alcuna relazione con la natura territoriale e locale della C.O.. Questa nuova struttura viene intesa non come un'emanazione dell'\u00c1satr\u00fa islandese o scandinavo (in questa fase intercorrono rapporti solo con Thorsteinn Gudjonsson) ma piuttosto come espressione della fede ancestrale dei Longobardi e dei loro discendenti. Il termine \"\"Comunit\u00e0 Odinista\" viene scelto come diretto riferimento ai fondamenti di Alexander Rud Mills ed Else Christensen. \nIn questa prima fase il gruppo si modella sull'esempio di altre organizzazioni come l'\"Odinic Rite\" inglese, l\"'Artgemeinschaft\" tedesca e la rivista belga \"Megin\"\" (diretta da Bernard Mengal). Un ruolo importante fu ricoperto dall'influenza dell'opera di riscoperta etno-culturale del ricercatore Gualtiero Ciola, detto Walto Hari. Nel 1995 Gauna conosce Ciola e attraverso il progetto di collaborazione all'Araldo di Thule e approfondisce i temi legati alle tracce di cultura germanica nell'Italia settentrionale. Lo stesso anno viene ufficialmente codificata la ritualit\u00e0 dei bl\u00f3tar stagionali e progettata la scadenza del \"calendario langb\u00e4rte\" basato sulle festivit\u00e0 della fede ancestrale longobarda e sulla ritualit\u00e0 contadina. In questa fase la C.O. si sviluppa prevalentemente in Piemonte e Veneto .\nNel 1998 entra in contatto con alcuni argentini discendenti di immigrati dall'Italia settentrionale: viene strutturata un'alleanza con la neonata organizzazione \"Hermandad Asatru Argentina \"Martillo de Thor\"\". Inizia anche la frequentazione e la collaborazione con i membri dell\"'Odinic Rite\" inglese.\nNel 2000 la C.O. sino ad allora suddivisa in \"fratellanze\" territoriali si \u00e8 evoluta verso un modello organizzato in aree di competenza. La caratterizzazione del gruppo si basa sul trinomio \"Fede, Volk e Famiglia con la definizione della propria patria quale \"entit\u00e0 consacrata alla rinascita del tribalismo longobardo ed alla perpetuazione del rito odinico\". \nIn questi ultimi anni Gauna si \u00e8 occupato di ribadire ulteriormente la natura del gruppo in cui l'appartenenza ad una fede religiosa viene considerata alla luce dell'appartenenza ad una tradizione popolare, senza mai legarsi ufficialmente a favore di un qualsiasi schieramento politico. Ha dedicato inoltre molto tempo allo studio della tribalit\u00e0 longobarda ed alla diffusione della cultura tradizionale dei longobardi, al rapporto con i media (che include una pubblicazione per la Regione Lombardia)."}
{"id": "858662", "revid": "1543377", "url": "https://it.wikipedia.org/wiki?curid=858662", "title": "Brad Friedel", "text": "\u00c8 primatista di presenze (20) con il Blackburn nelle competizioni calcistiche europee. Il 20 febbraio 2019 \u00e8 stato inserito nella \"Hall Of Fame\" dei Rovers.\nBiografia.\nSua moglie \u00e8 barbadiana, e lui possiede il passaporto britannico.\nCaratteristiche tecniche.\nEra un portiere dotato di ottimi riflessi e atletismo, e che forniva sicurezza alla difesa. La lunghezza delle sue braccia \u00e8 stata determinante per far s\u00ec che lui effettuasse parate difficoltose. Per via della sua longevit\u00e0 ha offerto un buon rendimento anche dopo i 40 anni grazie alla professionalit\u00e0 con cui si approcciava al gioco.\nCarriera.\nClub.\nI primi anni.\nFriedel \u00e8 cresciuto a Bay Village, in Ohio, dove ha frequentato le scuole Westerly Elementary School, Bay Middle School e Bay High School. Ha giocato a diversi sport, inclusi calcio, basket e tennis, sempre con buoni risultati. \u00c8 stato nominato anche \"Atleta dell'anno di Bay Village\" nel 1989. \u00c8 stato invitato a fare un provino nella squadra di basket della UCLA, nel 1990. Nel calcio, ha iniziato come attaccante.\nHa studiato alla UCLA, dove \u00e8 stato membro della squadra di calcio dell'Universit\u00e0. Nelle sue tre stagioni alla UCLA, si \u00e8 distinto come uno dei migliori portieri. Nel 1990, ha giocato con gli UCLA Bruins ed \u00e8 stato selezionato nella formazione ideale delle squadre dei college. Una rivista americana lo ha inserito, addirittura, nella formazione del secolo, tra quelle dei college.\nNewcastle, Br\u00f8ndby, Galatasaray e Columbus Crew.\nFriedel ha lasciato la UCLA per proseguire la sua carriera. Ha aspettato di firmare per il Nottingham Forest, ma gli \u00e8 stato negato il permesso di lavoro, come gli \u00e8 accaduto altre volte in carriera. Comunque, ha firmato un contratto con la USSF, che gli ha permesso di poter giocare in Nazionale.\nDopo il , ha iniziato a cercare una squadra: \u00e8 stato cercato dal Newcastle United di Kevin Keegan, ma gli \u00e8 stata nuovamente rifiutata la concessione del permesso di lavoro. Nell'attesa del permesso, quindi, \u00e8 arrivato come calciatore in prestito dalla federazione statunitense. Quando il permesso \u00e8 stato nuovamente respinto, si \u00e8 trasferito in Danimarca, al Br\u00f8ndby. \u00c8 partito, inizialmente, come sostituto di Mogens Krogh, ma poi \u00e8 stato promosso titolare quando Krogh ha manifestato l'intenzione di trasferirsi. Friedel \u00e8 rimasto con il club finch\u00e9 non \u00e8 tornato negli \"States\" per prepararsi alla U.S. Cup e alla Copa Am\u00e9rica.\nDopo questi due tornei, ha cercato nuovamente di trasferirsi in Inghilterra, questa volta al . Comunque, quando il permesso non gli \u00e8 stato concesso, il suo agente ha trattato il trasferimento dalla federazione al , in cambio di 1,1 milioni di dollari. Ha trovato come allenatore Graeme Souness, che ha poi incontrato nuovamente al Blackburn Rovers. A luglio 1996, alla fine della stagione turca, Friedel ha firmato per il Columbus Crew: \u00e8 arrivato a met\u00e0 stagione, perci\u00f2 inizialmente \u00e8 stato la riserva di Bo Oshoniyi, ma prima della fine del campionato ha giocato nove partite, con una media reti subite di 0.78 gol a partita. Nel 1997, \u00e8 stato scelto come portiere titolare ed \u00e8 stato scelto sia nella \"Squadra dell'anno\" che come \"Portiere dell'anno\".\nLiverpool.\nIl Liverpool ha deciso di acquistarlo dal Columbus Crew, per 1,7 milioni di dollari, dopo essere stati impressionati dalle sue prestazioni del 1997. Il 23 dicembre, ha ottenuto il permesso di lavoro, dopo che la prima richiesta \u00e8 stata rifiutata. Ha debuttato nella partita contro l'Aston Villa, il 28 febbraio 1998. Nonostante i successi iniziali, ha trovato difficolt\u00e0 nella sua avventura ad Anfield e ha giocato solo trenta partite in tre stagioni, di cui due in Coppa UEFA, come sostituto di Sander Westerveld.\nBlackburn Rovers.\nA novembre 2000, ha firmato per il Blackburn, fortemente voluto da Souness, in scadenza di contratto, dopo che gli \u00e8 stato accordato il permesso di lavoro. Si \u00e8 subito ambientato, coi \"Rovers\", aiutando la squadra a raggiungere la promozione in Premier League nel 2001. Con le sue parate, poi, ha contribuito alla permanenza della squadra nel massimo campionato inglese.\nMemorabili sono state le sue prestazioni contro il Tottenham Hotspur, nella finale di Coppa di Lega 2002, e in una vittoria per 2 a 1 in casa dell'Arsenal, in cui ha salvato la sua porta in diverse occasioni. Nella stessa stagione, \u00e8 da ricordare anche la vittoria contro il Fulham, in cui Friedel ha parato anche un calcio di rigore.\nAlla fine del campionato 2003-2004, \u00e8 stato scelto nella \"Squadra dell'anno\" ed \u00e8 stato nominato anche giocatore dell'anno del Blackburn. Il 21 febbraio 2004, ha segnato una rete nella trasferta della squadra in casa del Charlton Athletic. Il suo gol \u00e8 stato quello del momentaneo 2 a 2, ma il Charlton ha poi segnato il 3 a 2 pochi secondi dopo. \u00c8 diventato, cos\u00ec, il secondo portiere a segnare in Premier League, dopo Peter Schmeichel che c'\u00e8 riuscito nel 2001.\nIl 9 settembre 2006, il Blackburn ha giocato in casa dello Sheffield United e Friedel ha parato due rigori, permettendo alla sua squadra di pareggiare 0 a 0 ed \u00e8 stato nominato \"Migliore in campo\". Negli ultimi cinque anni al Blackburn, ha saltato soltanto due partite di campionato.\nIl 14 aprile 2007, ha rinnovato il suo contratto con il Blackburn, dicendo che l'amore per il club \u00e8 stata la ragione che lo ha spinto a firmare. Due anni dopo, il 5 febbraio 2008, ha nuovamente rinnovato e ha dichiarato:\nAston Villa.\nIl 18 luglio 2008, \u00e8 stato rivelato dal Blackburn che Friedel ha chiesto il permesso di parlare con i dirigenti dell'Aston Villa se una loro offerta fosse stata accettata. Il portiere \u00e8 stato seguito sia dai \"Villans\" che dal Manchester City. Il 23 luglio, il Blackburn ha accettato un'offerta di 2,5 milioni di sterline e, il 26 luglio, Friedel ha firmato un triennale con l'Aston Villa. Il 2 agosto ha debuttato in una partita non ufficiale, una amichevole in casa del Reading, in cui ha parato un rigore. La prima partita ufficiale \u00e8 stata in Coppa UEFA, contro il Fimleikaf\u00e9lag Hafnarfjar\u00f0ar. Ha debuttato in Premier il 17 agosto, contro il Manchester City, in una vittoria per 4 a 2.\n\u00c8 stato espulso ad Anfield, contro il Liverpool, dall'arbitro Martin Atkinson. Il Liverpool ha guadagnato un calcio di rigore, realizzato poi da Steven Gerrard, che ha battuto il secondo portiere dell'Aston Villa, Brad Guzan (anch'egli statunitense). Il cartellino, poi, \u00e8 stato annullato e per questo Friedel ha potuto proseguire con il suo record di apparizioni consecutive.\nTottenham.\nIl 3 giugno 2011 firma per il Tottenham.\nDopo essere stato titolare il primo anno, nel secondo parte titolare per poi diventare la riserva del neoacquisto Hugo Lloris, che ha fermato il suo numero di partite consecutive giocate in Premier a 310.\nIl 9 giugno 2014 rinnova il proprio contratto con gli \"Spurs\" per un'ulteriore stagione. In aggiunta, viene nominato ambasciatore del club londinese con lo specifico compito di aumentare la presenza del Tottenham in territorio statunitense.\nIl 14 maggio 2015 annuncia il suo ritiro alla fine della Premier League 2014-2015.\nNazionale.\nFriedel ottenne la prima convocazione per una partita contro il , nel 1992. Ha partecipato, con la sua Nazionale, alla XXV Olimpiade. Al campionato del mondo 1994, \u00e8 stato la riserva di Tony Meola. Quattro anni dopo, al , \u00e8 stato il portiere di riserva di Kasey Keller (giocando comunque la partita persa con la Jugoslavia), mentre nel 2002 ha giocato da titolare scalzando Keller, ed \u00e8 stato uno degli eroi della cavalcata degli Stati Uniti fino ai quarti di finale del torneo. \u00c8 stato il primo portiere, dal 1974, a parare due rigori in una partita ai Mondiali.\nIl 7 febbraio 2005, ha dato l'addio alla Nazionale, dopo 82 presenze. Dopo Kasey Keller e Tony Meola, \u00e8 il portiere con il maggior numero di presenze con la maglia degli USA.\nAllenatore.\nIl 5 gennaio 2016 \u00e8 stato nominato commissario tecnico della Nazionale Under-19 di calcio degli Stati Uniti d'America, mentre il 9 novembre 2017 \u00e8 diventato allenatore dei New England Revolution in MLS.\nStatistiche.\nPresenze e reti nei club.\n\"Statistiche aggiornate al 20 marzo 2014.\""}
{"id": "858668", "revid": "1543377", "url": "https://it.wikipedia.org/wiki?curid=858668", "title": "Ponte di Tacoma Narrows", "text": "Il Ponte di Tacoma Narrows (in inglese \"Tacoma Narrows Bridge\") \u00e8 una struttura realizzata a partire dal 1938 sul canale Tacoma Narrows, nello stato di Washington, unendo le citt\u00e0 di Tacoma e Gig Harbor. Inaugurato nel 1940, per l'epoca fu il terzo ponte sospeso pi\u00f9 lungo del mondo dopo il Golden Gate Bridge di San Francisco e il George Washington Bridge di New York.\nA seguito del suo parziale ma rovinoso crollo, il ponte fu smantellato e ricostruito secondo un altro progetto nel 1950. Dal 2007 la struttura \u00e8 stata affiancata da un altro ponte sospeso parallelo, rendendo il Tacoma Narrows Bridge la pi\u00f9 lunga coppia di ponti sospesi al mondo.\nStoria.\nI progetti preliminari.\nIl desiderio di costruire un ponte tra Tacoma e la penisola di Kitsap risale al 1889 con una proposta da parte della \"Northern Pacific Railway\", tuttavia gli studi per alcuni progetti avvennero soltanto nel 1923, quando la Camera di Commercio di Tacoma promosse una campagna di raccolta fondi. Vennero consultati diversi ingegneri noti al tempo, tra cui Joseph B. Strauss che fu capo ingegnere del cantiere del Golden Gate Bridge, e David B. Steinman, che al momento era gi\u00e0 impegnato alla progettazione del Mackinac Bridge. Quest'ultimo present\u00f2 anche un progetto preliminare nel 1929, tuttavia nel 1931 la Camera di Commercio di Tacoma decise di annullare l'accordo sulla base del fatto che Steinman non era sufficientemente attivo nell'ottenere finanziamenti.\nFin dall'inizio, infatti, il finanziamento del ponte fu un problema: le entrate derivanti dai pedaggi proposti non sarebbero state sufficienti a coprire i costi di costruzione, ma fortunatamente giunsero i sostegni economici derivati dalla \"U.S. Navy\", che operava nella vicina base di Puget Sound Naval Shipyard di Bremerton e dalla \"U.S. Army\", che gestiva la base di Fort Lewis vicino a Tacoma.\nIl progetto definitivo.\nNel 1937 vennero presentati due nuovi progetti. Il primo fu quello di Clark Eldridge, un ingegnere del luogo che present\u00f2 anche un dettagliato studio sulla resistenza al carico del vento e sui ponti sospesi. Il secondo progetto presentato fu quello di Leon Salomon Moisseiff, noto ingegnere di New York che aveva gi\u00e0 lavorato come progettista e consulente per il Golden Gate Bridge. Moisseiff sostenne la sua teoria che prevedeva una campata pi\u00f9 sottile ma pi\u00f9 rigida, costituita da travi di acciaio alte 2,4 metri piuttosto che realizzare la consueta struttura aperta a traliccio, pi\u00f9 alta, complessa e costosa da costruire e prevista anche nel progetto del concorrente. \nQuesto dettaglio progettuale avrebbe significato un aspetto del ponte pi\u00f9 slanciato ed elegante ma soprattutto avrebbe consentito anche di ridurre i costi di costruzione a sei milioni di dollari, contro gli oltre undici previsti dal progetto di Eldridge.\nLa costruzione del primo ponte (1940).\nIl 23 giugno 1938, il progetto di Moisseiff venne approvato dalla \"Federal Works Agency\" con lo stanziamento di fondi da parte dei finanziatori. Il cantiere del ponte venne aperto il 27 settembre 1938 e dur\u00f2 diciannove mesi ma gi\u00e0 durante il completamento dei lavori venne notata una certa propensione all'oscillazione della campata.\nPer ovviare a questo inconveniente vennero adottate delle contromisure. Dapprima le travi della campata vennero ancorate a blocchi di cemento posti sulla riva del fiume sottostante mediante cavi di acciaio fissati su ambo i lati, tuttavia questo espediente si rivel\u00f2 inefficace poich\u00e9 i cavi si spezzarono poco tempo dopo la loro posa. \nIn alternativa vennero installati dei cavi passanti trasversali alla campata e anch'essi ancorati a riva; quest'ultima misura preventiva fu quella definitiva ma non ridusse significativamente l'oscillazione ondulatoria della struttura, che continu\u00f2 a oscillare verticalmente a partire da lievi raffiche di vento di soli .\nTuttavia i lavori si conclusero nei tempi previsti e il ponte fu inaugurato dalle maggiori autorit\u00e0 civili e militari del luogo il 1\u00ba luglio 1940 e, anche in quel frangente, venne notata una lieve oscillazione della struttura, che comunque fu giustificata dal fatto che il ponte manifestava la sua elasticit\u00e0 come punto di forza. \nNei mesi seguenti per la popolazione attraversare il ponte divenne una moda oltre che una necessit\u00e0, osservarlo da riva quasi un divertimento, tanto da arrivare a nominarlo \"Galloping Gertie\"; effettivamente nei giorni di maggior vento le oscillazioni verticali potevano raggiungere anche il metro di ampiezza. \nTutto ci\u00f2 allarm\u00f2 i progettisti, che riprodussero un nuovo modello in scala 1:100 e lo fecero esaminare in galleria del vento; il risultato fu allarmante: il ponte era pericoloso.\nIl crollo.\nDurante i mesi successivi, nonostante l'installazione dei cavi ancorati a riva, le oscillazioni continuarono e si resero maggiormente visibili durante le giornate particolarmente ventose. Sfortunatamente intorno alle ore dieci della mattina del 7 novembre del 1940, a poco pi\u00f9 di quattro mesi dalla sua inaugurazione, il ponte si mise a oscillare e torcersi paurosamente per via delle forti raffiche di vento, tanto da essere immediatamente evacuato e chiuso al traffico; circa due ore dopo, a seguito delle vistose torsioni della campata centrale che raggiunsero i 70\u00b0 di inclinazione, si ruppero alcuni tiranti, la struttura raggiunse il punto di rottura e la campata centrale collass\u00f2, precipitando in acqua.\nA documentare l'accaduto vi furono Leonard Coatsworth, un giornalista che rimase sul posto, e Barney Elliott, un commerciante di un negozio di apparecchiature fotografiche che riprese l'episodio con una sua cinepresa; entrambi riuscirono a salvarsi. Tubby, il cane di Coatsworth, fu l'unica vittima del disastro del Tacoma Narrows Bridge, annegato all'interno della vettura del giornalista che precipit\u00f2 in acqua. Ci fu anche un tentativo di salvare Tubby durante una pausa delle raffiche di vento, ma il cane era vecchio, zoppo e troppo spaventato per abbandonare la vettura, tanto da mordere uno dei soccorritori.\nLe indagini e le probabili cause.\nUna commissione formata dalla \"Federal Works Agency\" esamin\u00f2 il crollo del ponte. Essa comprese Othmar Ammann e Theodore von K\u00e1rm\u00e1n. Senza trarre conclusioni definitive, la commissione esplor\u00f2 tre possibili cause di cedimento: l'effettiva mancanza di aerodinamica che gener\u00f2 vibrazioni autoindotte nella struttura, eventuali difetti al materiale di costruzione e la casualit\u00e0 degli effetti fatali generati dalla turbolenza e dalla velocit\u00e0 del vento.\nL'ingegnere italiano Giulio Krall fu tuttavia il primo a indicare una spiegazione tecnica del crollo, calcolando che la velocit\u00e0 critica del vento che determin\u00f2 l'oscillazione e il raggiungimento del punto di rottura della struttura dovette essere di 67\u00a0km/h, praticamente quasi coincidente con l'effettiva velocit\u00e0 del vento di quel giorno. Nella sua analisi Krall\nconferm\u00f2 che le cause del cedimento furono dovute alle vibrazioni autoeccitate indotte dal distacco periodico dei vortici di von K\u00e1rm\u00e1n, ovvero il fenomeno di instabilit\u00e0 aeroelastica detto anche \"flutter\", che produce delle sollecitazioni e delle torsioni che in questo caso si sono verificate fatali. Infatti, gi\u00e0 sotto l'azione di un vento costante a velocit\u00e0 inferiori, la scia dei vortici di von K\u00e1rm\u00e1n restituiva alla struttura delle vibrazioni tali da produrre una continua torsione della campata, innescando cos\u00ec un fenomeno di crescente risonanza non compensata da un adeguato assorbimento della struttura.\nUn dettaglio tecnico non trascurabile che ha fortemente inciso sul collasso \u00e8 stato infine individuato nella struttura stessa della campata, con quella superficie uniforme ma completamente priva di spazi attraverso cui farsi attraversare dall'aria, come sarebbe avvenuto in una struttura aperta a traliccio. Questo dettaglio fu uno degli errori progettuali principali che rese la struttura troppo vulnerabile al carico del vento. Un altro fattore che probabilmente contribu\u00ec al collasso, anche se in misura minore, fu l'inefficacia degli ammortizzatori idraulici installati tra le due torri e l'impalcato del ponte per attenuare il movimento longitudinale della campata principale; con tutta probabilit\u00e0 le loro guarnizioni in gomma furono danneggiate dalla sabbiatura eseguita prima di procedere alla verniciatura finale della struttura con il caratteristico colore verde chiaro.\nA causa della scarsit\u00e0 dei materiali dovuta alla seconda guerra mondiale e del tempo necessario per lo smantellamento del resto della struttura, nonch\u00e9 delle macerie precipitate in acqua, occorsero circa dieci anni per riprogettare e ricostruire completamente un ponte sostitutivo, facendo tesoro della drammatica esperienza.\nLa ricostruzione del ponte (1950).\nNel 1948 il ponte fu riprogettato, ricostruito e inaugurato nel 1950. Venne realizzato con torri e campata pi\u00f9 larghi ma soprattutto con un pi\u00f9 alto coefficiente di rigidezza torsionale e una maggiore capacit\u00e0 di smorzamento, grazie alla realizzazione di una campata caratterizzata da una struttura a traliccio decisamente pi\u00f9 stabile nei confronti della resistenza al vento.\nAnch'esso fu verniciato con lo stesso verde chiaro del precedente e per l'epoca divenne nuovamente il terzo ponte sospeso pi\u00f9 grande del mondo dopo il Golden Gate Bridge e il George Washington Bridge.\nIl secondo ponte (2007).\nL'aumento della popolazione nella penisola Kitsap ha portato a un consistente aumento del traffico e quindi a superare la capacit\u00e0 di peso del ponte. Nel 2002 \u00e8 stata quindi deliberata la decisione di diversificare i flussi di traffico e di costruire un secondo ponte parallelo, inaugurato il 7 luglio 2007, per far transitare il traffico diretto a est, mentre il ponte del 1950 viene utilizzato per il transito del traffico nella sola direzione ovest.\nCaratteristiche.\nI ponti realizzati sono tutti di tipo sospeso, con due torri ciascuno e contano tutti una lunghezza di circa 853 metri. \nOgnuno dei due attuali ponti conta quattro corsie a senso unico di marcia, per una larghezza complessiva di circa 26 metri ciascuno.\nIl primo ponte inaugurato nel 1940 era pi\u00f9 stretto, circa 12 metri, e contava soltanto due corsie, una per ciascun senso di marcia."}
{"id": "858671", "revid": "1048993", "url": "https://it.wikipedia.org/wiki?curid=858671", "title": "Germ\u00e1n Arciniegas", "text": "Biografia.\nProfessore universitario in Colombia, decano della facolt\u00e0 di filosofia e lettere della Universit\u00e0 de \"Los Andes\" (Bogot\u00e0) e professore alla Columbia University di New York. Inoltre occup\u00f2 diverse cariche pubbliche in quanto fu Ministro dell'Educazione in Colombia e ambasciatore colombiano in Italia, Israele e Venezuela.\nGrande importanza ebbe il suo periodo italiano, nel quale studi\u00f2 a fondo la vita e il tempo del grande fiorentino Amerigo Vespucci. La sua opera \"America, 500 anni di un nome\" \u00e8 uno dei suoi libri pi\u00f9 significativi ed \u00e8 anche una delle poche biografie complete dell'uomo che diede il suo nome ad un intero continente dall'Alaska alla Terra del Fuoco.\nFu membro della Massoneria.\nGerm\u00e1n Arciniegas mor\u00ec a 99 anni a Bogot\u00e0."}
{"id": "858673", "revid": "287204", "url": "https://it.wikipedia.org/wiki?curid=858673", "title": "Please Hammer Don't Hurt 'Em", "text": "Please Hammer Don't Hurt 'Em \u00e8 il secondo album di MC Hammer, pubblicato il 13 marzo 1990 dalla Capitol Records. L'album rimase al primo posto delle classifiche degli Stati Uniti per 21 settimane, soprattutto grazie al singolo \"U Can't Touch This\". L'album port\u00f2 il pop rap ad un nuovo livello di popolarit\u00e0. Fu il primo disco hip hop a vincere il disco di diamante per aver raggiunto la vendita di oltre 10 milioni di copie, e rimane ancora adesso uno degli album rap pi\u00f9 venduti di tutti i tempi. Nonostante l'enorme successo, il disco ricevette molte critiche soprattutto per il frequente uso di campionamenti e per la sua tendenza alla musica pop.\nIl 27 aprile 1990 l'album \u00e8 certificato disco di platino dalla RIAA. Il 15 aprile del 1991, \"Please Hammer Don't Hurt 'Em\" diviene disco di diamante per le 10 milioni di unit\u00e0 vendute."}
{"id": "858684", "revid": "118523336", "url": "https://it.wikipedia.org/wiki?curid=858684", "title": "Giovanni Geloso", "text": "Biografia.\nGiovanni Geloso nacque in Argentina il 10 gennaio 1901 da genitori italiani emigrati dal Piemonte. La famiglia torn\u00f2 in patria nel 1904 e si stabil\u00ec a Savona, dove Giovanni si diplom\u00f2 all'Istituto Nautico.\nDotato di talento comunicativo, istitu\u00ec, ancora studente, una scuola per aspiranti macchinisti delle Ferrovie dello Stato e cre\u00f2 per l'occasione lui stesso delle apposite dispense, corredate di disegni meccanici e testi chiari e comprensibili.\nTerminati gli studi apr\u00ec una propria officina elettromeccanica per produrre apparecchiature da lui stesso progettate e brevettate.\nNel 1920 lasci\u00f2 la sua consolidata azienda per trasferirsi a New York, dove meno di due anni dopo, sebbene ancora molto giovane e sconosciuto, trov\u00f2 lavoro in una azienda di componenti elettronici, la \"Pilot Electric Manufacturing Company\", nella quale si distinse per la sua infaticabile e geniale attivit\u00e0. Nel frattempo, si laure\u00f2 in ingegneria elettronica alla \"Cooper Square University\".\nNel corso di quegli anni Geloso dette un importante contributo di ricerca nel settore della trasmissione delle immagini, realizzando nel 1928 con apparecchi da lui progettati, la prima serie di trasmissioni sperimentali televisive negli Stati Uniti e nel mondo, dimostrando praticamente la possibilit\u00e0 di realizzare la televisione, fino allora considerata una remota possibilit\u00e0 a venire dai pochi studiosi che se ne occupavano.\nTuttavia, nonostante il clamoroso risultato e l'ampio rilievo dato all'evento dalla stampa, Geloso non consider\u00f2 la soluzione tecnicamente soddisfacente, ritenendo l'esperimento solo il primo passo di una lunga serie di perfezionamenti in un campo che avrebbe avuto un grande avvenire.\nInoltre matur\u00f2 una grande esperienza personale che lo port\u00f2 nel 1931, appena tornato in Italia, a fondare la John Geloso S.A. in una modestissima sede in via Sebenico 7 a Milano, dove inizi\u00f2 la costruzione di materiale per radioricevitori e amplificatori, che veniva fornito anche sotto forma di scatole di montaggio di apparecchi completi agli appassionati del settore, contribuendo cos\u00ec alla formazione professionale teorica e pratica delle successive generazioni di tecnici radio-elettronici. Un altro valido strumento formativo da lui voluto fu il \"Bollettino Tecnico Geloso\", pubblicazione trimestrale nata sin dall'inizio dell'azienda e distribuita gratuitamente, con cui venivano rese pubbliche ai tecnici e ai radioamatori le notizie della societ\u00e0 e i dettagli circuitali dei prodotti aziendali, nonch\u00e9 i suggerimenti per il loro migliore utilizzo.\nPer la propria industria l'ingegner Geloso progett\u00f2 e cur\u00f2 la realizzazione di macchine avvolgitrici per trasformatori e bobine, creando cos\u00ec gli strumenti indispensabili per la lavorazione industriale di componenti che la nascente industria nazionale non era ancora in grado di fornire.\nNel 1932, la sede legale si trovava in corso Italia,1. L'ingrandimento dell'azienda impose gi\u00e0 dal 1932 il trasferimento della sede in viale Brenta 18, dove i locali vennero progressivamente ampliati per far fronte alla crescita della produzione, che comprendeva fra l'altro condensatori elettrolitici, microfoni e pick-up piezoelettrici, nonch\u00e9 i gruppi ad alta frequenza pretarati, che nel 1936 l'ing. Geloso introdusse per primo nella tecnica costruttiva radiofonica. \nNel 1939 la sede della Geloso si trasfer\u00ec ulteriormente nel grande stabilimento di viale Brenta 29, su di un'area di oltre 17.000 m2.\nCon lo scoppio della seconda guerra mondiale la Regia Marina Militare Italiana affid\u00f2 all'ingegner Geloso l'incarico di risolvere numerosi problemi nell'ambito delle telecomunicazioni, dei sistemi di localizzazione elettroacustica dei mezzi navali in immersione e in superficie, delle comunicazioni in viva voce tra comando e reparti operativi su sommergibili e navi e di altre applicazioni tecniche.\nPer far fronte alla carenza di materie prime, egli si dedic\u00f2 inoltre allo sfruttamento di una miniera nei pressi di Levanto, dalla quale veniva ricavato il rame per la produzione di fili smaltati e rivestiti, che veniva realizzata in un apposito impianto dotato di macchine automatiche a ciclo continuo da lui stesso progettate e realizzate, che rappresentavano in questo campo un'innovazione in anticipo sui tempi.\nDopo la parentesi bellica la sua azienda si ingrand\u00ec ulteriormente con la nascita degli stabilimenti di Lodi, Napoli, Salerno e Roma ritornando alla tradizionale produzione di componenti e scatole di montaggio, alla quale si aggiunsero anche apparecchi finiti.\nContemporaneamente l'ingegner Geloso venne designato in qualit\u00e0 di esperto italiano nella Commissione Tecnica della NATO, riscuotendo in particolare l'apprezzamento dei tecnici statunitensi, pur essendo la loro tecnica di gran lunga pi\u00f9 avanzata di quella europea.\nCon l'inizio delle prime trasmissioni sperimentali televisive in Italia, nel settembre 1949, l'azienda dell'ingegner Geloso present\u00f2 un proprio prototipo di televisore che, dopo i necessari perfezionamenti, le consent\u00ec di essere tra i primi costruttori sul mercato all'avvio del regolare servizio commerciale televisivo nel 1952, realizzando in proprio tutta la serie dei componenti necessari (che vennero inoltre adottati da buona parte delle industrie nazionali) e basando la realizzazione dei propri televisori su telaietti premontati e pretarati per ciascuna sezione dell'apparecchio.\nL'ingegner Geloso dedic\u00f2 sempre una particolare attenzione personale all'amplificazione e diffusione del suono, mettendo a disposizione del pubblico apparecchiature con un elevato rapporto qualit\u00e0/prezzo, quali per esempio microfoni, amplificatori, altoparlanti e trombe esponenziali, ma il suo merito principale fu la diffusione popolare in Italia del registratore magnetico (sfruttando il brevetto realizzato dalla Castelli), prima a filo e poi a nastro, venduto sin dai primi tempi a prezzi accessibili anche ai compratori meno abbienti.\nLa sua attivit\u00e0 di radioamatore (con il nominativo I1JGM) ebbe come conseguenza lo studio e la realizzazione industriale di ricevitori e trasmettitori per la gamme radiantistiche, nonch\u00e9 di parti staccate con cui numerosissimi radioamatori di tutto il mondo poterono realizzare la propria stazione ricetrasmittente.\nUna delle ultime soddisfazioni dell'ingegner Geloso fu quella di vedere ammirati e apprezzati da pubblico e tecnici i ricevitori per la televisione a colori presentati ad aprile e a settembre 1968 alla Fiera Campionaria e alla Mostra della Radio e Televisione di Milano, il cui studio, iniziato da vari anni con investimenti e impegno notevoli, aveva portato allo sviluppo di circuiti con alcune soluzioni del tutto originali.\nNell'estate del 1968 si manifest\u00f2 improvvisamente una malattia che lo min\u00f2 nel fisico, ma egli, pur consapevole della fine imminente, continu\u00f2 l'abituale vita di lavoro fino alla morte, che sopraggiunse il 1\u00ba febbraio 1969.\nTre anni dopo, in assenza di una mirata strategia di sviluppo commerciale, anche l'azienda da lui fondata cess\u00f2 ogni attivit\u00e0."}
{"id": "858697", "revid": "767487", "url": "https://it.wikipedia.org/wiki?curid=858697", "title": "Too Legit to Quit", "text": "Too Legit to Quit \u00e8 il terzo album di MC Hammer, pubblicato il 21 ottobre del 1991 e distribuito dalla Capitol.\nL'8 gennaio del 1992, l'album \u00e8 certificato triplo platino dalla RIAA."}
{"id": "858704", "revid": "404449", "url": "https://it.wikipedia.org/wiki?curid=858704", "title": "Samuela De Nardi", "text": "Carriera.\nInizia la \"carriera\" a 4 anni con una Malaguti 50 da minicross regalatale dai genitori.\nAlla tenera et\u00e0 di 7 anni partecipa alla prima gara di minicross e da l\u00ec in poi una brillante carriera che la porter\u00e0 alla classe 125 sempre nel motocross.\nNel 2000 arriva la svolta con il passaggio dal cross alla velocit\u00e0 iscrivendosi al Challenge Aprilia (ventesima nella generale e seconda tra le donne).\nNel 2001 \u00e8 di nuovo tra le file del Challenge Aprilia (tredicesima generale e prima nella sezione femminile).\nNel 2002 la troviamo tra le file del Trofeo Honda 125 GP ed anche del prestigioso Campionato Alpe Adria Cup in sella ad una Aprilia 125sp. In questa occasione la vediamo primeggiare nella classifica generale, diventando cos\u00ec la prima donna ad aver vinto questo campionato.\nNel 2003 con una moto artigianale non riesce a fare dei buoni risultati nel campionato italiano di velocit\u00e0 se escludiamo un paio di gare alle quali partecipa con la sua vecchia 125sp, riesce comunque a salire sul podio fissando il record (personale e di gara) sulla pista di Fiume facendo fermare i cronometri su 1'45.805\nNel 2004 sale su una Aprilia Tuono 1000 gestita direttamente dalla casa madre per partecipare al Campionato Italiano Motocicliste. Partecipa anche all'europeo Endurance (in team con Stefano Cordara arrivando 5\u00aa su 17) sia ad una gara del mondiale Endurance formando, con Alessia Polita e Alice Betti il primo equipaggio tutto femminile.\nNel 2005 \u00e8 pilota ufficiale Aprilia per il campionato Europeo Motocicliste salendo sul gradino pi\u00f9 alto del podio grazie ad una Aprilia RSV Mille.\nInoltre il 31 luglio dello stesso anno corre un'altra gara del mondiale Endurance, la 8 ore di Suzuka, con la squadra organizzata dalla rivista Motociclismo (tramite il suo Test Team) ed Aprilia.\nIl 2006 continua la collaborazione con Aprilia, ma la De Nardi non ottiene vittorie (ma segna il nuovo record di velocit\u00e0 sul circuito Grobnik di Fiume con un 1'34.338). In quest'anno per\u00f2, la motociclista veneta ha anche partecipato (e vinto 2 prove) al campionato italiano di Formula Drive alla guida di una Renault Clio Williams.\nLa stagione 2007 vede la centaura sempre con moto ufficiale Aprilia in sella ad una Aprilia RSV 1000.\nNel 2008 e 2009 corre nel trofeo monomarca riservato alle Yamaha R1.\nNel 2010 corre nel ParkingGO Triumph European Series con il team Virgin Radio ParkinGO, nella stessa squadra corre Rocco Anaclerio."}
{"id": "858705", "revid": "599013", "url": "https://it.wikipedia.org/wiki?curid=858705", "title": "Marilde Provera", "text": "Biografia.\nDal 1973 inizia a lavorare come impiegata alla Fiat Mirafiori; ben presto si avvicina al mondo sindacale divenendo dirigente della FIOM torinese. Nel 1974 si iscrive al Partito Comunista Italiano e aderisce alla componente FIOM-CGIL. \nNel 1998 entra in Rifondazione Comunista, partito con cui viene eletta al consiglio comunale di Torino alle elezioni del 2001 diventandone capogruppo.\nNell'ottobre 2004 entra alla Camera dei deputati al posto di Fausto Bertinotti, che aveva optato per il seggio al Parlamento Europeo, essendo risultata la prima dei non eletti nella circoscrizione proporzionale del Piemonte.\nViene rieletta alla Camera alle Elezioni del 2006 nella circoscrizione Piemonte 1.\nDopo le Elezioni politiche del 2008 non viene invece rieletta in Parlamento.\nNel febbraio 2019 entra a far parte della segreteria provinciale dello SPI-CGIL, il sindacato dei pensionati."}
{"id": "858708", "revid": "1451528", "url": "https://it.wikipedia.org/wiki?curid=858708", "title": "Modello 730", "text": "Il Modello 730 \u00e8 un modulo utilizzato in Italia per la dichiarazione dei redditi.\nStoria.\nIl modello 730 fu ideato durante un progetto di semplificazione avviata dal Ministero dell'economia e delle finanze e introdotto nel 1993 per la presentazione della dichiarazione dei redditi relativi all'anno 1992. Il modello 730 sostitu\u00ec il modello 740 semplificato. Aveva, dunque, lo scopo principale di provvedere al rimborso delle imposte a favore dei dipendenti o pensionati dal sostituto d'imposta anzich\u00e9 dai vecchi uffici delle imposte. Il contribuente non deve pi\u00f9 eseguire calcoli e ricever\u00e0 (in caso di presentazione a credito) il rimborso dell'imposta direttamente sulla busta paga o sul rateo di pensione, nello stesso modo (in caso di presentazione a debito), gli saranno trattenute le somme da versare direttamente dalla busta paga o dalla pensione. \nNel 2014 \u00e8 stata introdotta la possibilit\u00e0 di presentare il modello 730 anche senza sostituto d'imposta: il contribuente dovr\u00e0 quindi provvedere a versare le imposte tramite F24 (in caso di presentazione a debito) oppure ricever\u00e0 il rimborso direttamente dall'Agenzia delle Entrate (in caso di presentazione a credito).\nCon il d.lgs. 21 novembre 2014, n. 175 inoltre, \u00e8 stato introdotto il \"730 precompilato\" che il contribuente pu\u00f2 compilare e spedire mediante i servizi telematici dell'Agenzia delle Entrate, senza intermediari.\nSoggetti interessati.\n\u00c8 riservato a chi ha percepito nell'anno precedente alla presentazione: \nIn caso il contribuente abbia l'obbligo di presentazione della dichiarazione dei redditi, ma non i requisiti per la presentazione del modello 730, pu\u00f2 essere necessario impiegare il cosiddetto modello Uni.Co.\nChi non possiede immobili o quote di essi, non \u00e8 interessato dalla procedura.\nStruttura del modello.\n\"Aggiornato al modello 730/2021\"\nQuadro A - Redditi dei terreni.\nIl quadro A del modello 730 \u00e8 quello nel quale devono essere dichiarati i redditi derivanti dai terreni agricoli e deve essere compilato:\nNon deve essere compilato per:\nQuadro B - Redditi dei fabbricati e altri dati.\nIl quadro B del modello \u00e8 destinato alla dichiarazione del reddito derivante dai fabbricati e deve essere compilato da tutti coloro che possiedono a titolo di propriet\u00e0, usufrutto o altro diritto reale, fabbricati situati nel territorio dello Stato che sono o devono essere iscritti nel catasto dei fabbricati, con attribuzione di rendita. Tra i diritti reali rientra, se effettivamente esercitato, il diritto di abitazione spettante al coniuge superstite; tale diritto si estende anche alle pertinenze dell'immobile adibito ad abitazione principale.\nDevono compilare il quadro B anche:\nQuadro C - Redditi di lavoro dipendente e assimilati.\nIl quadro C del Modello \u00e8 quella nel quale devono essere dichiarati i redditi di lavoro dipendente e assimilati, i redditi di pensione e tutti quegli elementi, ad essi correlati, utili alla corretta determinazione dell'imposta. \u00c8 suddiviso in sei sezioni distinte.\nSezione I.\nDevono essere dichiarati i redditi di lavoro dipendente, i redditi di pensione e i redditi equiparati ed assimilati al lavoro dipendente per i quali sono riconosciute le detrazioni per lavoro dipendente e/o pensione da rapportare al periodo\nSezione II.\nDevono essere dichiarati i redditi assimilati al lavoro dipendente, per i quali \u00e8 riconosciuta la detrazione in misura fissa. (es. assegni percepiti dal coniuge, vitalizi percepiti per le cariche pubbliche elettive, compensi corrisposti ad alcune tipologie di giudici).\nQuadro D - Altri redditi.\nNel quadro D devono essere indicati i redditi che, per la loro natura e per la tipologia di tassazione, sono molto diversi tra loro. \u00c8 suddiviso in due sezioni distinte.\nSezione I.\nDevono essere indicati i redditi di capitale, i compensi di lavoro autonomo non derivanti da attivit\u00e0 professionale e i redditi diversi.\nSezione II.\nDevono essere indicati i redditi soggetti a tassazione separata percepiti da eredi o legatari, imposte e oneri rimborsati e altri redditi a tassazione separata.\nQuadro E - Oneri e spese.\nIn questo quadro devono essere indicate le diverse tipologie di spese sostenute dal contribuente, o dal familiare a carico, nel corso dell'anno fiscale precedente, che danno diritto a benefici fiscali espressi nella forma di oneri detraibili o dall'imposta o di oneri deducibili dal reddito. \u00c8 suddiviso in sei sezioni distinte.\nSezione I.\nSpese per le quali spetta la detrazione d'imposta del 19%, del 26%, del 30% o del 35%\nSezione II.\nSpese e oneri per le quali spetta la deduzione dal reddito complessivo.\nSezione IV.\nSpese per interventi finalizzati al risparmio energetico\nSezione V.\nDetrazioni d'imposta per inquilini con contratto di locazione:\nSezione VI.\nAltre detrazioni d'imposta:\nModalit\u00e0 di presentazione.\nIl modello 730 deve essere presentato:\nL'assistenza fiscale offerta dal:\nI CAF e i professionisti abilitati devono verificare la conformit\u00e0 dei dati esposti nelle dichiarazioni effettuate col modello 730 alla documentazione esibita dai contribuenti. Nei modelli 730 elaborati dai CAF o dai professionisti, quindi, vengono indicati, sulla base della documentazione esibita e delle disposizioni di legge, gli oneri deducibili e le detrazioni d'imposta spettanti, le ritenute operate, nonch\u00e9 gli importi dovuti a titolo di saldo o di acconto oppure gli acconti spettanti.\nNella selezione delle dichiarazioni da sottoporre a controllo formale, l'Amministrazione Finanziaria utilizza appositi criteri, diversificati rispetto a quelli utilizzati per la selezione delle dichiarazioni elaborate direttamente dal sostituto d'imposta per le quali non \u00e8 stato rilasciato il visto di conformit\u00e0."}
{"id": "858712", "revid": "181699", "url": "https://it.wikipedia.org/wiki?curid=858712", "title": "Campagna di Russia", "text": "La campagna di Russia fu l'invasione francese dell'Impero russo nel 1812, terminata con una disastrosa sconfitta e con la distruzione di gran parte delle truppe francesi e dei contingenti stranieri. La campagna segn\u00f2 il punto di svolta della carriera di Napoleone Bonaparte e delle Guerre napoleoniche. In Russia l'invasione francese \u00e8 pi\u00f9 conosciuta come guerra patriottica (, \"Ote\u010destvennaja vojna\"), termine che evidenzia il carattere che assunse la lotta, di resistenza nazionale e popolare russa contro lo straniero.\nAlla fine della campagna, l'esercito napoleonico - costituito da oltre 600\u00a0000 soldati, di cui 450\u00a0000 nella massa principale guidata dall'imperatore - era ridotto a poco pi\u00f9 di 100\u00a0000 uomini.\nLe perdite ammontarono a 400\u00a0000 tra morti e dispersi; 100\u00a0000 furono i prigionieri caduti nelle mani del nemico.\nLa distruzione della Grande Armata in Russia ebbe conseguenze decisive sulla storia europea dell'Ottocento.\nTale avvenimento ha ispirato profondamente anche la letteratura russa, e ne fa fede - tra tutti - il pi\u00f9 noto esempio, costituito dal celebre romanzo di Lev Tolstoj, \"Guerra e pace\". Oltre alla letteratura russa la campagna di Russia ha ispirato anche il brano Ouverture 1812 di P\u00ebtr Il'i\u010d \u010cajkovskij.\nRottura dell'alleanza franco-russa.\nL'alleanza tra Francia e Russia, conclusa formalmente il 7 luglio 1807 dopo i colloqui diretti a Tilsit tra l'imperatore Napoleone e lo zar Alessandro, si era dimostrata fragile e instabile fin dall'inizio; nonostante l'accordo e la simpatia personale tra i due sovrani, i contrastanti interessi concreti di politica di potenza e di politica economica dei due stati rendevano difficile una collaborazione sincera e prolungata nell'instabile scenario internazionale uscito dalla guerra della Quarta coalizione. Inoltre persisteva grande ostilit\u00e0 ideologica nella nobilt\u00e0 russa nei confronti della Francia e del suo capo, considerato il continuatore e il diffusore, alla testa dei suoi eserciti, delle idee della Rivoluzione francese. In un primo tempo Alessandro sembr\u00f2 ignorare le critiche di molti suoi collaboratori e di una parte dei suoi familiari e riprese, con la collaborazione di Michail Speranskij, una serie di progetti riformatori per modernizzare in senso liberale il suo impero; egli inoltre sperava di ottenere dei vantaggi concreti nel Nord, nei Balcani e soprattutto in Oriente, dall'accordo con Napoleone.\nDopo aver dovuto, secondo i termini dell'accordo di Tilsit, chiudere i porti del Mar Baltico al commercio britannico e aver dichiarato guerra alla Gran Bretagna il 31 ottobre 1807, lo zar, dispiaciuto anche di aver dovuto cedere le Isole Ionie alla Francia, contava di conservare i Principati danubiani; inoltre, sempre legato da una forte amicizia con i sovrani di Prussia, egli non cessava di richiedere l'evacuazione del territorio prussiano da parte della Grande Armata che invece Napoleone manteneva tra l'Elba e l'Oder in attesa del pagamento dell'indennit\u00e0 di guerra prevista dal trattato di pace. La questione d'Oriente era un grande motivo di conflittualit\u00e0 tra i due alleati; Alessandro continuava la guerra contro la Persia e l'Impero ottomano che, di conseguenza, allentarono i loro rapporti anche con la Francia e si riavvicinarono alla Gran Bretagna; nel marzo 1808 fallirono i colloqui tra l'ambasciatore Armand de Caulincourt e Nikolaj Rumjan\u010dev per una possibile spartizione dell'Impero ottomano tra Russia e Francia. Alessandro non vedeva collaborazione concreta da parte francese neppure nella guerra che la Russia combatteva contro la Svezia che in questa fase, dopo l'entrata in Finlandia, continuava in modo sfavorevole ai russi.\nLa situazione mut\u00f2 a vantaggio di Alessandro dopo le infelici iniziative di Napoleone nella penisola iberica e la conseguente insurrezione della Spagna; le sconfitte subite dall'esercito francese nell'estate 1808 costrinsero l'imperatore a progettare il trasferimento di gran parte della Grande Armata a sud dei Pirenei; quindi divenne necessario ottenere la collaborazione dello zar per impedire iniziative aggressive in Germania contro il predominio francese da parte di Austria e Prussia. Napoleone organizz\u00f2 un incontro con lo zar a Erfurt il 27 settembre 1808 sperando di indurlo a concludere un nuovo accordo di stretta collaborazione, ma la sua posizione politica, dopo il disastro spagnolo, si era indebolita e Alessandro pot\u00e9 ottenere, senza nulla concedere, i Principati danubiani, l'evacuazione della Prussia e garanzie sul Granducato di Varsavia. Nonostante queste concessioni di Napoleone, lo zar non si mostr\u00f2 disposto ad assicurare un fermo appoggio contro l'Austria; egli promise solo che avrebbe invitato alla moderazione gli austriaci, ma rifiut\u00f2 di presentare minacce formali di intervento. Napoleone dovette accontentarsi; il 12 ottobre 1808 venne firmata una convenzione franco-russa; la Prussia venne evacuata dalle truppe francesi che vennero trasferite a ovest dell'Elba prima di partire per la Spagna sotto il comando dell'imperatore.\nLa mancata collaborazione di Alessandro favor\u00ec le iniziative aggressive dell'Austria; nel gennaio 1809 Napoleone, da Valladolid, aveva proposto allo zar di presentare un \"ultimatum\" congiunto a Vienna per impedire la guerra, ma Alessandro, pur acconsentendo a inviare una nota formale, rifiut\u00f2 di rompere le relazioni diplomatiche. Napoleone fu costretto a interrompere prematuramente il suo intervento in Spagna senza aver ottenuto una vittoria definitiva, e il 23 gennaio 1809 rientr\u00f2 precipitosamente a Parigi dove, avendo lasciato gran parte delle sue truppe nella penisola iberica, si affrett\u00f2 a organizzare un nuovo esercito per affrontare l'inevitabile attacco austriaco. La crescente ostilit\u00e0 di Alessandro divenne evidente durante la guerra della Quinta coalizione; dopo aver rifiutato di trattenere l'Austria, lo zar non collabor\u00f2 con i polacchi del principe J\u00f3zef Antoni Poniatowski per respingere l'attacco austriaco contro il Granducato di Varsavia; al contrario sembr\u00f2 favorevole all'Austria e manifest\u00f2 grandi preoccupazioni per una possibile rinascita di uno Stato polacco indipendente. Il 3 agosto 1809 disse chiaramente all'ambasciatore Caulaincourt che si opponeva fortemente alla eventuale ricostituzione della Polonia.\nIn questa fase la Russia stava inoltre ottenendo successi sul Danubio nella guerra contro i turchi, e a nord, dove la Svezia venne sconfitta e dovette cedere all'Impero la Finlandia il 17 settembre 1809. Molto irritato dal comportamento dello zar e dal suo modesto aiuto durante la guerra, Napoleone non tenne conto degli interessi russi al termine delle ostilit\u00e0; il Granducato di Varsavia venne ampliato con l'assegnazione delle regioni di Cracovia e Lublino, mentre la Russia ottenne solo Ternopol. Alessandro in autunno inizi\u00f2 a considerare probabile una rottura dell'alleanza e una nuova guerra con la Francia; egli parl\u00f2 ad Adam Jerzy Czartoryski di riprendere i vecchi progetti di sfruttare il partito filo-russo presente nella nobilt\u00e0 polacca per creare un Regno di Polonia all'interno dell'Impero russo, in funzione antifrancese. In realt\u00e0 gi\u00e0 in precedenza lo zar aveva manifestato all'ambasciatore austriaco, con parole esplicite, i suoi propositi a lungo termine di rimettere completamente in discussione il predominio napoleonico in Europa.\nDopo la fine della Quinta coalizione, la decisione di Napoleone di divorziare da Giuseppina e di scegliere una nuova moglie per organizzare un matrimonio dinastico, introdusse un nuovo motivo di conflitto, anche personale, con lo zar. Il 22 novembre 1809 l'imperatore diede disposizione all'ambasciatore Caulaincourt di presentare ad Alessandro una domanda formale di matrimonio della sorella minore dello zar, Anna Pavlovna; l'imperatore offriva di concludere contemporaneamente un trattato sulla questione polacca che sarebbe andato incontro ai desideri del sovrano russo, contrario alla ricostituzione di una Polonia indipendente. Lo zar, deciso ormai a rompere l'alleanza con la Francia, non era intenzionato a concedere la mano della sorella e, con una serie di pretesti, rinvi\u00f2 una risposta definitiva; nel frattempo egli convinse Caulaincourt a concludere il trattato sulla Polonia che venne firmato il 4 gennaio 1810 in termini molto favorevoli alla Russia. Napoleone, di fronte ai ripetuti rinvii di Alessandro, si insospett\u00ec e sospese la ratifica del trattato; ma egli aveva gi\u00e0 pronto un piano di riserva. Fin dal novembre 1809 l'Austria, su indicazione del nuovo cancelliere Klemens von Metternich, desideroso di inasprire il conflitto franco-russo, aveva proposto all'imperatore francese di sposare l'arciduchessa Maria Luisa, figlia di Francesco II. Il 5 febbraio 1810 Napoleone, irritato dal nuovo rinvio richiesto dallo zar, decise di chiedere la mano dell'arciduchessa austriaca e l'accordo venne concluso il 7 febbraio; intanto, il 4 febbraio 1810 Alessandro aveva infine comunicato il suo rifiuto della proposta di matrimonio della sorella Anna.\nAl mancato matrimonio dinastico franco-russo segu\u00ec quindi un netto raffreddamento dei rapporti personali tra i due sovrani e il fallimento delle trattative sulla Polonia; il 13 luglio 1810, dopo la decisione di Napoleone di bloccare il progetto concluso da Caulaincourt a febbraio, l'inviato dello zar, Karl Vasil'evi\u010d Nesselrode, respinse nettamente una nuova proposta di trattato avanzata dall'imperatore, meno favorevole ai russi; le trattative furono quindi interrotte da Napoleone. I sorprendenti avvenimenti che si verificarono in Svezia poco dopo provocarono nuove polemiche e sospetti tra i due sovrani. Dopo la sconfitta in Finlandia e la conclusione della pace con la Francia, il 6 gennaio 1810 una crisi di successione provoc\u00f2 cambiamenti clamorosi nel quadro istituzionale del Paese scandinavo; dopo la morte dell'erede designato dal re Carlo XIII, il partito filo-francese presente in Svezia, prima progett\u00f2 di richiedere uno dei fratelli di Napoleone come nuovo erede al trono e poi, di fronte alle reticenze dell'imperatore preoccupato delle reazioni di Alessandro, propose al maresciallo Jean-Baptiste Bernadotte di accettare la designazione. Il maresciallo inform\u00f2 l'imperatore che rimase prudente ma non gli proib\u00ec di accettare; egli giustamente riteneva Bernadotte, con cui aveva avuto anche recentemente duri contrasti, personaggio poco affidabile. Il 21 agosto 1810 la dieta svedese design\u00f2 il maresciallo Bernadotte erede al trono di Svezia e Napoleone nonostante i dubbi, diede la sua approvazione; il 17 novembre la Svezia, apparentemente allineata alla Francia, dichiar\u00f2 guerra ai britannici. Lo zar Alessandro reag\u00ec duramente a questa macchinazione diplomatica, temendo che il maresciallo Bernadotte potesse rappresentare un fedele esecutore delle direttive dell'imperatore; invece il maresciallo fece subito sapere ai rappresentanti russi che egli non sarebbe stato un fantoccio di Napoleone, che avrebbe rinunciato per sempre alla Finlandia e che avrebbe salvaguardato l'amicizia con la Russia, anche nel caso di un conflitto franco-russo.\nAlessandro inizi\u00f2 a preparare una guerra contro la Francia fin dalla primavera 1810; in aprile egli parl\u00f2 esplicitamente a Czartoryski di iniziare il conflitto entro nove mesi e richiese, senza successo, il suo appoggio per ottenere l'aiuto del Granducato di Varsavia; nello stesso periodo i suoi inviati a Vienna fecero proposte di alleanza anti-francese che vennero per\u00f2 respinte dal cancelliere. Oltre alle controversie di politica di potenza e alla rivalit\u00e0 personale tra i due sovrani, anche importanti fattori economici resero ben presto evidente l'impossibilit\u00e0 di una leale collaborazione tra i due Paesi. L'adesione della Russia al Blocco continentale aveva avuto effetti disastrosi per l'economia e i commerci; le esportazioni di grano, canapa e legname verso la Gran Bretagna erano cessate, senza che i commercianti russi potessero trovare altri sbocchi per i loro prodotti. Il Mar Baltico era ormai chiuso ai commerci, mentre le navi britanniche dell'ammiraglio James Saumarez dominavano quelle acque e favorivano il contrabbando. La Francia non necessitava dei prodotti russi e invece esportava beni di lusso, profumi e liquori che non potevano sostituire i prodotti di prima necessit\u00e0 di cui la Russia aveva bisogno; la bilancia commerciale russa era quindi in grave deficit e il malcontento si accresceva tra i mercanti e i produttori.\nLo zar Alessandro prest\u00f2 ascolto alle proteste; egli, consapevole del grave danno economico causato dalle misure di blocco adottate, fin dal 1809 aveva favorito la ripresa del commercio su navi \"presumibilmente neutrali\" nel Mar Baltico; nonostante le rimostranze francesi, non adott\u00f2 i provvedimenti ancor pi\u00f9 restrittivi contro la navigazione decisi da Napoleone con i decreti del Trianon e di Fontainebleau. Infine il 31 dicembre 1810 lo zar promulg\u00f2 un ukaz che liberalizzava il commercio neutrale e stabiliva una serie di pesanti tasse doganali sui prodotti di lusso francesi importati via terra. Napoleone, che nell'estate 1810 non considerava ancora inevitabile una guerra con la Russia, ritenne la rottura della coesione del Blocco continentale un punto di non ritorno, e prese la decisione di costringere alla sottomissione lo zar, eventualmente ricacciandolo in Asia, dopo avergli strappato le sue province europee. Contemporaneamente all'ukaz di Alessandro, l'imperatore francese decise di annettere il Ducato di Oldenburgo, il cui sovrano era cognato dello zar, in violazione degli accordi stabiliti a Erfurt. Questi eventi sancirono la rottura anche formale dell'alleanza franco-russa stabilita a Tilsit e precipitarono l'Europa in una guerra decisiva tra le due maggiori potenze continentali.\nPreliminari diplomatici della campagna di Russia.\nIn un primo momento lo zar Alessandro sembr\u00f2 deciso a prendere l'iniziativa con il suo esercito e portare la guerra in Germania dopo aver invaso il Granducato di Varsavia, sperando di innescare la sollevazione della Prussia e di favorire la partecipazione dell'Austria; l'8 gennaio 1811 il sovrano russo fece nuove proposte a Czartoryski richiedendo l'appoggio dei polacchi in cambio della ricostituzione di uno Stato polacco all'interno dell'Impero. Queste iniziative tuttavia non ottennero risultati concreti: Czartoryski, intimorito da Napoleone e cosciente della simpatia dei polacchi per l'imperatore francese, respinse gli inviti di Alessandro; il cancelliere austriaco Metternich rifiut\u00f2 le allettanti proposte russe, mentre Bernadotte, designato erede al trono svedese, sembr\u00f2 inizialmente propenso ad affiancarsi alla Francia, promettendo in caso di guerra un contingente di truppe, in cambio del dominio sulla Norvegia.\nNapoleone, male informato da Caulaincourt, si accorse tardivamente di queste minacciose manovre russe; solo dopo gli avvertimenti dei polacchi si preoccup\u00f2 di un possibile attacco preventivo dello zar; egli quindi progett\u00f2 piani di emergenza e inizi\u00f2 una serie di trattative per organizzare un sistema di alleanze per la guerra all'est. Nel frattempo, mentre si giocava una complessa partita diplomatica segreta, continuavano anche trattative dirette tra le due potenze per cercare di dirimere i contrasti e trovare un compromesso; si discusse a lungo, su iniziativa soprattutto di Rumjan\u010dev, desideroso di mantenere la pace, sull'indennit\u00e0 da concedere al duca di Oldenburgo per la perdita del suo territorio, e la Francia ripropose il trattato sulla Polonia gi\u00e0 preparato l'anno precedente; lo zar Alessandro invece si limit\u00f2 a manifestare il suo malcontento ma in un primo momento non present\u00f2 richieste precise. Il 15 agosto 1811 Napoleone, irritato dalla tattica dilatoria dello zar, ebbe un violento scontro con l'inviato russo Alexander Kurakin e quindi stabil\u00ec di iniziare la guerra nel giugno 1812, nonostante le assicurazioni di Caulaincourt e del suo successore Jacques Lauriston sulla volont\u00e0 di pace dello zar.\nNel frattempo Alessandro aveva rinunciato ai propositi di anticipare l'imperatore e portare la guerra in Germania; bene informato dei preparativi francesi, lo zar decise di attendere l'attacco nemico e assumere il ruolo, a lui congeniale, di difensore e liberatore dell'Europa sottomessa al dispotismo napoleonico. Lo stesso Charles de Talleyrand, caduto in disgrazia presso Napoleone, consigliava lo zar di rimanere sulla difensiva e ricercare l'alleanza o la neutralit\u00e0 dell'Austria, della Svezia e dell'Impero Ottomano. Inizialmente i tentativi di Alessandro di convincere Austria e Prussia a coalizzarsi contro l'imperatore non ebbero successo; al contrario fu Napoleone che, dalla sua posizione di forza, pot\u00e9 imporre ai due stati, ripetutamente sconfitti negli anni precedenti, delle forzate alleanze contro la Russia.\nIn Prussia in realt\u00e0 il partito antifrancese e i nazionalisti erano attivi e desiderosi della rivincita, ma il re Federico Guglielmo III, dopo aver accettato in un primo tempo di concordare con Alessandro una convenzione militare difensiva, timoroso della potenza francese, abbandon\u00f2 questi progetti e, minacciato da Napoleone, si dichiar\u00f2 disposto a un'alleanza con la Francia. L'imperatore attese fino al 23 febbraio 1812, quindi impose ai prussiani di firmare subito un trattato di alleanza, minacciando un'invasione. La Prussia si sottomise il 5 marzo 1812, concluse l'alleanza e promise un contingente di truppe per la guerra con la Russia. Le truppe francesi entrarono in Prussia e organizzarono una base di operazioni per la guerra; il maresciallo Claude Victor, con il IX corpo d'armata, occup\u00f2 Berlino. I principali esponenti prussiani del partito anti-francese, tra cui August von Gneisenau, Hermann von Boyen e Carl von Clausewitz, abbandonarono il regno ed emigrarono a Londra o soprattutto alla corte dello zar.\nMentre la Prussia veniva occupata dall'esercito francese, anche l'Austria, guidata dal prudente Metternich, si allineava alla Francia; il 17 dicembre 1811 l'ambasciatore a Parigi Karl Philipp Schwarzenberg concluse un accordo in cui era prevista l'organizzazione di un contingente di truppe austriache che sarebbe stato aggregato alla Grande Armata, mentre la Galizia sarebbe stata ceduta al Granducato di Varsavia in cambio delle Province illiriche. Il 14 marzo 1812 venne firmato il trattato formale di alleanza franco-austriaca. In realt\u00e0 il partito anti-francese a Vienna non era affatto disarmato e Metternich conduceva un abile doppio gioco; egli fece sapere allo zar che l'Austria manteneva i suoi obiettivi di equilibrio europeo di lungo periodo, che le eventuali ostilit\u00e0 con la Russia sarebbero state solo di facciata e che le truppe non sarebbero state incrementate; il 2 giugno 1812 venne addirittura conclusa una convenzione segreta austro-russa.\nAlessandro non sembr\u00f2 risentito della partecipazione di Prussia e Austria all'invasione e comprese il loro scarso entusiasmo e il loro segreto interesse a una sconfitta di Napoleone e a un successo della Russia; lo zar inoltre ottenne alcuni importanti successi diplomatici con la Svezia e l'Impero Ottomano, che consolidarono la sua posizione. A causa delle violazioni svedesi al blocco continentale le relazioni tra Francia e Svezia si erano deteriorate nel corso del 1811; l'ambasciatore francese a Stoccolma giunse al punto di rompere le relazioni diplomatiche, dopo un aspro scontro con Bernadotte. Nel gennaio 1812 il maresciallo Louis-Nicolas Davout occup\u00f2, su ordine di Napoleone, la Pomerania svedese per chiuderla al contrabbando britannico; la rottura divenne inevitabile e lo zar seppe approfittare del risentimento di Bernadotte. Il 18 febbraio 1812 l'inviato svedese L\u00f6wenhielm propose ad Alessandro un'alleanza militare e promise un intervento alle spalle dell'esercito francese, sbarcando in Germania; il 5 e il 9 aprile nelle due capitali venne conclusa l'alleanza tra Svezia e Russia.\nNel frattempo la guerra contro i turchi era proseguita in modo sempre pi\u00f9 favorevole alla Russia dopo le vittorie dei generali P\u00ebtr Bagration e Nikolaj Kamenskij nel 1809 e 1810; i turchi abbandonarono la Serbia che si affianc\u00f2 alla Russia, mentre le truppe dello zar conquistavano le fortezze del Danubio e occupavano gran parte del Caucaso. Nel 1811 il generale Michail Kutuzov ottenne una grande vittoria a Ruse e sbaragli\u00f2 l'esercito ottomano; il 25 ottobre 1811 iniziarono le trattative di pace che si trascinarono per mesi a causa dell'intransigenza dei turchi che rifiutavano di cedere l'intera Bessarabia fino al Seret. Infine il 28 maggio 1812, grazie anche alla mediazione britannica, venne conclusa una pace di compromesso che assegn\u00f2 ai russi i territori fino al Prut (trattato di Bucarest). La fine delle ostilit\u00e0 con l'Impero Ottomano fu di grande vantaggio per lo zar Alessandro che pot\u00e9 richiamare a nord contro i francesi l'esercito del Danubio, proprio nel momento in cui iniziava l'invasione, mentre le truppe del Caucaso tenevano sotto controllo la Persia.\nConcentrazione della Grande Armata in Polonia.\nDall'inizio del 1811, l'imperatore aveva attivato l'ufficio topografico del \"D\u00e9p\u00f4t de la Guerre\" che, sotto la direzione di Louis Albert Bacler d'Albe, inizi\u00f2 a studiare l'area di operazioni e a preparare le carte per la nuova campagna; si diede inizio inoltre alla raccolta e alla distribuzione di materiali ed equipaggiamenti necessari per le truppe che, dopo essere stati ammassati a Magonza, Metz, Wesel e Maastricht, furono poi concentrati a Danzica dove il generale Jean Rapp organizz\u00f2, con 25\u00a0000 uomini, una grande base di rifornimento. Nel gennaio 1811 l'imperatore inizi\u00f2 a rinforzare i reparti gi\u00e0 presenti in Germania e costitu\u00ec nuove formazioni; la classe di coscritti del 1811 era gi\u00e0 stata richiamata in precedenza ed era in fase di istruzione nei depositi prima di partire per i reparti; le difficolt\u00e0 pratiche furono grandi, soprattutto per organizzare i mezzi di trasporto e i necessari vettovagliamenti per uomini e animali.\nDall'estate 1811 Napoleone fu impegnato nel concentramento dell'esercito in Germania e quindi nella direzione della marcia di avvicinamento attraverso il Granducato di Varsavia fino al Niemen. La concentrazione della Grande Armata si effettu\u00f2 sotto la copertura delle truppe del principe J\u00f3zef Poniatowski che, costituite da 56\u00a0000 soldati, coprivano la linea della Vistola in caso di improvvise iniziative russe; le forze francesi gi\u00e0 presenti sull'Oder erano comandate dal maresciallo Louis-Nicolas Davout che inizi\u00f2 a far avanzare oltre il fiume i suoi 100\u00a0000 soldati scelti per raggiungere la Polonia. Nel frattempo il maresciallo Nicolas Oudinot avanzava dalla Vestfalia con i contingenti degli stati tedeschi e raggiunse Berlino il 28 marzo 1812 dove era gi\u00e0 acquartierato il IX corpo d'armata del maresciallo Victor; da Boulogne si misero in marcia i nuovi reparti di coscritti francesi guidati dal maresciallo Michel Ney, seguiti dalla Guardia imperiale che era stazionata nell'est della Francia.\nI reparti forniti dall'Impero austriaco e dalla Prussia, dopo gli accordi conclusi con la Francia il 5 e il 14 marzo 1812, si misero a loro volta in cammino e raggiunsero la linea dell'Elba; il 23 febbraio 1812 inizi\u00f2 i movimenti l'Armata d'Italia guidata dal principe Eugenio di Beauharnais che dovette attraversare le Alpi per raggiungere il resto dello schieramento di Napoleone. Il raggruppamento finale di tutte le forze sul Niemen era stato previsto dall'imperatore per il mese di maggio 1812, nel frattempo si era conclusa la fase diplomatica dell'ostilit\u00e0 tra Francia e Russia.\nL'8 aprile 1812 lo zar Alessandro present\u00f2 le sue richieste finali per un accordo: i francesi avrebbero dovuto evacuare la Prussia e la Pomerania svedese, quindi si sarebbe concordato un nuovo trattato commerciale che avrebbe dovuto mantenere libero il commercio dei neutrali; si sarebbe infine stabilita una indennit\u00e0 per il duca di Oldenburgo, il cui stato era stato annesso dalla Francia nel dicembre 1810 in contrasto con gli accordi di Erfurt. Napoleone non diede alcuna risposta, e il 9 maggio 1812 part\u00ec da Parigi insieme al ministro degli esteri Hugues-Bernard Maret senza ricevere l'inviato dello zar Alexander Kurakin che cercava di vederlo. In precedenza l'imperatore aveva fatto senza successo un tentativo di trovare un accordo con la Gran Bretagna proponendo di lasciare la Spagna a Giuseppe, la Sicilia a Ferdinando e reintegrare la vecchia dinastia in Portogallo. Napoleone giunse a Dresda il 25 maggio dove venne accolto da numerosi re e principi tedeschi alleati, compresi l'imperatore d'Austria e il re di Prussia; dopo aver cercato di impressionarli mostrando grande fiducia, il 28 maggio finalmente ripart\u00ec per raggiungere la Grande Armata sul Niemen. Negli stessi giorni l'inviato francese Louis Narbonne non era stato neppure ricevuto dallo zar che si trovava a Vilna.\nLa Grande Armata.\nComposizione e organizzazione.\nLe forze raccolte da Napoleone per la guerra contro la Russia - definita \"seconda campagna di Polonia\" nel proclama dell'imperatore diramato alle truppe - ammontavano a oltre 700\u00a0000 soldati, dei quali 611\u00a0000 entrarono in azione oltre il Niemen durante il corso della campagna; questo enorme impegno sottopose l'Impero napoleonico a una grande tensione - specialmente considerando che c'erano ulteriori 300\u00a0000 soldati francesi che combattevano in Spagna e pi\u00f9 di 200\u00a0000 di guarnigione nei territori dell'impero.\nCirca 300\u00a0000 soldati erano di nazionalit\u00e0 francese (compresi quelli provenienti dai territori annessi alla Francia dopo il 1792); 180\u00a0000 erano i soldati tedeschi, compresi gli austriaci (30\u00a0000), i prussiani (20\u00a0000); i soldati polacchi e lituani erano 90\u00a0000, 32\u00a0000 gli italiani del Regno d'Italia e del Regno di Napoli. I reparti del Regno d'Italia erano inquadrati nel IV corpo d'armata, mentre i soldati del Regno di Napoli dipendevano dal IX corpo d'armata, che entr\u00f2 in azione in Russia durante la ritirata, 9\u00a0000 svizzeri, illirici, spagnoli e portoghesi. La nuova Grande Armata comprendeva soldati provenienti da tutte le regioni e gli Stati del Grande Impero e degli stati satelliti o alleati dell'impero napoleonico; il valore di questi reparti era molto variabile e nel complesso l'esercito era molto meno compatto e omogeneo della Grande Armata originale del 1805. La maggior parte dei reparti combatterono con coraggio e disciplina durante la durissima campagna, ma sorsero inevitabili problemi di controllo e coordinamento di truppe cos\u00ec variabili per lingua, addestramento e equipaggiamenti. Inoltre, la fedelt\u00e0 delle truppe di provenienza prussiana, austriaca, olandese e spagnola rimaneva non del tutto sicura. Le truppe francesi nell'insieme mostrarono entusiasmo per la nuova impresa; accanto ai reparti giovani e inesperti, erano numerose le truppe veterane che costituivano il nucleo forte dell'armata. In questi soldati era presente consuetudine alla guerra, curiosit\u00e0, vanit\u00e0, aspirazione a nuova gloria, speranza di saccheggi, senso di superiorit\u00e0, sotto la guida del loro capo, sugli altri popoli e sui regnanti d'Europa. Tra i comandanti, pur in parte indeboliti dalle continue guerre e dagli onori raggiunti, era ancora forte il legame con l'imperatore, fonte dei loro privilegi e origine della loro gloria; la vittoria sembrava sicura e accanto a Napoleone si potevano prevedere nuovi vantaggi morali e materiali.\nLa massa di manovra principale, controllata direttamente dall'imperatore, era costituita da 450\u00a0000 soldati e 1\u00a0146 cannoni, divisi in nove corpi d'armata, la Guardia imperiale, quattro corpi di cavalleria di riserva e i contingenti austriaco e prussiano.\nNapoleone comprese la difficolt\u00e0 di manovrare efficacemente un numero cos\u00ec elevato di soldati, e prima dell'inizio dell'offensiva divise il raggruppamento principale in tre armate. Una forza principale di 227\u00a0000 uomini costituita dal I, II, III corpo d'armata, dalla Guardia imperiale e dalla riserva di cavalleria, sarebbe stata agli ordini diretti dell'imperatore.\nSubito dietro un secondo gruppo di 80\u00a0000 uomini, con il IV e il VI corpo, al comando del principe Eugenio. Sulla destra una terza armata di 70\u00a0000 uomini, V, VII e VIII corpo, agli ordini del fratello Girolamo.\nSull'ala sinistra il maresciallo \u00c9tienne-Jacques Macdonald comandava i 32\u00a0000 soldati del X corpo e del contingente prussiano del generale Yorck von Wartenburg; sull'ala destra il generale austriaco Karl Schwarzenberg controllava 34\u00a0000 soldati austriaci.\nL'organizzazione appariva razionale ma avrebbe richiesto comandanti di armata capaci, mentre Eugenio e, soprattutto, Girolamo non erano esperti capi militari e avrebbero dimostrato le loro carenze come condottieri nel corso della campagna. Anche la coesione tra i capi non era del tutto soddisfacente, ancor prima dell'inizio della campagna sorse un grave conflitto tra il maresciallo Louis-Alexandre Berthier, capo di stato maggiore della Grande Armata e il maresciallo Louis-Nicolas Davout, comandante del I corpo, la formazione pi\u00f9 grande e potente dell'esercito. Il maresciallo Davout, tenace e metodico, ma anche ostinato e irascibile, era oggetto di invidia e malumore da parte di molti ufficiali superiori francesi per il suo eccessivo zelo e per la sua incorruttibilit\u00e0; anche Napoleone sembr\u00f2 non apprezzare del tutto la meticolosit\u00e0 e la prudenza del maresciallo; egli prefer\u00ec in generale dare ascolto a personaggi temerari come il re di Napoli Gioacchino Murat e il maresciallo Michel Ney.\nArticolazione dei corpi di prima linea della Grande Armata, 24 giugno 1812.\nArmata principale agli ordini diretti di Napoleone\nSeconda armata agli ordini di Eugenio di Beauharnais\nTerza armata agli ordini di Girolamo Bonaparte\nTruppe dell'ala sinistra agli ordini del maresciallo Macdonald\nTruppe dell'ala destra agli ordini del generale Schwarzenberg\nI piani di Napoleone.\nPrima dell'inizio della campagna Napoleone sembrava credere che la guerra avrebbe potuto concludersi rapidamente a suo favore con una schiacciante vittoria in una grande e decisiva battaglia campale. Il 5 maggio 1811, durante un lungo colloquio con l'ambasciatore Caulaincourt, che lo invitava alla prudenza per i rischi dovuti a un'avanzata in profondit\u00e0 nell'immensit\u00e0 della Russia, e manifestava il proprio scetticismo sulla possibilit\u00e0 di costringere lo zar a cedere, l'imperatore replic\u00f2 manifestando ottimismo e fiducia sulla possibilit\u00e0 di vincere una grande battaglia che avrebbe distrutto il morale e la perseveranza di Alessandro.\nDopo l'inizio della campagna, e fino al 20 giugno 1812, Napoleone credette ancora che la guerra si sarebbe potuta decidere gi\u00e0 in Polonia; a questo scopo, mentre egli minacciava di marciare su Kovno con l'ala sinistra e l'ala destra con l'armata di Girolamo era stata trattenuta indietro, per attrarre un'eventuale offensiva russa in direzione di Varsavia.\nSe i russi si fossero spinti in avanti, egli contava di attaccarli con le sue forze principali sul loro fianco destro e sconfiggerli completamente con una sola battaglia.\nQuando riconobbe che i russi non si sarebbero mossi in modo cos\u00ec avventato, decise di iniziare l'offensiva generale oltre il Niemen, ancora con una pianificazione che prevedeva di concludere la campagna in poche settimane. I soldati partirono dunque con una scorta per soli quattro giorni di razioni, e farina per venti giorni. Essendo l'esercito russo principale ancora diviso in due masse separate, l'imperatore intendeva marciare direttamente da Kovno a Vilna, interporsi tra le forze nemiche, isolare e distruggere la parte meridionale a sud di Grodno, agganciare e attaccare a sua volta la parte settentrionale a ovest della Dvina.\nNapoleone sembrava a questo punto consapevole delle difficolt\u00e0 di questa nuova campagna. Tuttavia, alla vigilia dell'attacco, si mostr\u00f2 ottimista e di buon umore. Ad alcuni suoi consiglieri prospett\u00f2 progetti di conquista giganteschi: a Narbonne disse che avrebbe puntato su Mosca, la capitale morale e religiosa della Russia, per infliggere un colpo mortale alla nazione e sottomettere facilmente un popolo da lui ritenuto superstizioso e barbaro. L'imperatore gli avrebbe anche prospettato il piano di aprire la strada per l'India, passando per la Persia, attraverso Erevan e Tiflis, dopo la sconfitta e la sottomissione di Alessandro.\nLo zar Alessandro e l'esercito russo.\nOrganizzazione e forze dell'esercito russo.\nLa scelta di Alessandro di combattere una guerra decisiva contro Napoleone non era condivisa da tutti i dirigenti e i dignitari dell'impero; in particolare il granduca Costantino e Nikolaj Rumjancev invitavano alla prudenza e alla ricerca di un possibile nuovo accordo con la Francia. Alessandro sembrava risoluto a combattere a oltranza; all'inviato francese Narbonne disse di avere \"spazio e tempo\" a suo favore, e che avrebbe costretto Napoleone a firmare la pace, se necessario, \"sullo stretto di Bering\". Nell'ambiente dello zar predominavano ormai i fautori della lotta a oltranza che esaltavano la vanit\u00e0 di Alessandro descrivendolo come l'atteso salvatore dell'Europa e come il designato da Dio a combattere l'\"anticristo\". Tra questi erano Gustaf Mauritz Armfelt, Heinrich von Stein, Ernst Moritz Arndt, la sorella Caterina, emigrati come Madame de Sta\u00ebl e Fran\u00e7ois d'Ivernois. Nel quartier generale erano presenti una serie di esperti militari tedeschi, come i generali Karl Ludwig von Phull e Carl von Clausewitz, e britannici, come i generali William Cathcart e Robert Wilson, che dispensavano consigli bellicosi allo zar. Il 28 giugno, quando l'invasione era gi\u00e0 in corso, Alessandro, che si trovava al campo trincerato di Drysa con tutto il suo seguito di dignitari e consiglieri militari, invi\u00f2 da Napoleone il generale Aleksandr Bala\u0161ov con la proposta, subito respinta, di mettere fine all'ostilit\u00e0 in caso di immediata evacuazione francese del territorio russo.\nApparentemente la forza militare dell'esercito russo appariva molto inferiore e destinata alla sconfitta contro la Grande Armata guidata dall'imperatore. Tuttavia dopo la sconfitta del 1807 lo zar Alessandro aveva affidato, prima al duro e fidatissimo generale Aleksej Arakseev e poi all'esperto e capace generale Michail Barclay de Tolly, nominati successivamente ministri della guerra, una vasta opera di ammodernamento e riorganizzazione dell'apparato bellico che aveva dato qualche risultato. Dal punto di vista logistico e amministrativo l'esercito russo aveva migliorato la sua organizzazione, abbandonando la ingombrante \"divisione mista\" a favore di strutture organiche pi\u00f9 agili e impiegabili; inoltre erano stati costituiti i corpi d'armata per raggruppare le divisioni. Anche l'equipaggiamento della fanteria era stato migliorato con l'adozione, grazie all'iniziativa del generale Arakseev, di un nuovo tipo di moschetto pi\u00f9 moderno. La cavalleria russa, che manteneva la sua elevata qualit\u00e0, era stata potenziata e disponeva anche di un temibile corpo \"irregolare\", costituito da circa 15\u00a0000 cosacchi, molto abili negli attacchi di disturbo e nella ricognizione. L'artiglieria russa era stata modernizzata sotto l'impulso del generale Arakseev e, organizzata in 44 batterie pesanti, 58 batterie leggere e 22 batterie ippotrainate, era ora molto numerosa ed efficiente ed era stata resa anche molto pi\u00f9 mobile.\nNonostante questi notevoli miglioramenti, rimanevano importanti carenze nella struttura militare dello zar; lo stato maggiore era ancora poco addestrato e appesantito dalla burocrazia; il sistema dei trasporti e logistico era primitivo e non adeguato alle necessita delle armate in campo, la qualit\u00e0 degli ufficiali inferiori, valorosi e aggressivi ma poco istruiti e insufficientemente addestrati, non era elevata. I comandanti superiori inoltre rimanevano divisi sulle migliori strategie da adottare contro l'invasione, e lo stesso zar spesso si affidava ai molteplici e contrastanti consigli dei suoi esperti stranieri. A livello della truppa, invece, il soldato russo aveva mantenuto le caratteristiche di tenacia, di resistenza alla fatica e agli stenti, e di valore individuale.\nNumericamente l'esercito russo nel 1812 era costituito complessivamente da 409\u00a0000 uomini, di cui 211\u00a0000 schierati nei reparti di prima linea, 45\u00a0000 in seconda linea e 153\u00a0000 dislocati nelle formazioni di riserva o nelle guarnigioni. All'inizio della campagna, tuttavia, solo una parte di queste forze era preparata e organizzata per affrontare l'invasione, suddivise in tre raggruppamenti: la Prima Armata, comandata personalmente dal generale Barclay de Tolly, costituita da circa 136\u00a0000 uomini, la Seconda Armata, comandata dal generale P\u00ebtr Bagration, con circa 57\u00a0000 soldati, e la Terza Armata, comandata dal generale Alexander Tormasov, composta da circa 48\u00a0000 soldati. In seconda linea si trovava l'armata del generale Peter Wittgenstein che con 40\u00a0000 soldati era incaricato di coprire la linea della Dvina occidentale e difendere la citt\u00e0 di Riga, mentre da sud, iniziava la marcia di avvicinamento l'armata del Danubio dell'ammiraglio Pavel \u010ci\u010dagov che aveva abbandonato il fronte balcanico dopo la conclusione della pace con l'Impero Ottomano; infine nell'interno erano disponibili altri 300\u00a0000-400\u00a0000 uomini, tratti dalle milizie di difesa, che avrebbero potuto essere organizzati per l'esercito.\nI progetti strategici di Alessandro prima dell'inizio della guerra rimangono non del tutto chiari. Anche se a Caulaincourt parl\u00f2 del vantaggio dello spazio e del clima russi che avrebbe sfruttato per battere l'imperatore, sembra che lo zar non fosse intenzionato fin dal principio a prolungare la guerra attirando la Grande Armata nelle sterminate steppe russe. Tra i suoi consiglieri, alcuni, tra cui F\u00ebdor Vasil'evi\u010d Rostop\u010din, promuovevano queste idee della ritirata sistematica, della pazienza e del tempo, ma in generale la maggior parte degli esperti militari, della nobilt\u00e0 e degli emigrati premevano per una guerra aggressiva che impedisse l'invasione; molti temevano anche che in caso di sconfitta iniziale lo zar, demoralizzato, potesse rinunciare alla lotta e accettare la sottomissione. Il generale Barclay, che aveva presentato fin dal marzo 1810 un piano di guerra fondato sulla difensiva e sulla ritirata strategica, in un secondo tempo propose invece progetti di offensiva preventiva in Prussia e Polonia. Lo sviluppo strategico della campagna fu in realt\u00e0 largamente dovuto a circostanze impreviste e involontarie: timorosi di affrontare Napoleone, i generali russi, le cui armate erano in inferiorit\u00e0 numerica e non ancora concentrate, non poterono evitare di ritirarsi e in questo modo imposero ai francesi di addentrarsi sempre di pi\u00f9 nella Russia, sfiancandosi nell'avanzata nelle disagevoli e primitive terre dell'est.\nArticolazione delle forze russe, 24 giugno 1812.\nFronte centrale\nFronte settentrionale\nFronte meridionale\nPrima fase della campagna.\nAvanzata della Grande Armata.\nNapoleone diede inizio alla campagna con l'attraversamento del Niemen che si svolse dal 23 al 25 giugno 1812 senza difficolt\u00e0 e senza resistenza; il piano dell'imperatore intendeva sfruttare la mancata concentrazione delle armate dei generali Barclay e Bagration che erano ancora separate, marciare rapidamente su Vilna per interporsi tra le due masse nemiche e agganciare e sconfiggere le forze russe della Prima armata. Contemporaneamente all'attraversamento dell'armata principale francese, passarono il fiume anche le forze del maresciallo Macdonald a Tilsit, mentre l'armata di Girolamo venne trattenuta a ovest di Grodno, senza attraversare il Niemen fino al 30 giugno per ritardare le forze del generale Bagration. La marcia forzata su Vilna si concluse il 28 giugno e la citt\u00e0 venne occupata senza combattere; l'avanzata aveva gi\u00e0 affaticato le truppe e disorganizzato il sistema di vettovagliamento; il tempo instabile con violenti temporali alternati a caldo torrido, non favor\u00ec la marcia e le truppe, esaurite rapidamente le razioni, iniziarono a saccheggiare il territorio.\nL'armata del generale Barclay aveva abbandonato Vilna e aveva ripiegato dietro il campo trincerato di Drysa senza combattere per eseguire il piano d'operazione che, dopo lunghe discussioni, era stato proposto dal generale tedesco Phull e approvato dallo zar. Secondo questo progetto i generali Barclay e Bagration avrebbero dovuto ripiegare sui fianchi della Grande Armata in avanzata e, concentrandosi sul Dnepr e soprattutto sulla Dvina nel campo trincerato di Drysa, attaccarla sui lati; ma questo piano si rivel\u00f2 rapidamente inattuabile a causa della rapidit\u00e0 e della potenza della marcia della Grande Armata. I due generali, intimoriti dalla presenza dell'imperatore e dalla superiorit\u00e0 numerica dei francesi, batterono in ritirata e quando il 14 luglio lo zar lasci\u00f2 Drysa per ritornare a San Pietroburgo, egli implicitamente autorizz\u00f2 il generale Barclay a ripiegare ulteriormente se necessario, invitandolo alla prudenza e ricordandogli di salvaguardare al massimo la sopravvivenza dell'armata.\nNel frattempo Napoleone, dopo aver visto sfuggire da Vilna l'armata del generale Barclay, aveva deciso di organizzare una manovra per attaccare e distruggere l'armata del generale Bagration prima che potesse congiungersi con le forze principali russe. Analizzando attentamente le carte, egli consider\u00f2 possibile sfruttare l'isolamento della seconda armata russa. Mentre Murat con il II corpo del maresciallo Oudinot e il III corpo del maresciallo Ney si diresse verso nord-est per impegnare l'armata del generale Barclay, il maresciallo Davout con due divisioni del I corpo e forti reparti di cavalleria venne distaccato a sud verso Minsk per prendere sul fianco le forze del generale Bagration che avrebbero dovuto essere attaccate frontalmente da Girolamo con il V e l'VIII corpo d'armata; infine l'imperatore avrebbe marciato su Vitebsk con il IV e il VI corpo rinforzati da tre divisioni distaccate dal I corpo del maresciallo Davout, incuneandosi tra le due armate russe. Napoleone diram\u00f2 i nuovi ordini il 10 luglio da Vilna, ma anche questo movimento strategico in teoria ben congegnato, la cosiddetta manovra di Vilna, non raggiunse i risultati decisivi attesi dall'imperatore.\nGirolamo e il maresciallo Davout non riuscirono a coordinare i loro movimenti; entrambi si mossero in ritardo e soprattutto il fratello minore di Napoleone non agganci\u00f2 efficacemente il generale Bagration che quindi, coperto dalla cavalleria leggera guidata dai generali Matvei Platov e Ilarion Vasil\u010dikov, pot\u00e9 ripiegare, inseguito dal I corpo del maresciallo Davout. Questo maresciallo, dopo aver perso tempo a Minsk, sperava di bloccare il nemico a Glusk, ma il generale Bagration riusc\u00ec ad attraversare la Beresina a Bobrujsk e poi a raggiungere il Dnepr a Bykhov. L'imperatore, fortemente irritato dalla scarsa energia di Girolamo, rimprover\u00f2 aspramente il fratello che, umiliato, prefer\u00ec abbandonare il comando e rientrare nel suo regno di Vestfalia. Il maresciallo Davout cerc\u00f2 ancora di bloccare la ritirata dei russi tra il Dnepr e la Beresina, avanz\u00f2 oltre Lida e raggiunse Mogilev dove sbarr\u00f2 il passaggio al generale Bagration che risaliva lungo la riva destra del Dnepr. L'attacco russo a Mogilev venne duramente respinto dalle truppe francesi del maresciallo Davout; temendo la possibile presenza di Napoleone, il generale Bagration prefer\u00ec ripiegare e attraversare il fiume a Bykhov da dove sfuggi in direzione di Smolensk, senza che il maresciallo Davout potesse impedire questa nuova ritirata.\nNapoleone era fortemente deluso per il mancato accerchiamento dell'armata del generale Bagration, di cui attribu\u00ec la responsabilit\u00e0 ai suoi luogotenenti che apparivano troppo prudenti; la sua presenza diretta sul posto diventava sempre pi\u00f9 indispensabile per raggiungere il successo e per far progredire le operazioni. Egli rimase a Vilna fino al 16 luglio; l'imperatore, nonostante il fallimento delle sue complesse manovre, continuava tuttavia a mostrarsi fiducioso e manifest\u00f2 in una occasione anche la sua volont\u00e0 di arrivare fino a Smolensk per poi ritornare a Vilna per stabilire i quartieri d'inverno; l'imperatore interpret\u00f2 la continua ritirata dei russi e l'evacuazione senza combattere del campo di Drysa da parte del generale Barclay come un segno di debolezza e incapacit\u00e0.\nMentre il maresciallo Davout cercava di intercettare l'armata del generale Bagration, l'imperatore, dopo aver lasciato il II corpo del maresciallo Oudinot a fronteggiare il generale Wittgenstein sulla Dvina, aveva ripreso la marcia con la Guardia imperiale, il IV corpo del principe Eugenio e tre divisioni del I corpo verso Vitebsk, dove stavano convergendo anche Murat con la cavalleria e il maresciallo Ney con il III corpo. L'imperatore sperava questa volta di raggiungere e attaccare il generale Barclay; fu un'altra marcia forzata snervante per le truppe e disastrosa per i cavalli che, malnutriti, iniziarono a morire in massa; oltre 8\u00a0000 morirono durante questa seconda avanzata. Anche le colonne di rifornimento si disorganizzarono; il caldo torrido, alternato a violenti temporali, continu\u00f2 ad affaticare e indebolire i soldati; l'avanzata si svolgeva su un terreno privo di ogni risorsa e abbandonato dai contadini che distruggevano i villaggi prima di fuggire; le truppe russe avevano inoltre l'ordine di non lasciare nulla al nemico e le retroguardie devastavano e incendiavano i depositi e i beni materiali disponibili.\nIl 25 luglio la cavalleria di Murat raggiunse finalmente, pochi chilometri a ovest di Vitebsk, la retroguardia dei russi; in un primo momento Napoleone sper\u00f2 che il generale Barclay avesse deciso di combattere in campo aperto; in realt\u00e0 nella stessa giornata Murat, sostenuto dal IV corpo del principe Eugenio, affront\u00f2 e respinse la retroguardia nemica nel piccolo scontro di Ostrovno, e il giorno seguente l'imperatore si port\u00f2 personalmente sul campo e fece concentrare le sue truppe, mentre l'esercito russo sembrava fermo e schierato per la battaglia. Il 27 luglio invece il generale Barclay, ritenendosi troppo debole numericamente per affrontare la Grande Armata e consapevole che l'armata del generale Bagration, ancora lontana oltre 240 chilometri, non avrebbe potuto raggiungerlo in tempo, decise di ritirarsi di nuovo, abbandon\u00f2 Vitebsk e si mise in movimento verso Smolensk; la ritirata, coperta con efficacia dalla retroguardia di cavalleria comandata dal generale Peter von der Pahlen, si svolse con ordine e disciplina. Napoleone entr\u00f2 a Vitebsk il 29 luglio; la citt\u00e0 era stata abbandonata dai suoi 20\u00a0000 abitanti, ma non era stata distrutta e lentamente l'armata e le colonne di rifornimento furono raggruppate. Le condizioni dell'esercito stavano peggiorando, i malati si moltiplicavano e l'assistenza e il rifornimento dei soldati erano sempre pi\u00f9 precari.\nDa Vitebsk a Smolensk.\nL'imperatore mostrava segni di nervosismo per l'andamento della campagna e alternava fasi di euforia per la facile conquista di Vitebsk a momenti di forte irritazione per la mancanza di una grande battaglia decisiva; egli rimase nell'antica citt\u00e0 per due settimane mentre altre operazioni erano in corso sulle due ali del fronte offensivo della Grande Armata. Mentre il maresciallo Davout continuava l'inseguimento del generale Bagration che stava procedendo verso nord per ricongiungersi con l'armata principale russa, sul fianco sinistro francese il maresciallo Macdonald stava avanzando con il X corpo d'armata verso Riga ed era in attesa dell'attrezzatura d'assedio per conquistare la fortezza; lungo la Dvina il VI corpo del maresciallo Gouvion-Saint-Cyr e il II corpo del maresciallo Oudinot stavano fronteggiando validamente le forze del generale Wittgenstein. Sul fianco destro infine il generale Schwarzenberg e il generale Reynier con il VII corpo erano impegnati in combattimenti inconcludenti con le truppe russe del generale Tormazov.\nL'andamento insoddisfacente delle operazioni, la continua ritirata dei russi e l'indebolimento delle sue forze, imposero a Napoleone di prendere nuove decisioni; in un primo momento l'imperatore parl\u00f2 di \"fine della campagna\" per evitare il destino di Carlo XII di Svezia e sembr\u00f2 deciso a stabilire a Vitebsk i quartieri d'inverno in attesa di riprendere le operazioni in primavera; a Murat disse che la guerra con la Russia sarebbe durata tre anni, nel 1813 si sarebbe conquistata Mosca e nel 1814 Pietroburgo. Ma le sue decisioni cambiarono rapidamente; dopo aver respinto bruscamente gli inviti alla prudenza del maresciallo Alexandre Berthier, di G\u00e9raud Duroc e di Caulaincourt, Napoleone ritorn\u00f2 all'idea di continuare l'avanzata almeno fino a Smolensk, dove riteneva di poter finalmente combattere una grande battaglia. Anche il maresciallo Murat alla fine concord\u00f2 con i piani dell'imperatore.\nNel frattempo il generale Barclay e il generale Bagration avevano finalmente ricongiunto le loro forze a Smolensk dove furono concentrati circa 125\u00a0000 soldati russi; tra i due comandanti russi persisteva una forte rivalit\u00e0 e in particolare il generale Bagration, che aveva completato un'abile ritirata di fronte alle forze del maresciallo Davout, criticava aspramente la strategia rinunciataria adottata dal generale Barclay e la continua ritirata dell'esercito. Il ricongiungimento tra le due armate avvenne alla fine del mese di luglio e, dopo molte indecisioni, sembr\u00f2 che finalmente il generale Barclay avesse deciso di passare all'offensiva con l'intero esercito avanzando da Smolensk lungo la riva settentrionale del Dnepr in direzione di Or\u0161a e Vitebsk. All'inizio di agosto quindi l'armata russa inizi\u00f2 con molta prudenza ad avanzare verso ovest divisa in tre colonne.\nNapoleone apprese l'8 agosto che reparti di cavalleria francesi erano stati impegnati da reparti di cosacchi nello scontro di Inkovo a nord-ovest di Smolensk; l'imperatore fu molto soddisfatto di questa notizia che sembrava confermare la sua ipotesi che i russi si sarebbero battuti per difendere Smolensk e che faceva ritenere che l'esercito nemico si trovasse a nord del Dnepr e si stesse allontanando dalla citt\u00e0. Egli progett\u00f2 subito una grande manovra aggirante per sorprendere il nemico, tagliarlo fuori da Smolensk e infliggergli una sconfitta decisiva; la Grande Armata avrebbe lasciato Vitebsk, sarebbe avanzata in massa a sud del Dnepr, attraversando il fiume tra Or\u0161a e Rossasna; si sarebbe congiunta con le forze del maresciallo Davout provenienti da Mogilev, quindi sarebbe risalita lungo la riva sinistra del Dnepr e avrebbe raggiunto e attaccato Smolensk da sud. Il 10 agosto invi\u00f2 gli ordini di concentrazione al maresciallo Davout, a cui disse che Or\u0161a sarebbe stata il centro dell'armata e che sarebbe stata una \"faccenda risolutiva\". La cosiddetta \"manovra di Smolensk\", ritenuta dagli storici una delle pi\u00f9 brillanti creazioni strategiche di Napoleone, prevedeva di raggruppare una massa di quasi 200\u00a0000 soldati sul fianco e alle spalle dell'esercito russo e avrebbe potuto teoricamente concludersi con una vittoria decisiva simile alla battaglia di Jena. L'imperatore lasci\u00f2 Vitebsk l'11 agosto ed entro il 13 agosto l'armata principale con Napoleone, costituita dal III e IV corpo d'armata, dalla Guardia imperiale e dalla cavalleria di riserva, si concentr\u00f2 in un settore di 25 chilometri sul Dnepr, mentre i genieri costruivano quattro ponti di barche sul fiume. Contemporaneamente un secondo raggruppamento, con il I, V e VIII corpo, attravers\u00f2 pi\u00f9 a sud, affiancandosi alla colonna settentrionale; all'alba del 14 agosto 1812 il passaggio era stato completato con successo e oltre 175\u00a0000 soldati francesi si trovavano gi\u00e0 a sud del Dnepr. L'armata marciava in modo frenetico, lasciandosi alle spalle sbandati e ritardatari; i villaggi venivano saccheggiati per approvvigionare le truppe; solo le divisioni del I corpo del maresciallo Davout mantenevano disciplina e coesione.\nNonostante la brillante manovra strategica, una serie di circostanze vanificarono anche questo terzo tentativo dell'imperatore di infliggere una sconfitta decisiva al nemico. Fin dal 12 agosto il generale Barclay, incerto sulla esatta posizione dell'esercito francese e preoccupato da possibili sorprese di Napoleone, aveva rinunciato a proseguire la marcia lungo la riva settentrionale del Dnepr in direzione di Vitebsk e aveva iniziato la ritirata verso Smolensk; inoltre i reparti russi lasciati dal generale Barclay sulla riva meridionale del fiume, una divisione di fanteria e alcune formazioni di cavalleria, il 13 agosto entrarono in contatto con la cavalleria del maresciallo Murat nella cittadina di Krasnoi a cinquanta chilometri da Smolensk. Ne segu\u00ec un duro scontro al termine del quale, a causa di errori del comandante francese e del ritardato intervento del III corpo, i russi poterono ritirarsi verso Smolensk dove vennero rinforzati dal sopraggiunto corpo d'armata del generale Nikolaj Raevskij che assunse la difesa dei quartieri meridionali.\nNapoleone mostr\u00f2 in questa fase qualche indecisione; il 14 e il 15 agosto, invece di accelerare la marcia da sud verso Smolensk con tutte le sue forze, rallent\u00f2 l'avvicinamento dando tempo all'armata del generale Barclay di arrivare per difendere la citt\u00e0. Solo il 16 agosto si rec\u00f2 in prima linea per osservare le difese di Smolensk e prendere le sue decisioni tattiche; vedendo fitte colonne russe ammassarsi sulla riva settentrionale del Dnepr, l'imperatore apparve molto soddisfatto e, convinto nonostante lo scetticismo di Murat e del maresciallo Ney, che i russi si sarebbero battuti, decise di sferrare un attacco frontale ai quartieri meridionali con quattro corpi d'armata. Dopo una giornata di intensi bombardamenti d'artiglieria che devastarono l'antica citt\u00e0 russa, l'attacco francese venne sferrato il 17 agosto 1812 ma incontr\u00f2 un'accanita resistenza da parte delle truppe del generale Raevskij e del generale Dmitrij Dochturov che difesero i sobborghi meridionali e la fortezza, mentre il grosso delle forze dei generali Barclay e Bagration rimase sulla riva settentrionale.\nLa battaglia di Smolensk fu molto combattuta e cost\u00f2 sanguinose perdite alle due parti; la citt\u00e0 vecchia venne distrutta, la popolazione sub\u00ec grandi sofferenze e abbandon\u00f2 in massa le abitazioni. I francesi dei corpi del maresciallo Davout, del generale Mouton e del principe Poniatowski riuscirono a conquistare i sobborghi meridionali ma al termine della giornata i russi mantenevano ancora il controllo della fortezza che il maresciallo Ney non era riuscito a conquistare; al mattino del 18 agosto i primi reparti polacchi e francesi entrarono senza combattere in Smolensk, distrutta dagli incendi e piena di feriti e cadaveri. Le scene di distruzione e di morte impressionarono gli stessi collaboratori di Napoleone, mentre l'imperatore, turbato e fortemente contrariato, derise con i suoi luogotenenti la strategia rinunciataria del nemico. In effetti il generale Barclay, dopo un nuovo contrasto con il generale Bagration e con altri generali, aveva deciso di abbandonare Smolensk e ritirarsi verso est lungo la riva settentrionale; le truppe di Bagration avevano gi\u00e0 ricevuto l'ordine di ripiegare lungo la strada di Mosca, mentre nella notte del 17-18 agosto anche i reparti schierati a sud del fiume evacuarono la citt\u00e0 in fiamme e attraversarono il Dnepr.\nBattaglia di Borodino.\nIl 19 agosto sembr\u00f2 presentarsi per i francesi l'opportunit\u00e0 di bloccare la ritirata di almeno una parte dei russi; Napoleone spinse il generale Jean-Andoche Junot, passato al comando dell'VIII corpo dopo il ritiro di Girolamo, a nord del Dnepr attraverso il guado di Prudisevo, a est di Smolensk, per interrompere la strada che avrebbero dovuto percorrere le truppe del generale Barclay. Nel frattempo il maresciallo Ney, con il III corpo, pass\u00f2 anch'egli sulla riva settentrionale per incalzare le retroguardie nemiche. L'indecisione e la scarsa aggressivit\u00e0 del generale Junot fecero fallire anche questa manovra; la battaglia di Valutino combattuta dal maresciallo Ney si concluse dopo pesanti combattimenti con la ritirata dei russi che, non impegnati dalle truppe del generale Junot, poterono sfuggire e ricollegarsi con l'armata del generale Bagration che si era gi\u00e0 ritirata nei giorni precedenti lungo la strada di Mosca.\nNapoleone fu molto critico verso il generale Junot; il nemico era di nuovo sfuggito alla distruzione e quindi si ripresentava il problema di come proseguire la campagna dopo la conquista di Smolensk; la Grande Armata si stava indebolendo con grande rapidit\u00e0 e la massa di manovra principale sotto il controllo diretto dell'imperatore era ormai ridotta, dopo la battaglia e dopo che il II corpo era stato distaccato a nord in direzione della Dvina, a soli 160\u00a0000 soldati; soprattutto i contingenti stranieri avevano sofferto molto per le fatiche della campagna e le carenze organizzative. Le difficolt\u00e0 di questa guerra erano ormai evidenti; la strategia napoleonica, impiegata sulle sconfinate e desolate pianure della Russia, mostrava le sue debolezze; le truppe non potevano essere vettovagliate a sufficienza per carenza di mezzi e neppure potevano sfruttare le risorse locali che erano modeste o erano state distrutte in precedenza dai russi; il clima torrido sfibrava i soldati durante le lunghe marce forzate richieste da Napoleone. Queste marce si stavano rivelando oltre che stancanti per le truppe anche inefficaci tatticamente a causa delle distanze, delle caratteristiche del terreno e della rapidit\u00e0 della ritirata dei russi; gli animali stavano morendo in massa per le stesse ragioni.\nDal punto di vista politico, l'imperatore aveva contato sulla sollevazione delle popolazioni polacche presenti nelle regioni occidentali invase; in realt\u00e0 fin dal 28 giugno una confederazione polacca guidata da Adam Kazimierz Czartoryski, padre di Adam Jerzy Czartoryski, aveva proclamato la ricostituzione del regno di Polonia, ma Napoleone non fu molto soddisfatto di questo evento che rischiava di esasperare lo zar e di irrigidirne ancor pi\u00f9 la volont\u00e0 di combattere a oltranza. Egli prefer\u00ec organizzare un'amministrazione francese provvisoria nei territori invasi della Lituania e della Curlandia senza unire le terre lituane al granducato polacco. Nel complesso le popolazioni polacche rimasero tranquille e non appoggiarono i francesi come sperato, attendendo l'evolversi degli eventi. Anche le masse contadine servili avrebbero potuto in teoria accogliere favorevolmente l'invasione, ma Napoleone, ormai alieno da slanci rivoluzionari, non os\u00f2 prendere misure radicali favorendo l'abolizione della servit\u00f9 della gleba, evento che avrebbe potuto mutare completamente la situazione. I contadini, inquieti ed esasperati dalle violenze della guerra, lasciarono in massa le terre, si unirono alla ritirata dopo aver distrutto i raccolti e fecero resistenza alle truppe francesi con la guerriglia.\nNei settori periferici del fronte le operazioni proseguivano in modo soddisfacente ma non decisivo; dopo la sconfitta del maresciallo Oudinot nello scontro di Kljasticy il 1\u00ba agosto contro le truppe del generale Wittgenstein, il maresciallo Gouvion-Saint-Cyr, inviato da Napoleone in appoggio al maresciallo Oudinot, aveva vinto la prima battaglia di Polack il 17 agosto contro i russi; tuttavia il generale Wittgenstein manteneva la difesa della Dvina e stava rafforzando il suo esercito; il maresciallo Macdonald era sempre bloccato davanti a Riga dalla guarnigione russa del generale Magnus von Essen. Dopo l'incontro di \u00c5bo con Bernadotte, alla fine di agosto, che rafforz\u00f2 l'alleanza russo-svedese, Alessandro pot\u00e9 impegnare sulla Dvina il corpo di truppe russe del generale Fabian von Steinheil ritirato dalla Finlandia. A sud, dopo una vittoria iniziale del generale Tormazov contro le truppe sassoni del VII corpo a Kobrin il 27 luglio, i generali Schwarzenberg e Reynier riuscirono a costringere i russi a ripiegare oltre il fiume Styr; ma c'erano notizie di un avvicinamento dal Danubio dell'armata dell'ammiraglio Ci\u010dagov. Quest'ultimo aveva proposto allo zar un grandioso progetto di attacco nei Balcani per disgregare l'impero Ottomano e sollevare le popolazioni slave, minacciando anche l'Impero Austriaco, ma Alessandro, pi\u00f9 realisticamente, prefer\u00ec rimandare questi ambiziosi piani e ordin\u00f2 all'ammiraglio di accelerare il concentramento delle sue forze con l'armata del generale Tormazov per minacciare le linee di comunicazione francesi.\nI principali collaboratori di Napoleone, compresi Murat e Caulaincourt, tornarono a consigliare all'imperatore di arrestare la campagna e porre i quartieri d'inverno a Smolensk, solo il maresciallo Davout si dimostr\u00f2 pi\u00f9 aggressivo. Napoleone conosceva i pericoli della situazione ma considerava anche le implicazioni politiche di una sua lunga assenza dalla Francia, isolato nel cuore della Russia. I suoi precari alleati tedeschi avrebbero potuto defezionare alle sue spalle, la sua posizione sarebbe potuta diventare meno sicura anche in Francia dove il suo prestigio personale, in caso di mancata e rapida vittoria, avrebbe potuto subire un grave colpo. Egli consider\u00f2 tre possibilit\u00e0 operative: una marcia verso Kiev, che avrebbe potuto assicurare le ricche risorse dell'Ucraina; un'offensiva verso Pietroburgo, cuore politico e amministrativo dell'Impero, che era per\u00f2 lontana e difficilmente raggiungibile; infine l'avanzata verso Mosca, capitale morale e religiosa, pi\u00f9 vicina e dove era possibile attaccare e distruggere l'esercito principale nemico.\nConsiderando l'insieme delle circostanze e delle possibilit\u00e0 e convinto che una marcia sulla \"citt\u00e0 santa\" di Mosca e la conquista dell'antica capitale avrebbe inferto un colpo decisivo alla capacit\u00e0 di resistenza dei russi e alla tenacia dello zar, egli decise, dopo una settimana di sosta, di lasciare Smolensk e il 25 agosto riprese l'avanzata verso Oriente.\nNel frattempo un cambiamento decisivo si era verificato nel campo russo; lo zar, ritornato a San Pietroburgo dopo aver abbandonato Drysa, si trovava a fronteggiare un grave malcontento popolare a causa della ritirata e dell'abbandono delle antiche citt\u00e0 russe, mentre la nobilt\u00e0 e gli emigrati premevano per affrontare Napoleone in campo aperto. Alessandro prefer\u00ec aderire alle pressioni esterne e decise il 20 agosto 1812 di nominare comandante supremo dell'esercito l'anziano, esperto e prestigioso generale Michail Kutuzov. Costui, prudente e sagace, accentu\u00f2 subito il carattere religioso e nazionale della resistenza contro l'invasore ed esalt\u00f2 con proclami il patriottismo del popolo, impaurito dalle devastazioni dell'invasore descritto come ateo e diabolico. In realt\u00e0 Kutuzov, era perfettamente consapevole della forza dei francesi e della superiorit\u00e0 operativa di Napoleone, e contava soprattutto su \"pazienza e tempo\" per avere il sopravvento sull'invasore. Con scaltrezza, egli tuttavia in un primo momento accondiscese alle richieste dei generali, della nobilt\u00e0 e del popolo, e decise di affrontare una grande battaglia difensiva davanti a Mosca.\nL'armata francese avanz\u00f2 nei campi ondulati a ovest di Mosca in giornate ancora molto calde; le truppe marciavano divise in tre colonne in mezzo a un polverone soffocante, attraversavano villaggi distrutti e regioni devastate, mentre i cavalli continuavano a morire. Inoltre accesi contrasti tra Murat, comandante dell'avanguardia, e il maresciallo Davout, posto dall'imperatore alle dipendenze del re di Napoli, intralciarono l'avanzata. Napoleone, dopo una nuova deludente azione di retroguardia a Dorogobu\u017e, aveva sperato di raggiungere di sorpresa Vjazma il 28 agosto, ma i russi ebbero il tempo di incendiare la citt\u00e0. Nei giorni seguenti i francesi, con una nuova marcia forzata, raggiunsero Gzansk; il tempo era improvvisamente peggiorato, e una violenta pioggia trasform\u00f2 le strade in pantani difficilmente transitabili; queste condizioni climatiche influirono anche sulla salute dell'imperatore che era afflitto da disturbi urinari e da un fastidioso raffreddore.\nDopo essere entrato a Gzansk, Napoleone apprese che finalmente l'esercito russo si era fermato circa cinquanta chilometri pi\u00f9 a est, vicino al villaggio di Borodino, situato lungo la cosiddetta \"strada nuova\" per Mosca; le truppe nemiche si stavano trincerando e sembravano intenzionate a combattere una grande battaglia in difesa della \"citt\u00e0 santa\". Il generale Kutuzov aveva deciso quindi di affrontare la Grande Armata in uno scontro difensivo su un campo di battaglia accuratamente scelto e rinforzato con una serie di fortificazioni campali. Lo schieramento dell'esercito russo era protetto sul fianco destro dal fiume Kolo\u010da, affluente della Moscova, mentre il fianco sinistro si appoggiava sul bosco di Uti\u017ea, difficilmente percorribile da grandi corpi di truppe. Nel vulnerabile settore pianeggiante centrale il generale russo aveva invece ordinato la costruzione di fortificazioni per proteggere le sue truppe e favorire la difesa.\nPreceduta dal combattimento di \u0160evardino del 5 settembre, la battaglia di Borodino ebbe luogo il 7 settembre 1812 e fu uno dei pi\u00f9 duri e sanguinosi scontri delle guerre napoleoniche; l'imperatore la defin\u00ec \"la pi\u00f9 terribile delle mie battaglie\". Napoleone, avendo rilevato la debolezza dell'ala sinistra russa, pass\u00f2 con la massa delle sue forze a sud della strada maestra di Smolensk e sorprese inizialmente il nemico, le cui fortificazioni erano ancora incomplete. Tuttavia l'imperatore, desideroso di combattere finalmente la grande battaglia decisiva, utilizz\u00f2 una tattica diretta di attacco frontale e, debilitato anche dal raffreddore, non dimostr\u00f2 durante la giornata del 7 settembre la solita energia. Dopo aver scartato, temendo una nuova ritirata dei russi, il piano proposto dal maresciallo Davout di effettuare una vasta manovra aggirante sul fianco sinistro del nemico, Napoleone ordin\u00f2 una serie di attacchi diretti contro l'ala sinistra e il centro, guarniti dalle fortificazioni campali nemiche. Nonostante alcuni errori tattici del comando e l'insufficienza delle fortificazioni, i soldati russi, altamente motivati, difesero accanitamente le loro posizioni e costrinsero i francesi a ripetuti e sanguinosi assalti per conquistare la \"grande ridotta\" e le \"frecce di Bagration\". Gli attacchi iniziali del I corpo del maresciallo Davout furono respinti con pesanti perdite; solo dopo aspri combattimenti il III corpo del maresciallo Ney e il IV corpo del principe Eugenio riuscirono a conquistare le fortificazioni, mentre il V corpo del principe Poniatowski occupava Uti\u017ea. I russi ripiegarono con ordine su posizioni pi\u00f9 arretrate, mantenendo la coesione e resistendo al micidiale fuoco dell'artiglieria francese; nella fase culminante della battaglia Napoleone, temendo di esaurire anche la sua ultima riserva, aveva rifiutato di far entrare in azione la Guardia imperiale. Alla fine della giornata i francesi avevano conquistato, al costo di 35\u00a0000 perdite, le posizioni nemiche, ma i russi, che pur avevano subito perdite ancora pi\u00f9 elevate, circa 44\u00a0000 uomini, non erano stati disfatti, rimanevano in campo e non mostravano segni di collasso.\nL'incendio di Mosca.\nIl generale Kutuzov era riuscito a evitare una sconfitta campale definitiva e aveva fortemente indebolito l'armata francese, ma la situazione rimaneva difficile, le sue truppe erano provate dalle perdite e le prospettive di una nuova battaglia erano molto incerte; egli quindi, dopo qualche incertezza e confronti vivaci con i suoi generali, alle ore 03:00 del mattino ordin\u00f2 la ritirata verso Mosca; durante la notte le truppe russe abbandonarono le loro posizioni e iniziarono a ripiegare lungo la strada oltre Mo\u017eajsk, dove Napoleone entr\u00f2 con il suo esercito l'11 settembre.\nIl 13 settembre 1812 a Fili, nei sobborghi di Mosca, il generale Kutuzov convoc\u00f2 un decisivo consiglio di guerra per prendere le decisioni operative fondamentali; dopo molte discussioni il comandante in capo russo decise di rinunciare a difendere Mosca e, ritenendo impossibile contrattaccare sul fianco destro francese, consider\u00f2 inevitabile abbandonare la citt\u00e0 per conservare l'integrit\u00e0 dell'esercito. La ritirata sarebbe stata effettuata inizialmente verso sud-est, lungo la strada di Kolomna, in previsione di avvicinarsi alla fertili regioni del sud della Russia non ancora devastate dalla guerra, e di minacciare le linee di comunicazione francesi. Tutta la notte del 13 settembre e l'intero giorno 14 settembre l'esercito russo attravers\u00f2 con ordine e disciplina la citt\u00e0 e prosegu\u00ec lungo la strada di Kolomna; nel frattempo il governatore di Mosca, il conte F\u00ebdor Vasil'evi\u010d Rostop\u010din, che aveva approvato il piano del generale Kutuzov, decise di liberare i detenuti e di organizzare la completa evacuazione della citt\u00e0. Mosca, abitata da 250\u00a0000 persone, venne abbandonata in massa dalla popolazione per patriottismo e per timore dell'occupante, le classi umili se ne andarono con ogni mezzo di trasporto o a piedi, l'alta societ\u00e0 moscovita lasci\u00f2 i suoi palazzi e i suoi beni e part\u00ec a sua volta dalla citt\u00e0. Dopo l'esodo generale, a Mosca rimasero solo 25\u00a0000 persone tra sbandati, vagabondi, stranieri, criminali, malati e feriti.\nNapoleone, alla notizia della ritirata dei russi, si rec\u00f2 il mattino del 14 settembre sulle Colline dei Passeri dove osserv\u00f2 la citt\u00e0 e il Cremlino; l'imperatore parve sollevato e emozionato per aver raggiunto Mosca; egli prosegu\u00ec con il suo seguito fino alla porta Drogomilov, la via di accesso occidentale lungo la strada di Smolensk, mentre la cavalleria guidata da Murat si diresse con prudenza verso la Moscova, che attravers\u00f2 a guado, e quindi raggiunse le mura del Cremlino senza trovare alcuna resistenza. L'imperatore raggiunse la fortezza il mattino del 15 settembre ed entr\u00f2 attraverso la torre della Trinit\u00e0; dopo un primo momento di euforia, Napoleone fu sorpreso e turbato dalla vista delle strade deserte, segno evidente del completo esodo della popolazione e dall'assenza di deputazioni cittadine inviate ad accogliere umilmente il conquistatore.\nMentre l'imperatore si stabiliva negli alloggi dello zar nel Palazzo delle Sfaccettature all'interno del Cremlino, i soldati francesi, ugualmente soddisfatti per aver raggiunto la citt\u00e0 e sbalorditi per la partenza in massa dei suoi abitanti, entrarono a Mosca e si dispersero in tutti i quartieri. Il primo giorno furono ispezionati i palazzi signorili e si cerc\u00f2 di organizzare confortevoli acquartieramenti. Presto tuttavia la disciplina militare si allent\u00f2, e per quanto Napoleone avesse proibito ogni saccheggio, le truppe estenuate dalla sfibrante campagna iniziarono a depredare le case abbandonate mentre per le strade si aggiravano criminali e sbandati. Alle ore 04:00 del 16 settembre Napoleone venne svegliato al Cremlino da una notizia che avrebbe impresso una inattesa svolta agli eventi; un grande incendio era scoppiato in citt\u00e0 e si stava diffondendo in modo incontrollabile mettendo in pericolo la stessa sicurezza dell'imperatore. Napoleone alla vista delle fiamme ebbe espressioni di ammirazione per la grandiosit\u00e0 dell'evento che egli attribu\u00ec a un'iniziativa dei russi. Nonostante alcuni confusi tentativi di circoscrivere l'incendio e la cattura e la fucilazione di saccheggiatori e presunti incendiari, le fiamme continuavano a estendersi; alle ore 17.30 lo stesso Napoleone dovette abbandonare il Cremlino e rifugiarsi a dieci chilometri di distanza nel Palazzo Petrovskij. Il gigantesco incendio prosegu\u00ec fino al 18 settembre e distrusse i quattro quinti di Mosca; su oltre 9.200 edifici, in maggioranza in legno, oltre 6\u00a0000 andarono distrutti; il Cremlino tuttavia rimase quasi intatto e anche le chiese, situate nelle piazze si salvarono.\nLa catastrofe provoc\u00f2 il collasso della disciplina fra le truppe che saccheggiarono disordinatamente le case per appropriarsi dei beni disponibili prima che fossero distrutti dalle fiamme; pellicce, sete, argenteria, liquori furono depredati, l'ubriachezza e la riottosit\u00e0 si diffusero tra i soldati che irruppero anche nelle chiese per asportarne i tesori; Napoleone rientr\u00f2 al Cremlino il 18 settembre e cerc\u00f2 di porre la situazione sotto controllo ristabilendo la disciplina per salvaguardare i beni materiali rimasti e permettere un acquartieramento prolungato dell'esercito nella citt\u00e0 distrutta. Sulle responsabilit\u00e0 dell'incendio sembra ormai stabilito che l'iniziativa di appiccare le fiamme venne direttamente dal governatore Rostop\u010din che ag\u00ec senza consultare lo zar o il generale Kutuzov; egli avrebbe diramato precise disposizioni ai suoi subordinati e avrebbe evacuato tutti i mezzi antincendio disponibili per rendere incontrollabili le fiamme. Il gesto \u00e8 stato interpretato sia come un'azione di grande patriottismo per indebolire gli invasori, sia come un'azione personale dovuta all'emotivit\u00e0 e alla instabilit\u00e0 del governatore.Teoricamente l'incendio di Mosca non pregiudicava in modo irreparabile la situazione della Grande Armata; l'intendente dell'armata Pierre Daru conferm\u00f2 all'imperatore che, nonostante le difficolt\u00e0, sarebbe stato ancora possibile trascorrere l'inverno con l'esercito nella zona della citt\u00e0 distrutta, tuttavia Napoleone considerava i grandi problemi che sarebbero sorti se fosse rimasto bloccato a Mosca per sei mesi: le comunicazioni tra i settori dell'esercito sarebbero divenute molto precarie durante l'inverno, i collegamenti erano in misura crescente intralciati dai cosacchi e dai gruppi sempre pi\u00f9 numerosi di guerriglieri audaci e agguerriti. Anche se la tradizione storiografica russa ha esaltato in misura eccessiva l'importanza e la vastit\u00e0 della resistenza patriottica della popolazione all'invasore, sottolineandone il carattere di resistenza nazionale di tutto il popolo, \u00e8 indubbio che i contadini abbandonarono le terre, distrussero i raccolti, dimostrarono odio verso il nemico, e organizzarono raggruppamenti di partigiani che, guidati da capi abili come Denis Davydov, Jermolai \u010cetverikov e Aleksandr Figner, inflissero perdite significative ai distaccamenti isolati e alle pattuglie francesi, rendendo il territorio e le campagne molto pericolose per i soldati nemici. La guerra dei partigiani era spietata e costellata di crudelt\u00e0 e distruzioni a cui i francesi risposero con rappresaglie, processi sommari e fucilazioni che accrebbero l'odio popolare verso l'invasore.\nNapoleone considerava inoltre i problemi politici che sarebbero stati causati dalla sua permenenza a Mosca durante l'inverno; c'era il rischio di un'insurrezione in Germania e di torbidi in Francia, in mancanza di notizie certe sulla sorte dell'imperatore e dell'armata. Inoltre con il trascorrere del tempo, mentre l'esercito francese, isolato in una terra ostile, si indeboliva, l'armata russa al contrario si rafforzava, grazie all'apporto delle riserve dall'interno e dell'afflusso di rifornimenti e materiali. In realt\u00e0 Napoleone non ebbe fretta di prendere una decisione e sper\u00f2 fino a met\u00e0 ottobre di poter risolvere la difficile situazione inducendo lo zar a concludere una pace di compromesso che ricalcasse i trattati di Tilsit.\nL'imperatore fece tre tentativi per convincere Alessandro a trattare, ma lo zar, spronato alla resistenza a oltranza dai nobili della sua corte e dai consiglieri stranieri esasperati e desiderosi di vendetta dopo l'invasione e la distruzione di Mosca, era ormai convinto dell'indebolimento di Napoleone e, esaltato dalla possibilit\u00e0 di rappresentare il vendicatore delle nazioni europee oppresse e la guida della crociata contro l'anticristo, respinse tutti gli inviti al dialogo. Alessandro, che fin dal 30 luglio aveva con un proclama solenne richiamato nella milizia 230\u00a0000 uomini, aveva progettato un ambizioso piano per tagliare fuori e distruggere l'esercito francese con il concorso combinato degli eserciti del generale Wittgenstein, di Kutuzov e dell'ammiraglio \u010ci\u010dagov. La lettera personale del 20 settembre scritta in tono quasi compassionevole da Napoleone, non fece che rafforzare la sicurezza dello zar; quindi il 4 ottobre l'ambasciatore Lauriston fu trattenuto da Kutuzov e pot\u00e9 solo trasmettere una nuova lettera allo zar, per mezzo del principe Volkonskij, che Alessandro respinse sarcasticamente dichiarando che \"la mia guerra \u00e8 solo all'inizio\". Infine il 14 ottobre una lettera del maresciallo Louis Alexandre Berthier al generale Kutuzov con la richiesta di interrompere le violenze dei contadini e di combattere una guerra secondo le regole codificate, venne ugualmente respinta dal generale che accus\u00f2 l'esercito francese invasore di essere la causa della esasperazione e della brutalit\u00e0 dei \"mugiki\".\nFin dal 30 settembre Napoleone aveva riunito il maresciallo Davout, Murat, il principe Eugenio e il maresciallo Berthier per prendere una decisione sulla prosecuzione della guerra; dopo aver valutato in un primo momento la possibilit\u00e0 di una marcia su San Pietroburgo, l'imperatore consider\u00f2 due opzioni principali: rimanere a Mosca per l'inverno o avanzare verso sud nelle fertili terre lungo la strada di Kiev per affrontare il generale Kutuzov in una seconda battaglia prima di eventualmente ripiegare verso Smolensk. Tuttavia Napoleone lasci\u00f2 trascorrere altro tempo prima di agire; il clima era ancora mite ma l'inverno si avvicinava. Egli non prese una decisione fino al 17 ottobre dopo aver inutilmente atteso una risposta del generale Kutuzov al suo terzo tentativo di aprire trattative; Napoleone decise di abbandonare Mosca entro tre giorni e di avanzare verso sud per affrontare l'esercito russo lungo la strada di Kaluga. Gli imprevisti eventi del 18 ottobre affrettarono la decisione dell'imperatore e inflissero un primo serio colpo alla sua sicurezza e alle illusioni dell'esercito francese.\nLa ritirata.\nDa Tarutino a Vjazma.\nIl generale Kutuzov, dopo aver abbandonato Mosca, inizialmente aveva ripiegato con il suo esercito verso sud-est lungo la strada di Kolomna, ma nei giorni seguenti decise di deviare verso sud e sud-ovest per imboccare la strada diretta a Tula e Kaluga; questo movimento avvicinava le truppe russe alle loro basi di rifornimento e soprattutto minacciava il fianco destro e le linee di comunicazione dell'armata francese giunta a Mosca. Murat aveva seguito con la sua cavalleria la marcia dei russi, ma quasi subito aveva perso il contatto con il nemico e solo il 26 settembre riusc\u00ec ad agganciare nuovamente l'esercito russo a cinquanta chilometri a sud di Mosca; il generale Kutuzov continu\u00f2 a ripiegare fino a Tarutino mentre i francesi si fermarono a Vinkovo. Le due forze rimasero su queste posizioni per tre settimane durante le quali i combattimenti praticamente cessarono e si instaur\u00f2 una tregua tra le due parti con contatti non ostili che illusero Murat sulla scarsa aggressivit\u00e0 dei russi.\nIn realt\u00e0 il generale Kutuzov continuava nella sua prudente strategia in attesa che il tempo e il clima indebolissero in modo decisivo l'armata francese, e mentre i suoi luogotenenti levavano critiche alla sua presunta passivit\u00e0, l'esercito russo si rafforzava fino a contare in quel momento oltre 120\u00a0000 soldati e 620 cannoni, oltre ai reparti di partigiani che si muovevano nelle campagne. Inoltre erano arrivati ventisei reggimenti di cosacchi del Don che assicuravano al comandante in capo una netta superiorit\u00e0 nella cavalleria e una grande mobilit\u00e0 per attaccare e indebolire progressivamente l'esercito francese. Per tacitare i suoi critici, finalmente il 18 ottobre il generale Kutuzov decise di sferrare un attacco limitato contro le avanguardie di Murat, sfruttando il clima di tregua che regnava nel campo francese. Nonostante alcuni errori tattici e organizzativi, ritardi e profondi contrasti all'interno del quartier generale tra Kutuzov e il suo capo di stato maggiore Levin von Bennigsen, nella nebbia del primo mattino l'attacco russo colse di sorpresa la cavalleria del generale Horace S\u00e9bastiani e anche la fanteria francese fu in difficolt\u00e0 e dovette ripiegare; Murat riusc\u00ec coraggiosamente a superare il panico e organizzare una ritirata fino a Voronovo, venti chilometri pi\u00f9 a nord, e il generale Kutuzov prefer\u00ec non insistere negli attacchi. La battaglia di Tarutino termin\u00f2 con la vittoria dei russi e dimostr\u00f2 la loro maggiore aggressivit\u00e0; soprattutto la sconfitta indusse Napoleone ad accelerare la partenza dell'esercito da Mosca per muovere subito verso sud, attaccare il generale Kutuzov e rimediare allo scacco subito.\nL'armata francese, costituita ancora da 87\u00a0000 fanti, 14\u00a0750 cavalieri e 533 cannoni, lasci\u00f2 Mosca all'alba del 19 ottobre 1812; l'esercito era accompagnato da numerosi civili, donne, bambini, prigionieri e soprattutto da oltre 40\u00a0000 carrozze e carrette su cui era stato ammassato tutto il bottino raccolto nella citt\u00e0; la marcia, a causa di questo enorme e confuso traino, si trasform\u00f2 subito, contrariamente ai piani di Napoleone, in una lenta avanzata di un lungo e pesante convoglio. L'imperatore aveva deciso che il maresciallo \u00c9douard Mortier sarebbe rimasto con una parte della Guardia a Mosca per completare le distruzioni e far esplodere il Cremlino, prima di ritirarsi a sua volta lungo la strada di Mo\u017eajsk. La Grande Armata aveva imboccato la strada nuova di Kaluga e inizialmente colse di sorpresa il generale Kutuzov che apprese solo il 22 ottobre della partenza dei francesi da Mosca.\nIl 23 ottobre le avanguardie russe constatarono la presenza dell'esercito francese e il generale Dmitrij Dochturov riusc\u00ec con una marcia notturna a raggiungere l'importante villaggio di Malojaroslavec dove il 24 ottobre si combatt\u00e9 una sanguinosa battaglia; le truppe del IV corpo del principe Eugenio, in cui si distinsero i reparti italiani del generale Domenico Pino, riuscirono a respingere i russi e a conquistare la cittadina e il ponte sul fiume Lu\u017ea; i russi persero oltre 7\u00a0000 uomini ma nonostante la sconfitta ripiegarono solo di un chilometro lungo la strada mentre le perdite francesi furono di 4\u00a0000 uomini. Napoleone apprese tardi della battaglia e non intervenne con le riserve; egli sembr\u00f2 incerto e depresso. Il mattino del 25 ottobre rischi\u00f2 addirittura di essere ucciso o catturato da un distaccamento di cosacchi mentre effettuava una ricognizione senza scorta. Durante la giornata raggiunse Malojaroslavec, dove tenne un nuovo e decisivo consiglio di guerra con Murat, il principe Eugenio e i marescialli Davout, Berthier e Jean-Baptiste Bessi\u00e8res.\nNel corso della conferenza solo Murat propose, senza molta convinzione, di riprendere l'offensiva verso sud e rischiare una nuova battaglia campale; gli altri luogotenenti dell'imperatore concordarono invece sulla necessit\u00e0 di ripiegare verso Smolensk; il maresciallo Bessi\u00e8res per primo parl\u00f2 esplicitamente di \"ritirata\". Napoleone concluse la riunione annunciando la sua decisione di abbandonare la marcia verso Kaluga e di ritornare verso Mo\u017eajsk per riprendere la strada di Smolensk gi\u00e0 percorsa durante l'avanzata estiva; l'imperatore voleva affrettare la ritirata e questa strada diretta consentiva di guadagnare tempo e di rompere il contatto con i russi; inoltre il generale Junot con l'VIII corpo era gi\u00e0 a Mo\u017eajsk dove dal 23 ottobre si stava dirigendo anche il maresciallo Mortier con la Guardia imperiale, dopo aver abbandonato Mosca senza essere riuscito a distruggere il Cremlino come ordinato da Napoleone. Tuttavia, percorrendo questa strada, l'esercito avrebbe attraversato di nuovo un terreno gi\u00e0 devastato dalla guerra e privo di beni materiali e di risorse; le truppe percorsero tristemente a ritroso il cammino e ben presto raggiunsero e superarono il macabro campo di battaglia di Borodino.\nIl 28 ottobre l'esercito francese raggiunse Mo\u017eajsk; il tempo era nettamente peggiorato, cadde la prima neve, la temperatura discese a -4\u00a0\u00b0C; Napoleone si mostr\u00f2 ancora ottimista durante un colloquio con Caulaincourt che invece realisticamente afferm\u00f2: \"pi\u00f9 l'inverno avanza, pi\u00f9 tutto volger\u00e0 a favore dei russi e soprattutto dei cosacchi\". In realt\u00e0 la ritirata si stava gi\u00e0 disorganizzando lungo la strada; la colonna si allungava per oltre ottanta chilometri e gli sbandati e i ritardatari, in numero crescente, arrancavano nelle retrovie. Dopo Mo\u017eajsk alcuni soldati gettarono le armi e molti iniziarono anche a disfarsi del carico di oggetti, beni preziosi, opere d'arte, libri. I cosacchi stavano diventando un reale pericolo per la colonna; in continuo movimento, apparivano all'orizzonte sui fianchi dell'armata e colpivano rapidamente gruppi di ritardatari e reparti francesi colti di sorpresa.\nIn questa fase della ritirata il generale Kutuzov, che aveva accolto con enorme sollievo la notizia del ritorno dei francesi sulla strada di Mo\u017eajsk, si limit\u00f2 a seguire cautamente la colonna nemica marciando con il suo esercito lungo la strada meridionale che da Medyn' conduceva a Smolensk. Il generale russo continu\u00f2 ad adottare una strategia di attesa contando di logorare progressivamente i francesi durante la ritirata, grazie al concorso dell'inverno russo e dei partigiani, senza necessit\u00e0 di una grande battaglia campale. Egli continuava a esaltare nei suoi proclami il carattere patriottico e religioso della guerra contro l'invasore, ma per il momento marciava sulla strada parallela senza ricercare uno scontro diretto. La sua condotta, lodata da Lev Tolstoj nella sua opera \"Guerra e pace\", era invece severamente criticata dai suoi consiglieri stranieri e anche da alcuni generali russi; essi consideravano il comandante in capo, vecchio, stanco e debole, e reclamavano un grande attacco risolutivo. Lo zar, che peraltro non interveniva nella condotta delle operazioni, consigliava di coordinare i movimenti con le armate del generale Wittgenstein e dell'ammiraglio \u010ci\u010dagov per bloccare la ritirata nemica.\nPer tacitare le critiche il generale Kutuzov decise di organizzare un primo tentativo di bloccare la colonna francese a Vjazma, dove si congiungevano le due strade dirette a Smolensk. Con una temperatura di -4\u00a0\u00b0C e cielo sereno, Napoleone arriv\u00f2 in questa citt\u00e0 con la Guardia il 31 ottobre. L'imperatore ripart\u00ec dopo una sosta di tre giorni seguito dagli altri corpi, ma prima che fosse arrivata anche la retroguardia francese, costituita dal I corpo del maresciallo Davout. L'imperatore aveva criticato il comportamento di questo maresciallo che stava conducendo la marcia della sua retroguardia troppo lentamente; le truppe del I corpo erano ancora a cinque giornate di marcia; Napoleone riteneva il maresciallo Davout ormai stanco e intendeva trasferire al maresciallo Ney il compito di guidare la colonna di coda dell'armata.\nIl generale Michail Miloradovi\u010d pass\u00f2 all'attacco il 3 novembre con 20\u00a0000 uomini, mentre i cosacchi dell'ataman Matvei Platov caricavano da est. La situazione dei francesi divenne critica; i gruppi di civili presenti nella colonna si sbandarono; la retroguardia del maresciallo Davout fu salvata dall'intervento di due divisioni del IV corpo del principe Eugenio che tornarono indietro e riaprirono il passaggio. I russi ripresero l'attacco e sembr\u00f2 che entrambi i corpi potessero essere distrutti; dopo sei ore di combattimenti, l'intervento di una divisione del III corpo, fatta intervenire dal maresciallo Ney, riusc\u00ec a disimpegnarli. I francesi ebbero 4\u00a0000 morti e feriti e 3\u00a0000 prigionieri nella battaglia di Vjazma; il I corpo del maresciallo Davout ne usc\u00ec molto provato e venne sostituito alla retroguardia dal III corpo del maresciallo Ney; la catastrofe fu evitata anche per il mancato intervento del grosso dell'esercito russo che il generale Kutuzov trattenne a cinquanta chilometri di distanza.\nIl 5 novembre la colonna francese abbandon\u00f2 Vjazma e si diresse verso Smolensk dove si sperava di poter riorganizzare e nutrire le truppe grazie ai grandi depositi preparati nella citt\u00e0. Gli sbandati che seguivano i reparti erano in aumento mentre nella notte del 5 novembre riprese a nevicare e la temperatura scese ulteriormente; nei bivacchi cresceva il numero dei soldati trovati morti per il freddo e le sofferenze. La penosa marcia dei soldati francesi ora si svolgeva in mezzo a grandi campagne innevate, punteggiate da boschi di abeti.\nDa Krasnoi alla Beresina.\nDopo Vjazma, dove l'armata giunse ridotta a 65\u00a0000 uomini, la situazione dell'esercito francese divenne veramente critica; i cosacchi moltiplicavano le loro incursioni nascosti nei boschi che costeggiavano la strada dove si trascinava la colonna in ritirata; sbandati, ritardatari e pattuglie inviate alla ricerca di cibo e legname, cadevano facile preda di questi temibili cavalieri. I partigiani erano altrettanto pericolosi per i francesi colti isolati in piccoli gruppi nelle campagne; la guerra di questi combattenti irregolari era spietata; i prigionieri venivano torturati e uccisi, i piccoli gruppi terrorizzavano con la loro brutalit\u00e0 i soldati francesi, mentre grosse bande erano in grado di affrontare con successo scontri con interi reparti nemici.\nLe condizioni dei soldati stavano declinando rapidamente; sempre pi\u00f9 uomini morivano di fame e di freddo. Il 7 novembre iniziarono le bufere di neve, con temperature molto basse e scarsa visibilit\u00e0; per ripararsi dal freddo, i soldati si coprivano con quanto era disponibile: capi d'abbigliamento depredati a Mosca, vestiti cinesi e tartari, pellicce da donna, sete, sciarpe, stoffe per avvolgere i piedi, trasformando penosamente l'aspetto delle orgogliose truppe napoleoniche. In mancanza di viveri, i soldati si nutrivano di carne di cavallo e di verdure avariate, ci furono anche episodi di cannibalismo. Dopo estenuanti marce anche di quattordici ore, le truppe non trovavano alcun riparo dalle intemperie; i feriti erano spesso abbandonati senza cure; i cavalli morirono a migliaia e vennero macellati; di conseguenza dovettero essere abbandonati carri pieni di bottino, e soprattutto gran parte dei cannoni che furono catturati dai russi. La disciplina stava cedendo; disperazione e demoralizzazione si diffondevano tra i soldati. A Smolensk, con una temperatura di -26\u00a0\u00b0C, arrivarono 41\u00a0000 uomini.\nNapoleone era, in carrozza o a cavallo, in testa alla lunga colonna con la Guardia imperiale, ancora relativamente organizzata; egli non controllava personalmente la marcia delle truppe e dei ritardatari; appariva distaccato, impassibile, rassegnato. Il 9 novembre giunse a Smolensk dove ricevette la pessima notizia che la divisione di riserva del generale Louis Baraguey d'Hilliers, in avvicinamento da sud-ovest per rinforzare l'armata, era stata sorpresa e quasi annientata da un attacco dei partigiani; il generale Jean-Pierre Augereau, fratello del famoso maresciallo, era stato catturato. Il 6 novembre Napoleone aveva appreso dell'inquietante episodio della congiura del generale Claude Fran\u00e7ois de Malet a Parigi che, pur rapidamente soffocata, dimostrava la dubbia stabilit\u00e0 del regime in sua assenza.\nInoltre egli era stato informato del peggioramento della situazione anche sulle due ali del fronte. Il generale Wittgenstein a nord aveva riconquistato Polock il 18 ottobre, nonostante la tenace difesa delle truppe del maresciallo Gouvion-Saint-Cyr, e stava discendendo lungo il corso della Dvina; il 7 novembre riconquist\u00f2 Vitebsk; il maresciallo Macdonald dovette rinunciare al suo inutile assedio di Riga e ripiegare verso il Niemen dove rimase tagliato fuori dalle operazioni principali. A sud anche l'ammiraglio \u010ci\u010dagov si stava avvicinando e, dopo essersi congiunto con l'armata del generale Tormasov, marciava su Minsk. Il generale austriaco Schwarzenberg, intralciato dal corpo di truppe russe del generale Fabian von der Osten-Sacken, stava ripiegando verso Varsavia insieme al VII corpo del generale Reynier, lasciando l'ammiraglio libero di marciare verso nord dove avrebbe potuto mettere in pericolo le linee di comunicazione dell'armata francese. Nelle lontane retrovie francesi il reparto di cavalleria regolare e cosacchi dell'audace colonnello Aleksandr \u010cerny\u0161ev fin dal mese di ottobre stava attaccando magazzini militari e reparti isolati dal Granducato di Varsavia alla regione baltica. Napoleone si preoccup\u00f2 inizialmente soprattutto di bloccare l'avanzata del generale Wittgenstein da Vitebsk, e quindi ordin\u00f2 al maresciallo Oudinot con il II corpo e al maresciallo Victor con il IX corpo, che stazionavano di riserva tra Vitebsk e Or\u0161a, di marciare verso nord per contrastare il passo ai russi nel territorio compreso tra la Dvina e il Dnepr.\nDal 10 al 12 novembre il grosso dell'esercito francese arriv\u00f2 a Smolensk; il maresciallo Ney aveva condotto il combattimento in retroguardia con grande tenacia per cercare di guadagnare tempo, ma il IV corpo del principe Eugenio, che aveva tentato di ripiegare abbandonando la strada maestra e deviando verso Vitebsk, and\u00f2 incontro al disastro. Attaccati continuamente dai reparti del generale Platov, le truppe francesi e italiane del vicer\u00e9 si disgregarono nel tentativo di passare l'8 novembre il fiume Vop' ghiacciato e poi lungo il percorso dopo la decisione di ritornare indietro verso la strada di Smolensk. In parte circondate, queste truppe subirono gravi perdite e solo con grande difficolt\u00e0 i 5\u00a0000 uomini superstiti si ricongiunsero con il III corpo del maresciallo Ney e arrivarono a Smolensk il 13 novembre.\nNapoleone rimase nella citt\u00e0 fino al 14 novembre; egli era consapevole della necessit\u00e0 di accelerare la ritirata, nonostante le condizioni deplorevoli delle truppe totalmente esauste, prima che gli eserciti russi da nord e da sud potessero bloccare il passaggio verso ovest. A nord i marescialli Oudinot e Victor erano riusciti per il momento a fermare l'avanzata del generale Wittgenstein da Vitebsk, ma a sud l'ammiraglio \u010ci\u010dagov il 16 novembre prese Minsk, si impadron\u00ec dei grandi depositi di rifornimenti francesi che erano stati ammassati in quella citt\u00e0, e continu\u00f2 ad avanzare verso la Beresina. Nel frattempo anche il generale Kutuzov, arrivato a El'nja con il grosso del suo esercito, sembrava finalmente intenzionato a manovrare per intercettare la linea di ritirata francese a sud del Dnepr tra Smolensk e Or\u0161a.\nSmolensk disponeva di grandi depositi di viveri ed equipaggiamenti su cui Napoleone aveva fatto grande conto per rifornire e riorganizzare le sue truppe, ma la confusione e l'indisciplina resero impossibile un regolare approvvigionamento dei soldati. Una parte dei rifornimenti era gi\u00e0 stata sprecata, per mancanza di pianificazione, dal comandante di Smolensk, generale Charpentier, che, male informato, non era a conoscenza delle disastrose condizioni dell'armata. Prima i soldati del IX corpo del maresciallo Victor, poi la Guardia imperiale e torme di sbandati assaltarono senza controllo i depositi ed esaurirono in tre giorni tutti i rifornimenti; di conseguenza le colonne che seguivano non trovarono pi\u00f9 quasi nulla; la citt\u00e0 stessa venne infine devastata e saccheggiata.\nNapoleone, apparentemente impassibile nonostante le condizioni caotiche della sua armata, decise di ripartire a scaglioni da Smolensk e marciare lungo la riva meridionale del Dnieper fino a Or\u0161a; non potendo passare per Vitebsk, occupata dall'esercito del generale Wittgenstein, l'esercito francese avrebbe quindi dovuto superare l'ostacolo della Beresina. L'armata contava ancora circa 36\u00a0000 soldati, di cui 3\u00a0000 cavalieri, ma erano gi\u00e0 stati persi 350 cannoni; l'imperatore avrebbe marciato in testa con la Guardia, mentre il maresciallo Ney avrebbe comandato la retroguardia. La nuova ritirata fu estremamente lenta e faticosa; nelle brevi giornate autunnali, su terreni innevati e strade ghiacciate, la colonna che si estendeva su circa 65 chilometri di lunghezza, procedette con grande fatica e abbandonando ritardatari, feriti e dispersi lungo il cammino.\nL'armata lasci\u00f2 Smolensk tra il 14 e il 17 novembre, in modo poco coordinato; di conseguenza i vari corpi d'armata non riuscirono a rimanere in stretto contatto e si trovarono in grave difficolt\u00e0 di fronte agli sbarramenti organizzati dall'esercito del generale Kutuzov lungo la strada a est di Krasnoi. Il 15 novembre i superstiti dell'VIII corpo, guidati dal generale Exelmans, riuscirono a superare uno sbarramento di cosacchi; subito dopo Napoleone con la Guardia imperiale pot\u00e9 passare senza incontrare molta resistenza e raggiunse Krasnoi da dove il generale S\u00e9bastiani con pochi granatieri scacci\u00f2 la fanteria russa; il 16 novembre invece la situazione dei francesi peggior\u00f2 in modo disastroso. Il generale Miloradovi\u010d, con 20\u00a0000 soldati, tagli\u00f2 la strada, bloccando la marcia del IV corpo del principe Eugenio che era ripartito da Smolensk solo il 15 novembre preceduto da colonne di sbandati. Bersagliati dal fuoco dell'artiglieria russa, gli sbandati, guidati dal generale Guilleminot, rifluirono indietro e alcuni si riunirono ai resti del IV corpo che il principe Eugenio aveva schierato attraverso la strada maestra per fronteggiare i russi del generale Miloradovi\u010d.\nI russi non attaccarono a fondo e il principe riusc\u00ec a evitare un'immediata disfatta. Dopo aver sferrato un attacco disperato per sviare l'attenzione del nemico, il vicer\u00e9 ripieg\u00f2 con i resti del IV corpo nella notte attraverso la campagna e raggiunse in salvo Krasnoi, dopo aver abbandonato il traino con il rimanente bottino di guerra. Napoleone cerc\u00f2 di aiutare il principe Eugenio e impegn\u00f2 la Giovane Guardia al comando del generale Roguet che respinse il nemico e protesse la ritirata del IV corpo. Il I corpo del maresciallo Davout e il III corpo del maresciallo Ney erano per\u00f2 ancora a est dello sbarramento russo lungo la strada di Krasnoi e la loro situazione era molto grave.\nIl 17 novembre, mentre il principe Eugenio riprendeva la ritirata con i resti del suo corpo, Napoleone decise di fare entrare in azione l'intera Guardia imperiale, sempre risparmiata in precedenza, per cercare di liberare il passaggio a Krasnoi ai corpi d'armata isolati; la Guardia, guidata dal maresciallo Mortier, mostr\u00f2 ancora efficienza e combattivit\u00e0 e impression\u00f2 il nemico con la sua compattezza e disciplina. Mentre la divisione del generale Clapar\u00e8de difendeva Krasnoi, Mortier e Napoleone con le divisioni della Guardia del generale Roguet e del generale Delaborde marciarono contro il nemico che li attaccava da tre direzioni. La strada di Krasnoi venne riaperta e il I corpo del maresciallo Davout, pur dando segni di disgregazione, riusc\u00ec a passare, ma il III corpo del maresciallo Ney sembrava destinato alla rovina. Napoleone, allarmato dalle difficolt\u00e0 del generale Clapar\u00e8de che rischiava di essere sopraffatto, non pot\u00e9 pi\u00f9 rimanere a Krasnoi e diede ordine al maresciallo Mortier di ripiegare a sua volta; le divisioni della Guardia dei generali Roguet e Delaborde, pur molto provate, effettuarono una ritirata combattuta e abbandonarono ordinatamente Krasnoi.\nEssendo partito in ritardo a causa di un malinteso con il maresciallo Davout, il maresciallo Ney non aveva potuto mantenere il contatto; lasciata Smolensk alle ore 15:00 del 17 novembre, il III corpo trov\u00f2 le forze russe del generale Miloradovi\u010d a Krasnoi nel pomeriggio del 18 novembre; Napoleone era gi\u00e0 lontano a Or\u0161a e anche il maresciallo Davout non intervenne in aiuto.\nNonostante la situazione apparisse disperata, il maresciallo Ney respinse tutti gli inviti alla resa e con i suoi 3\u00a0000 soldati trov\u00f2 il modo di sfuggire alla morsa dei quasi 80\u00a0000 uomini radunati dal generale Kutuzov e dal generale Miloradovi\u010d sulle colline intorno a Krasnoi. Il maresciallo decise quindi di passare di nascosto sulla riva settentrionale del Dnepr, che era solo parzialmente gelato, e fuggire verso ovest lungo quella riva. Dopo aver attraversato con grandi difficolt\u00e0 il fiume, il 21 novembre il maresciallo Ney riusc\u00ec a raggiungere, insieme a 925 superstiti, la citt\u00e0 di Or\u0161a e ricollegarsi con le truppe del principe Eugenio. Napoleone, gi\u00e0 32 chilometri pi\u00f9 a ovest, mostr\u00f2 grande sollievo per la salvezza del maresciallo Ney, nonostante la quasi completa distruzione del III corpo. Il maresciallo Davout venne criticato per il mancato soccorso alle truppe del maresciallo Ney.\nLa battaglia di Krasnoi, confusa e drammatica, era durata tre giorni ed era costata gravi perdite ai francesi che ebbero 10\u00a0000 morti, i russi catturarono 20\u00a0000 uomini e 200 cannoni; il generale Kutuzov si ritenne soddisfatto dei risultati raggiunti, nonostante le nuove critiche ricevute da alcuni suoi generali; egli riteneva indispensabile non affaticare in modo disastroso le sue truppe nell'inseguimento e considerava ormai raggiunta la vittoria. Il 19 novembre il grosso dell'armata francese ripart\u00ec per Or\u0161a che Napoleone con la Guardia raggiunse il 20 novembre; il nuovo ostacolo alla ritirata era ora rappresentato dal fiume Beresina.\nCatastrofe finale della Grande Armata.\nDopo il 20 novembre anche Napoleone sembr\u00f2 pi\u00f9 pessimista sull'esito della campagna; il 23 novembre disse a Caulaincourt che la \"situazione si sta facendo molto grave\"; due giorni prima aveva appreso della caduta di Minsk e dell'avvicinamento da sud dell'ammiraglio \u010ci\u010dagov con 30\u00a0000 uomini. Egli sperava tuttavia di poter contare sui 20\u00a0000 soldati ancora efficienti del II corpo del maresciallo Oudinot e del IX corpo del maresciallo Victor e, dopo aver superato la Beresina, sulle guarnigioni e sui depositi ammassati tra il Niemen e la Vistola. L'imperatore prese la decisione, per agevolare la marcia, di liberarsi di tutto l'equipaggiamento inutile e anche di bruciare tutte le barche da ponte; egli credeva che i marescialli Victor e Oudinot fossero in grado di difendere i ponti di Borisov e prevedeva di attraversare in quel punto il fiume.\nIn realt\u00e0 fin dal 21 novembre i russi si erano impadroniti di Borisov e dei ponti sulla Beresina; l'ammiraglio \u010ci\u010dagov era avanzato da Minsk con il suo esercito diviso in tre colonne e, dopo aver sopraffatto l'aspra resistenza dei polacchi del generale Jan Henryk D\u0105browski, aveva conquistato la cittadina e i ponti. L'ammiraglio sembrava ottimista e, convinto di poter bloccare i francesi, diram\u00f2 un proclama alle sue truppe in cui spronava a catturare Napoleone in persona e ne tratteggiava le fattezze fisiche che permettessero di identificarlo. Nel frattempo il generale Wittgenstein che aveva riconquistato Polock il 18 ottobre respinse i marescialli Gouvion-Saint-Cyr e Victor fino al fiume Ulla; il 22 novembre si rimise in marcia verso sud con 40\u00a0000 soldati.\nMa i francesi reagirono a queste minacce sui fianchi; il maresciallo Oudinot accorse alla Beresina con le sue truppe e contrattacc\u00f2 subito il 22 novembre, sorprese l'avanguardia russa e riconquist\u00f2 la cittadina di Borisov sulla riva orientale del fiume; i russi ripiegarono sulla riva occidentale, bloccando l'attraversamento del fiume, dopo aver incendiato i ponti indispensabili per passare sulla riva occidentale, dato che, a causa del disgelo provocato da un temporaneo aumento delle temperature, la Beresina non era pi\u00f9 ghiacciata.\nIl 24 novembre Napoleone apprese del disastro a Borisov; per alcuni giorni dopo aver lasciato Or\u015fa la situazione dell'armata era sembrata migliorare, grazie anche agli abbondanti rifornimenti trovati in quella citt\u00e0, anche se la marcia nel fango che si form\u00f2 per l'improvviso disgelo fu molto faticosa. Sulla riva orientale della Beresina i superstiti e gli sbandati si congiunsero finalmente con i soldati relativamente freschi del II e del IX corpo che rimasero impressionati dalle miserabili condizioni dei loro commilitoni. L'imperatore mantenne una fredda lucidit\u00e0 anche in questa drammatica situazione; nonostante la distruzione dei ponti a Borisov e la mancanza di materiali, egli decise di studiare un piano per trasportare in salvo oltre il fiume i suoi soldati.\nPer evitare la trappola dei tre eserciti russi convergenti da nord, sud ed est, Napoleone contava anche sulle esitazioni del generale Kutuzov e degli altri comandanti russi molto prudenti e ancora intimoriti dalla sua reputazione di condottiero formidabile; in particolare Kutuzov si era fermato a Kopys' con il grosso delle sue forze per riorganizzare e far riposare le truppe, e aveva mandato avanti solo il contingente del generale Miloradovi\u010d, preceduto a sua volta da una \"colonna volante\" partita all'avanguardia il 19 novembre al comando del generale Aleksej Ermolov.\nLa sera del 24 novembre l'imperatore venne informato della presenza di un possibile punto di passaggio sulla Beresina non occupato dai russi a nord di Borisov, nel villaggio di Studienka; egli decise quindi di attraversare in quel punto il fiume. I soldati del II corpo del maresciallo Oudinot occuparono subito Studjenka e il generale del genio Jean Baptiste Ebl\u00e9 venne inviato sul posto per costruire i ponti necessari alle truppe. I 30\u00a0000 uomini del generale Wittgenstein erano a 20 chilometri di distanza a nord; il grosso dell'esercito del generale Kutuzov era ancora sul Dnepr a oltre 150 chilometri dalla Beresina, mentre l'ammiraglio \u010ci\u010dagov aveva disseminato le sue truppe lungo la riva occidentale. Napoleone, dopo il rinforzo del II e del IX corpo, disponeva di circa 40\u00a0000 soldati efficienti e di un numero molto elevato di sbandati; i piani dell'imperatore prevedevano di ingannare l'ammiraglio \u010ci\u010dagov con una serie di finte a Borisov e quindi attraversare di sorpresa a Studienka; il maresciallo Victor avrebbe dovuto trattenere le truppe del generale Wittgenstein, mentre il maresciallo Davout avrebbe controllato un'eventuale avanzata del generale Kutuzov da est.\nLa notte del 25-26 novembre Napoleone arriv\u00f2 con i suoi soldati a Studienka; i russi non individuarono subito questo movimento e trattennero le loro forze intorno a Borisov, dando tempo ai francesi di organizzare il passaggio della Beresina. Dal mattino del 25 novembre il generale Ebl\u00e9 aveva dato inizio alla costruzione dei ponti; grazie alla sua energia e al coraggio dei suoi uomini del genio, furono costruiti due ponti su cavalletti servendosi del legno delle case del villaggio; alle ore 15 del 26 novembre il primo ponte venne completato e alle ore 16.30 terminarono i lavori anche del secondo. La maggior parte dei 400 genieri impegnati morirono assiderati lavorando nell'acqua. Dopo il passaggio del II corpo del maresciallo Oudinot, entro la sera attraversarono la Beresina anche i reparti del maresciallo Davout e del principe Eugenio; si crearono ritardi e difficolt\u00e0 a causa del crollo del secondo ponte e i genieri dovettero sacrificarsi continuamente per risolvere i problemi tecnici, mentre i soldati passavano penosamente il fiume.\nNapoleone con la Guardia imperiale, Murat con gli ultimi cavalieri e i superstiti del corpo del maresciallo Ney passarono la Beresina il 27 novembre; l'imperatore controll\u00f2 la marcia all'inizio del ponte e apparve molto calmo. Il 28 novembre i russi passarono finalmente all'attacco sulle due rive del fiume per bloccare gli attraversamenti e distruggere l'esercito francese; il generale Wittgenstein, ancora ignaro della situazione a Studienka, si diresse verso Borisov e durante l'avanzata incontr\u00f2 la divisione francese del generale Louis Partouneaux che venne accerchiata e infine costretta alla resa; 4\u00a0000 francesi caddero prigionieri. Sulla riva occidentale del fiume l'ammiraglio \u010ci\u010dagov attacc\u00f2 in forze il 28 novembre ma i suoi attacchi vennero respinti dalle truppe del maresciallo Oudinot e del maresciallo Davout; sulla riva orientale fu invece il maresciallo Victor che rimase fino all'ultimo con il IX corpo e trattenne l'avanzata verso i ponti delle truppe del generale Wittgenstein e del generale Ermolov, arrivato il 27 novembre con la sua colonna volante, precedendo il grosso dell'esercito del generale Kutuzov. Il maresciallo Victor riusc\u00ec, durante la notte del 28 novembre, ad attraversare a sua volta il fiume sui ponti che alle ore 10:00 del mattino del 29 novembre il generale Ebl\u00e9 diede ordine di incendiare, sacrificando i ritardatari. Sulla riva orientale erano rimasti circa 12\u00a0000 sbandati che cercarono di passare nella pi\u00f9 grande confusione sui ponti in fiamme; la maggior parte anneg\u00f2 o rimase uccisa nella fase finale della battaglia.\nCirca 30\u00a0000 soldati attraversarono la Beresina, di cui circa 20\u00a0000 truppe combattenti, con i quali Napoleone continu\u00f2 subito verso Vilna, passando per Zembin; nonostante la riuscita manovra dell'imperatore che permise di evitare una disfatta definitiva grazie anche alle esitazioni dei generali russi, le perdite francesi nella battaglia della Beresina furono molto elevate: circa 25\u00a0000 morti, dispersi e prigionieri tra le truppe combattenti e quasi altrettanti sbandati. Nonostante il sollievo delle truppe per lo scampato pericolo, le sofferenze dei superstiti della Grande Armata non erano affatto terminate, al contrario l'ultima parte della ritirata fu la pi\u00f9 difficile e penosa per i soldati. La marcia continu\u00f2 dalla Beresina a Vilna per 250 chilometri e poi per altri 60 chilometri fino a Kovno; il clima colp\u00ec duramente le truppe: mentre nella prima parte della ritirata le temperature erano state relativamente miti e si erano avuti solo tre giorni di gelo, nell'ultima fase ve ne furono ventidue consecutivi. La temperatura che oscill\u00f2 tra i -20 e i -30\u00a0\u00b0C, la neve e il vento completarono il disfacimento dell'esercito. Dopo una settimana di marcia verso Vilna, solo 13\u00a0000 soldati erano ancora in grado di combattere; le truppe avanzavano in silenzio, ancora disciplinate, cercando di non addormentarsi nei bivacchi per evitare l'assideramento; Napoleone marciava a piedi o a cavallo, circondato dai suoi aiutanti e dai marescialli.\nIl 2 dicembre Napoleone e i superstiti raggiunsero Molodechno e la strada principale che deviava verso Vilna; l'imperatore decise finalmente di informare la Francia, dove si era all'oscuro del reale andamento della campagna. Venne quindi redatto il famoso \"29\u00b0 Bollettino della Grande Armata\" in cui Napoleone cercava di delineare un quadro edulcorato, ma tuttavia sufficientemente chiaro, dell'esito disastroso dell'impresa. Il Bollettino si dilungava su alcuni successi, imputava le difficolt\u00e0 soprattutto al clima invernale, lamentava la grande perdita di cavalli e si manteneva molto reticente sulla sorte dei soldati; tuttavia parlava di \"spaventosa calamit\u00e0\" e di armata \"orribilmente stremata\": Il 29\u00b0 Bollettino si concludeva con rassicuranti parole sull'ottima salute dell'imperatore, allo scopo di tranquillizzare i funzionari dell'impero ed evitare il diffondersi di notizie incontrollate.\nLa ritirata continuava; a Molodechno il maresciallo Ney e poi il maresciallo Victor trattennero le forze dell'ammiraglio \u010ci\u010dagov e poi si diressero a Smorgon' dove appresero la decisione finale di Napoleone. Egli, preoccupato della solidit\u00e0 del regime e del sistema di alleanze e temendo il panico a seguito delle notizie diffuse dal 29\u00b0 Bollettino, riteneva indispensabile abbandonare l'armata e ritornare alla massima velocit\u00e0 a Parigi per consolidare la situazione politica, tranquillizzare gli animi e organizzare un nuovo esercito. Dopo un'ultima riunione il 5 dicembre, in cui la maggioranza dei partecipanti consigli\u00f2 all'imperatore di partire, Napoleone lasci\u00f2 l'armata insieme a Caulaincourt, Duroc e Agathon Fain, affidando il comando in capo a Gioacchino Murat. Egli part\u00ec in segreto da Smorgon' alle ore 22:00 del 5 dicembre con la scorta di uno squadrone di cacciatori a cavallo della Guardia e di uno squadrone di cavalleria polacca; a Vilna questi reparti furono sostituiti dai cavalleggeri della Guardia reale napoletana. Napoleone evit\u00f2 Vilna e si diresse in carrozza a Kovno e poi a G\u0142og\u00f3w dove sal\u00ec con Caulaincourt su una slitta con cui prosegu\u00ec il resto del rapido viaggio. Il 10 dicembre raggiunsero Varsavia, entrarono a Dresda il 13 dicembre, il 16 dicembre passarono il Reno a Magonza e il 18 dicembre arrivarono nel massimo segreto a Parigi.\nNel frattempo Murat aveva perso definitivamente il controllo della situazione; il 6 dicembre la temperatura scese a -37\u00a0\u00b0C, le truppe si disgregarono completamente, circa 20\u00a0000 soldati morirono per il freddo e le sofferenze lungo la strada tra Smorgon' e Vilna, tra cui buona parte degli uomini della divisione fresca del generale Louis Henri Loison. I superstiti raggiunsero Vilna l'8 dicembre; le truppe senza controllo saccheggiarono i cospicui depositi di rifornimenti e persero ogni coesione e disciplina. Murat ripart\u00ec gi\u00e0 il 9 dicembre e circa 10\u00a0000 soldati ripresero la ritirata verso Kovno; il maresciallo Ney difese coraggiosamente il ponte sul Niemen e copr\u00ec le spalle della colonna con la retroguardia; infine il maresciallo si ritir\u00f2 a sua volta dopo aver incendiato il ponte; i suoi uomini furono gli ultimi soldati francesi ad abbandonare il suolo russo il 14 dicembre 1812.\nCirca 10\u00a0000 soldati si trascinarono fino a K\u00f6nigsberg, seguiti nelle settimane seguenti da altri 40\u00a0000 sbandati e dispersi in piccoli gruppi; sui fianchi dell'armata principale che aveva marciato fino a Mosca, il maresciallo Macdonald ripieg\u00f2 alla met\u00e0 di dicembre verso Tilsit con 7\u00a0000 francesi e 17\u00a0000 prussiani, mentre i generali Schwarzenberg e Reynier si erano gi\u00e0 ritirati sul Bug con 35\u00a0000 soldati. La campagna di Russia era finita e la Grande Armata era ormai distrutta.\nBilancio e conseguenze.\nLe perdite della Grande Armata in Russia furono catastrofiche ed ebbero un'influenza irreversibile sull'equilibrio militare in Europa; secondo Georges Lefebvre Napoleone ebbe circa 400\u00a0000 morti e dispersi e 100\u00a0000 prigionieri; David G. Chandler parla invece di 370\u00a0000 morti e dispersi e 200\u00a0000 prigionieri, tra cui 48 generali e 3\u00a0000 ufficiali; oltre alle perdite umane, disastrose furono anche le perdite materiali subite dall'esercito; i francesi riportarono indietro dalla Russia solo 250 cannoni, i russi affermarono di averne catturati 925; gravissima fu anche la perdita per i francesi di oltre 200\u00a0000 cavalli che priv\u00f2 la cavalleria napoleonica dei mezzi per ritornare all'originaria potenza nelle successive campagne di guerra.\nNonostante le dimensioni del disastro in Russia, tuttavia l'imperatore, alla partenza da Smorgon', non era affatto rassegnato alla sconfitta; rimaneva invece fiducioso e considerava la situazione ancora rimediabile; ritornando subito a Parigi, egli era intenzionato a organizzare un nuovo esercito per riprendere la guerra in primavera. L'imperatore si illudeva della fedelt\u00e0 all'alleanza di Prussia e Austria e riteneva inoltre che Murat, sfruttando l'indebolimento anche dei russi, sarebbe riuscito a resistere almeno sulla linea della Vistola. Effettivamente anche l'esercito russo era esausto dopo la durissima campagna; le sue perdite, secondo David G. Chandler, erano state di almeno 150\u00a0000 morti e dispersi e un numero doppio di feriti e malati a causa della guerra; l'armata del generale Kutuzov contava a met\u00e0 dicembre solo 42\u00a0000 soldati, il generale Wittgenstein disponeva di 35\u00a0000 soldati, mentre l'ammiraglio \u010ci\u010dagov ne aveva ancora 24\u00a0000. Inoltre il generale Kutuzov, stanco e malato, riteneva esaurito il suo compito dopo la liberazione della patria e non attravers\u00f2 subito la frontiera. Fu lo zar Alessandro che, sollecitato dai suoi consiglieri a liberare i popoli europei dal dominio napoleonico e desideroso di assumere il ruolo eroico di salvatore della cristianit\u00e0, decise, giunto il 23 dicembre a Vilna insieme a Nesselrode, di continuare la guerra ed entrare in Polonia.\nLa missione di Murat divenne quasi impossibile anche a causa della defezione della Prussia, innescata dalla decisione del generale Yorck di abbandonare le truppe del maresciallo Macdonald e passare nelle file russe con i suoi 17\u00a0000 soldati dopo aver concluso il 30 dicembre 1812 la convenzione di Tauroggen. Alla fine di gennaio 1813 anche il generale Schwarzenberg ritir\u00f2 le sue truppe dal fronte scoprendo il fianco destro dello schieramento francese; Murat e il principe Eugenio, che prese il suo posto al comando dopo la decisione del re di Napoli di rientrare precipitosamente nel suo regno, non furono quindi in grado di difendere il Granducato di Varsavia che venne subito invaso dai russi. Le scarse forze francesi abbandonarono Varsavia e ripiegarono sulla linea dell'Oder, da dove ben presto dovettero ritirarsi ancora in attesa dell'arrivo dei rinforzi organizzati in Francia di Napoleone.\nNella primavera del 1813 l'imperatore, nonostante le catastrofiche perdite in Russia e l'impegno di 200\u00a0000 uomini in Spagna, fu ancora in grado di organizzare un nuovo esercito di oltre 300\u00a0000 soldati che, pur costituito principalmente da giovani coscritti inesperti, si batt\u00e9 bene nella campagna di Germania. Tuttavia le perdite di soldati e ufficiali esperti subite in Russia furono irreparabili e impedirono un nuovo amalgama tra coscritti e veterani che era il punto di forza degli eserciti francesi della Rivoluzione e dell'Impero. Alla battaglia di Lipsia, Napoleone venne sconfitto e costretto ad abbandonare la Germania; dopo la campagna di Francia del 1814 l'imperatore sarebbe stato infine costretto ad abdicare.\nSulle cause della catastrofe della Grande Armata, Napoleone nel 29\u00b0 Bollettino e poi nel Memoriale di Sant'Elena ricondusse la rovina della sua impresa quasi esclusivamente al precoce clima invernale russo che avrebbe debilitato le truppe e trasformato la campagna di Russia in un disastro. Questa interpretazione tradizionale fu ripresa dalle testimonianze e dai primi storici francesi; Philippe-Paul de S\u00e9gur, partecipe e primo grande storico dell'impresa, spieg\u00f2 la catastrofe anche evidenziando le precarie condizioni di salute di Napoleone, che ne avrebbero pregiudicato l'attivit\u00e0 e la risolutezza, e facendo riferimento a fattori esterni come il destino avverso e la mancanza di fortuna. Queste analisi ottocentesche sono state criticate dall'analisi storiografica pi\u00f9 recente. Jean Tulard sottolinea come solo nell'ultima fase, dalla Beresina a Vilna quando gi\u00e0 il disastro era completo, ci fu un clima veramente invernale con temperature estreme, mentre David G. Chandler evidenzia come la decimazione della Grande Armata inizi\u00f2 subito e che l'avanzata durante il periodo estivo fu altrettanto sfibrante e micidiale per le truppe francesi della fase di ritirata. Lo storico militare britannico identifica le cause della disfatta in primo luogo nelle enormi difficolt\u00e0 logistiche di un'avanzata in profondit\u00e0 in Russia e nei problemi di trasporto e di rifornimento; egli inoltre rileva errori tattici e incertezze strategiche di Napoleone, alcune sue esitazioni e un decadimento in alcune fasi della campagna delle sue grandi capacit\u00e0 intellettuali e della sua energia fisica. Nella storiografia russa invece \u00e8 sempre stato dato grande rilievo alla resistenza patriottica della popolazione che distrusse il territorio davanti all'avanzata francese e abbandon\u00f2 i villaggi, alla guerra dei partigiani nelle campagne e alle scelte tattiche e strategiche dei generali russi e in particolare del maresciallo Kutuzov.\nLa campagna di Russia ebbe una importanza decisiva nella storia europea e segn\u00f2 la rovina dei progetti di Napoleone e del suo sistema di dominio; per le sue catastrofiche dimensioni e per le sue caratteristiche la sconfitta \u00e8 diventata nel tempo un evento quasi mitico dell'epopea napoleonica; paradossalmente la grandiosit\u00e0 degli eventi e della disfatta hanno accresciuto, anzich\u00e9 diminuito, la fama e il valore del percorso storico quasi leggendario dell'imperatore."}
{"id": "858718", "revid": "767487", "url": "https://it.wikipedia.org/wiki?curid=858718", "title": "Schoolly D", "text": "\u00c8 considerato un pioniere dell'Hardcore rap e del Gangsta rap.\nBiografia.\nA met\u00e0 degli anni '80, Schoolly D inizi\u00f2 a collaborare con DJ Code Money. I suoi testi riflettono i temi del realismo urbano, la violenza e la spavalderia sessuale, rendendo Schoolly D il primo gangsta rapper. Il rapper apparve in un documentario del 1986 intitolato \"Big Fun In The Big Town\". In seguito abbracci\u00f2 uno stile afrocentrico, come KRS-One, portando la cultura afrocentrica a indirizzarsi verso l'hip-hop.\nSchoolly D contribu\u00ec alle colonne sonore di molti film diretti da Abel Ferrara, come \"P.S.K.\", \"Saturday Night\" (con canzoni provenienti dall'album omonimo) e la traccia \"Am I Black Enough for You?\", utilizzata durante le riprese di King of New York dello stesso Ferrara. Quest'ultimo brano proveniva dall'album \"How a Black Man Feels\", mentre la canzone \"Signifying Rapper\" dall'album \"Smoke Some Kill\". Poich\u00e9 i Led Zeppelin furono citati a causa di un'interpolazione non chiara della sua canzone \"Kashmir\" in \"Signifying Rapper\", la canzone \u00e8 stata omessa dalla colonna sonora del film e dalle successive versioni del film.\nIl compositore Joe Delia scelse e contatt\u00f2 Schoolly per co-scrivere e registrare \"The Player\" per il film \"The Blackout\" di Ferrara. Schoolly scrisse anche la colonna sonora del film \"Il nostro Natale\". Nel 2006, Schoolly D co-sceneggi\u00f2 la colonna sonora del film indipendente \"Order of the Quest\" con Chuck Treece. Questa serie di progetti \u00e8 stata prodotta da Benjamin Barnett e Jay D Clark di Media Bureau. Il suo ultimo album \"Funk 'N Pussy\" include le apparizioni di Chuck D dei Public Enemy, Chuck Chillout, Lady B e un remix di batteria e basso del brano \"Mr. Big Dick\" di Schoolly D (remixato dal gruppo trip hop britannico The Sneaker Pimps).\nSchoolly ha composto musica e occasionalmente narrato nella serie animata \"Aqua Teen Hunger Force\", nel blocco di programmazione Adult Swim di Cartoon Network. \u00c8 stato ospite in un episodio di \"Space Ghost Coast to Coast\". Ha anche creato la canzone \"Sharkian Nights\" di \"12 oz. Mouse\". Il personaggio Jesse B. Weaver di \"The Rudy and Gogo World Famous Cartoon Show\" \u00e8 stato ispirato dal suo nome.\nNel novembre 2006, Schoolly D e Cartoon Network furono citati in giudizio per il tema musicale di \"Aqua Teen Hunger Force\". Un batterista di nome Terence Yerves afferm\u00f2 infatti di aver scritto il tema musicale insieme a Schoolly D nel 1999 mentre lavorava al Meat Locker Studio. Yerves era consapevole che la canzone sarebbe stata usata per una serie televisiva, ma non approv\u00f2 che venisse usata per \"Aqua Teen Hunger Force\". Tuttavia, non deposit\u00f2 il copyright alla Biblioteca del Congresso fino a maggio 2006, dopo che la quarta stagione della serie aveva gi\u00e0 ha iniziato la messa in onda. Nella causa, Yerves chiese di ricevere 150.000 dollari per ogni volta che la serie sarebbe stata trasmessa dopo la denuncia, e chiese che tutte le copie esistenti dei DVD della serie venissero sequestrate e che \"Aqua Teen Hunger Force\" avrebbe smesso di andare in onda."}
{"id": "858745", "revid": "767487", "url": "https://it.wikipedia.org/wiki?curid=858745", "title": "The Funky Headhunter", "text": "The Funky Headhunter \u00e8 un album di studio del 1994 di MC Hammer, dove per\u00f2 si firm\u00f2 semplicemente Hammer.\nL'8 settembre dello stesso anno, il disco \u00e8 certificato di platino dalla RIAA."}
{"id": "858749", "revid": "64860", "url": "https://it.wikipedia.org/wiki?curid=858749", "title": "Greg Bissonette", "text": ""}
{"id": "858750", "revid": "31455", "url": "https://it.wikipedia.org/wiki?curid=858750", "title": "Tirthankara", "text": ""}
{"id": "858757", "revid": "110157", "url": "https://it.wikipedia.org/wiki?curid=858757", "title": "Scift\u00e0", "text": "Il termine scifth\u00e0 (in Ge'ez: \u123d\u134d\u1273) o, in senso dispregiativo, t'era scifth\u00e0 viene usato in diversi paesi dell'Africa orientale, e in particolare Eritrea, Etiopia, Kenya e Somalia, per indicare coloro che si oppongono alle istituzioni ufficiali, sulla base di motivazioni politiche, e che intraprendono di conseguenza una vita da ribelli e fuorilegge. Storicamente, venivano chiamate scifth\u00e0 anche le milizie che operavano nelle pi\u00f9 remote zone rurali e montane del Corno d'Africa, dove le istituzioni sia coloniali che postcoloniali avevano difficolt\u00e0 a imporre il proprio controllo. \nPoich\u00e9 include sia il concetto di fuorilegge che quello di ribelle, il termine scifth\u00e0 pu\u00f2 essere inteso e usato con connotazioni sia positive che negative a seconda del contesto. In ogni caso esso non viene applicato a criminali comuni o semplici banditi, bens\u00ec implica che la ribellione contro le istituzioni abbia significative motivazioni politiche o sociali, come la convinzione che le autorit\u00e0 siano corrotte o comunque non rappresentative della volont\u00e0 popolare o che sia necessario instaurare un ordine sociale diverso e pi\u00f9 equo. In questo senso la figura degli scifth\u00e0 ebbe in molti casi connotazioni fortemente indipendentiste in epoca coloniale. \nLa denominazione \"t'era sciftha\" viene impiegata in senso dispregiativo per riferirsi a uno scifth\u00e0 che ha tradito le proprie motivazioni politiche ed \u00e8 diventato un criminale comune. che alcune autorit\u00e0 coloniali (per esempio il governo dell'Africa Orientale Italiana) usavano identificare tutti gli scifth\u00e0 come \"t'era scifth\u00e0\", allo scopo di delegittimare i ribelli agli occhi della popolazione. \nLa figura degli scifth\u00e0 \u00e8 centrale, fra l'altro, nelle vicende dell'Etiopia postcoloniale; diversi signori della guerra e imperatori etiopi furono infatti scifth\u00e0 prima di diventare abbastanza potenti da imporsi a loro volta come autorit\u00e0. Fra questi si possono citare gli imperatori d'Etiopia Teuodros II e Giovanni IV. "}
{"id": "858774", "revid": "125106431", "url": "https://it.wikipedia.org/wiki?curid=858774", "title": "Digambara", "text": "Digambara (in sanscrito: \u0926\u093f\u0917\u0902\u092c\u0930) significa \"vestiti d'aria\", nel senso di nudi, sono uno dei due gruppi in cui si distingue il Giainismo.\nL'origine della differenza tra Digambara e \u015avet\u0101mbara (questi ultimi detti \"vestiti di bianco\") \u00e8 attribuita a diverse leggende, nessuna delle quali ha probabilmente fondamento storico.\nAlla morte di Mah\u0101v\u012bra gli successero alla guida della comunit\u00e0 figure di autorevoli asceti che vengono denominati \u201cpatriarchi\u201d. L\u2019ultimo di questi patriarchi fu Bhadrab\u0101hu, morto 170 anni dopo la dipartita di Jina da questo mondo. Nel IV sec. a.C. dunque questo Bhadrab\u0101hu decise di guidare la comunit\u00e0 verso il sud dell\u2019India e si allontan\u00f2 dalle regioni originarie del Bihar a causa di una carestia. La parte di comunit\u00e0 che lo segu\u00ec si stabil\u00ec a \u015arava\u1e47a Be\u1e37gola nel Mysore e rimase l\u00e0 per dodici anni. Una volta tornati in patria, gli emigranti constatarono che i monaci e gli asceti rimasti nel Bihar avevano preso l\u2019abitudine di indossare una veste bianca e avevano stabilito un canone di testi durante un concilio tenutosi a P\u0101\u1e6daliputra, odierna Patna, capitale dello Stato del Bihar. A causa di questo nel 79 a.C. un nuovo concilio stabil\u00ec un\u2019autentica scissione tra due gruppi, quello degli \u015avet\u0101mbara (letteralmente \u201cvestiti di bianco\u201d) originatosi da coloro che non avevano seguito Bhadrab\u0101hu e avevano preso l\u2019abitudine di indossare una veste di cotone bianco, e quello dei Digambara (letteralmente \u201cvestiti di cielo [aria]\u201d) che invece giravano nudi.\nAncora oggi i giainisti si distinguono in questi due gruppi.\nLa versione che ha come protagonista Bhadrab\u0101hu \u00e8 per\u00f2 di ambito Digambara e vuole di fatto rimarcare un allontanamento degli \u015avet\u0101mbara dalla pratica originaria: in particolare la nudit\u00e0 viene definita come un carattere distintivo della pratica trasmessa da Mah\u0101v\u012bra stesso.\nEsiste per\u00f2 anche una versione degli \u015avet\u0101mbara sullo scisma: dopo 609 anni dalla morte del Jina un certo \u015aivabh\u016bti, divenuto monaco per auto-iniziazione, si un\u00ec a un gruppo di \u015avet\u0101mbara. Durante il suo peregrinare ascolt\u00f2 un sermone nel quale si diceva che, secondo la tradizione, Mah\u0101v\u012bra avesse praticato la nudit\u00e0. Arrogantemente \u015aivabh\u016bti decise di iniziare a praticare la nudit\u00e0 e convinse pure una monaca a fare lo stesso (ella venne poi per\u00f2 corretta da una prostituta che temeva le ripercussioni che questa pratica avrebbe avuto sul suo mestiere). A questa vicenda la tradizione degli \u015avet\u0101mbara fa risalire la pratica della nudit\u00e0.\nQuesta versione di fatto non nega la nudit\u00e0 come pratica attuata da Mah\u0101v\u012bra ma ne vincola l\u2019attuazione a un certo livello di elevazione spirituale.\nDi fatto nessuna di queste due storie spiega da un punto di vista storico l\u2019origine della distinzione dei due gruppi. La versione dei Digambara \u00e8 probabilmente del X secolo mentre quella degli \u015avet\u0101mbara al V secolo.\n\u00c8 invece da ritenere fondata l\u2019idea che gi\u00e0 all\u2019epoca di Mah\u0101v\u012bra vi fosse una distinzione delle pratiche secondo uno sviluppo graduale nel percorso di ascesi e di rinuncia. Di fatto le immagini pi\u00f9 antiche di Mah\u0101v\u012bra e degli altri T\u012brtha\u1e43kara rappresentano questi maestri nudi e solo dopo il V secolo inizi\u00f2 l\u2019abitudine a raffigurarli vestiti."}
{"id": "858780", "revid": "729019", "url": "https://it.wikipedia.org/wiki?curid=858780", "title": "Arteria succlavia", "text": "L'arteria succlavia, in anatomia umana, \u00e8 la principale arteria del torace superiore. Vi sono due succlavie, destra e sinistra.\nFornisce principalmente il sangue alla testa e agli arti superiori ed \u00e8 localizzata al di sotto della clavicola, da cui prende il nome.\nPer quanto riguarda il lato sinistro del corpo, la succlavia proviene direttamente dall'arco aortico, la succlavia destra origina invece dal breve tratto denominato tronco brachiocefalico, che biforcandosi genera (oltre alla succlavia destra appunto) anche l'arteria carotide comune destra.\nLe diramazioni della succlavia su ambedue i lati del corpo sono l'arteria vertebrale, l'arteria toracica interna, l'arteria tireocervicale, il tronco costocervicale e l'arteria trasversa del collo.\nLa succlavia diventa arteria ascellare al margine laterale della prima costa.\nDecorso e rapporti.\nLa succlavia, dopo l'origine gi\u00e0 descritta, piega lateralmente, passando tra i muscoli scaleni anteriore e medio e suddividendosi dunque, sulla base del decorso rispetto a questo muscoli, in tre porzioni: prescalenica, intrascalenica e postscalenica.\nLa lunghezza della succlavia sinistra \u00e8 maggiore di quella destra (100\u00a0mm contro 84\u00a0mm) ed i rapporti che contraggono i due vasi sono identici eccetto che per la porzione prescalenica.\nRami collaterali.\nLe diramazioni sono in tutto cinque (per ambo il lati) e comprendono nell'ordine:\nL'arteria scapolare posteriore generalmente origina direttamente dall'arteria succlavia ma in 1/3 dei casi l'arteria cervicale superficiale (ramo del tronco tireocervicale) e la scapolare posteriore hanno origine comune dal tronco tireocervicale. Il tronco comune che si divider\u00e0 nelle due arterie prende il nome di arteria trasversa cervicale o arteria trasversa del collo"}
{"id": "858781", "revid": "287204", "url": "https://it.wikipedia.org/wiki?curid=858781", "title": "Ahimsa", "text": "Ahi\u1e43s\u0101 (devanagari \u0905\u0939\u093f\u0902\u0938\u093e) \u00e8 un termine sanscrito generalmente tradotto con nonviolenza. Composto da \"a\", \"non\", e \"hi\u1e43s\u0101\", forma desiderativa del verbo \"han\" \"uccidere\" o \"nuocere\", nell'induismo \"ahi\u1e43s\u0101\" indica un concetto pi\u00f9 esteso dell'assenza di violenza.\nConcetto.\n\"Ahi\u1e43s\u0101\" \u00e8 un importante precetto dell'Induismo, del Giainismo e del Buddhismo, citato negli antichi testi delle \"Upani\u1e63ad\" gi\u00e0 nel IX secolo a.C. Il termine compare per la prima volta nella \"Ch\u0101ndogya Upani\u1e63ad\". Il concetto fu poi elaborato e sviluppato nei secoli, in testi come la \"Bhagavadg\u012bt\u0101\", i \"Pur\u0101\u1e47a\" e la letteratura buddista.\nGli indiani vedici, che credevano in un aldil\u00e0 fatto da sofferenze imposte come una sorta di legge del contrappasso per \"ripagare\" delle sofferenze fatte subire in vita ad altri esseri viventi, praticavano l\"ahimsa\" per prepararsi nel modo migliore alla vita dopo la morte. Il concetto cambia con l'evoluzione della dottrina della trasmutazione e della retribuzione delle azioni, il \"karma\", quando gli aspetti rituali o superstiziosi si trasformano nella ricerca di uno stile di vita ideale, dove un sentimento di comunanza con tutti gli esseri viventi porta all'estensione della solidariet\u00e0 e della compassione nella pratica dell\"ahi\u1e43s\u0101\".\nIl concetto \u00e8 innanzitutto proprio dei \"sa\u1e43ny\u0101sin\" (i \"rinuncianti\") i quali, per realizzare l'obiettivo del loro stato di vita, ovvero per conseguire il \"mok\u1e63a\", devono abbandonare qualsivoglia \"karma\" e quindi qualsiasi sacrificio (\"yaj\u00f1a\"). Ci\u00f2 porta i \"sa\u1e43ny\u0101sin\" a non cibarsi di carne, essendo quella proveniente dai sacrifici l'unica dieta carnea consentita. Inoltre essendo la dimensione della \"morte\" gravemente impura (sia nell'atto di uccidere che nell'aver contatto coi cadaveri) e non avendo a disposizione riti riparatori per tali contaminazioni (non avendo il rinunciante pi\u00f9 accesso ai sacrifici) egli deve fare estrema attenzione a non procurare \"morte\" ad alcuno. Quindi, come osserva, Madeleine Biardeau: \u00abSiamo piuttosto lontani dalla nostra non-violenza...\u00bb. Questa dimensione ortodossa e rigorosa, con l'interiorizzazione dei sacrifici proprio della riflessione religiosa \"upani\u1e63adica\" e con le influenze proprie della \"eterodossia\" giainista, verr\u00e0 inglobata nei comportamenti quotidiani dei brahmani e, a cavallo della nostra era, dai sentieri \"yogici\" propri di chi acceder\u00e0 allo stato di \"sa\u1e43ny\u0101sin\" direttamente dal \"brahm\u0101carya\", e quindi diffusi nella societ\u00e0 hindu.\nOriginalmente visto come \"assenza del desiderio di uccidere\", ferire o danneggiare in alcun modo qualunque essere vivente, l'accezione moderna pi\u00f9 comune \u00e8 quella di una serie di valori positivi, quali compassione, amicizia, gentilezza, che uniformano e ispirano la convivenza civile.\nIl concetto di \"ahimsa\" \u00e8 stato diffuso in Occidente dal padre dell'India moderna, il Mahatma Gandhi. Ispirati alle sue azioni, sono nati anche movimenti politici non-violenti di tipo occidentale non strettamente legati alle religioni orientali o al rispetto assoluto per tutte le forme di vita."}
{"id": "858782", "revid": "1251388", "url": "https://it.wikipedia.org/wiki?curid=858782", "title": "Sergi Bruguera", "text": "Carriera.\nCome da tradizione iberica, aveva nella terra battuta la sua superficie preferita, tanto da fargli decidere non prendere parte a Wimbledon per molti anni (Bruguera, in 14 anni di attivit\u00e0, partecip\u00f2 al torneo londinese solo nel 1989, 1990, 1994 e 2001). Nella sua lunga carriera Bruguera ha raggiunto come miglior ranking la posizione numero 3, ottenuta nel 1994. In totale ha vinto 447 partite su 718 disputate, per un insieme di 14 tornei vinti.\nLo spagnolo ha fatto suo il prestigioso Roland Garros per ben due volte: nel 1993 sconfisse a sorpresa in cinque set il campione uscente Jim Courier, mentre l'anno seguente si sbarazz\u00f2 agevolmente in quattro set del connazionale Alberto Berasategui. Bruguera ha raggiunto la finale del torneo parigino anche nel 1997, ma in quell'occasione fu letteralmente distrutto dal giovane brasiliano Gustavo Kuerten, il quale vinse contro pronostico un match a senso unico.\nTra i trofei di Bruguera va citata la medaglia d'argento conquistata ai Giochi olimpici di Atlanta del 1996, nella cui finale per l'oro venne sconfitto in tre set da Andre Agassi. Dopo il suo ritiro, avvenuto nel 2002, Bruguera ha comunque continuato a giocare, seppur nel Senior Tour (al quale partecipa tuttora)."}
{"id": "858786", "revid": "44455464", "url": "https://it.wikipedia.org/wiki?curid=858786", "title": "Doppio fattoriale", "text": ""}
{"id": "858792", "revid": "324090", "url": "https://it.wikipedia.org/wiki?curid=858792", "title": "Composizioni", "text": "Composizioni \u00e8 il secondo album di Giovanni Allevi, pubblicato dall'etichetta EDEL Soleluna nel 2003."}
{"id": "858800", "revid": "466539", "url": "https://it.wikipedia.org/wiki?curid=858800", "title": "Ministro della Repubblica Italiana", "text": "I ministri della Repubblica Italiana, secondo l'art. , compongono il Governo e, assieme al Presidente del Consiglio dei ministri, sono membri del Consiglio dei ministri.\nI ministri, cos\u00ec come il Presidente del Consiglio dei ministri, sono funzionari onorari dello Stato in quanto, pur essendo retribuiti, non svolgono la loro attivit\u00e0 come professione.\nNomina.\nSecondo l'art. 92 della Costituzione i ministri sono nominati con decreto del Presidente della Repubblica, su proposta del Presidente del Consiglio dei ministri e, secondo l'art. 93 della Costituzione, prima di assumere le funzioni prestano giuramento nelle mani del Presidente della Repubblica.\nLa legge 24 dicembre 2007, n. 244 (legge finanziaria per il 2008) prevede all'art. 1, comma 376 che, a partire dalla XVI Legislatura il numero dei ministeri sia quello stabilito dalle disposizioni del decreto legislativo n. 300 del 1999, ossia 12, e che il numero totale dei componenti del Governo, compresi i ministri senza portafoglio, i vice ministri e i sottosegretari di stato non pu\u00f2 essere superiore a 60. Va peraltro tenuto presente che, trattandosi di una norma di legge ordinaria e non costituzionale, pu\u00f2 sempre essere modificata con altra legge o atto avente forza di legge.\nI ministri possono essere scelti sia tra i membri del Parlamento, come avviene prevalentemente, oppure al di fuori dello stesso (come avviene, ad esempio, durante i governi tecnici).\nDopo la nomina, se sono parlamentari, possono continuare ad appartenere a una camera (o essere eletti alla stessa), non essendo prevista alcuna incompatibilit\u00e0 al riguardo.\nFunzioni.\nI ministri possono essere preposti a un ministero, nel qual caso sono detti \"ministri segretari di stato\" o \"ministri con portafoglio\" o semplicemente \"ministri\"; se non lo sono allora sono detti \"ministri senza portafoglio\" e sono comunque membri del Consiglio dei ministri e possono essere preposti a particolari strutture organizzative (ad esempio ai dipartimenti della Presidenza del Consiglio). Va notato che la dizione \"ministro segretario di stato\", che risale al periodo monarchico (quando i ministri segretari di stato si contrapponevano ai \"ministri di stato\", titolari di una carica puramente onorifica) non \u00e8 stata ripresa dalla Costituzione repubblicana e, quindi, viene usata solo nella prassi.\nIl numero, le attribuzioni e l'organizzazione dei ministeri sono stabilite per legge (art. Cost.).\nI ministri segretari di stato sono coadiuvati da \"sottosegretari di stato\" e da \"vice ministri\".\nNell'esercizio delle loro funzioni i ministri adottano provvedimenti amministrativi, solitamente in forma di decreto (\u00e8 detto \"decreto ministeriale\" quello emanato da un solo ministro, \" decreto interministeriale\" quello emanato congiuntamente da pi\u00f9 ministri). Va tuttavia rammentato che, in virt\u00f9 del principio di separazione tra funzioni di indirizzo politico-amministrativo e di gestione, i provvedimenti ministeriali, come quelli degli altri organi politici, non possono invadere l'ambito delle funzioni di gestione, riservate ai dirigenti, salve le eccezioni espressamente previste dalla legge.\nSecondo l'art. 14 del D.Lgs. 30 marzo 2001, n. 165, il ministro periodicamente, e comunque ogni anno entro dieci giorni dalla pubblicazione della legge di bilancio, anche sulla base delle proposte dei dirigenti degli uffici dirigenziali generali: \nSecondo lo stesso articolo, il ministro non pu\u00f2 revocare, riformare, riservare o avocare a s\u00e9 o altrimenti adottare provvedimenti o atti di competenza dei dirigenti. In caso di inerzia o ritardo il ministro pu\u00f2 fissare un termine perentorio entro il quale il dirigente deve adottare gli atti o i provvedimenti. Qualora l'inerzia permanga, o in caso di grave inosservanza delle direttive generali da parte del dirigente competente, che determinino pregiudizio per l'interesse pubblico, il ministro pu\u00f2 nominare, previa contestazione (salvi i casi di urgenza), un commissario ad acta. Il ministro pu\u00f2 inoltre annullare gli atti dei dirigenti per motivi di legittimit\u00e0 (cosiddetto \"annullamento ministeriale\").\nResponsabilit\u00e0.\nSecondo l'art. della Costituzione, i ministri sono responsabili collegialmente degli atti del Consiglio dei ministri e individualmente degli atti dei loro dicasteri. La responsabilit\u00e0 pu\u00f2 essere politica, amministrativa e penale.\nPoliticamente i ministri sono responsabili verso il Parlamento, che pu\u00f2 votare la sfiducia al Governo o, anche, a singoli ministri, oltre che verso il Presidente del Consiglio.\nLa responsabilit\u00e0 amministrativa, per la quale sussiste la giurisdizione della Corte dei conti, sorge a seguito di danno erariale, diretto (sofferto cio\u00e8 dall'ente di appartenenza, lo Stato) o indiretto (sofferto da un privato che, in conseguenza di ci\u00f2, \u00e8 stato risarcito dallo Stato), ed \u00e8 disciplinata secondo le regole valide per la generalit\u00e0 dei funzionari e agenti pubblici.\nQuanto alla responsabilit\u00e0 penale, in passato, per i reati commessi nell'esercizio delle loro funzioni, i ministri erano giudicati dalla Corte costituzionale in una particolare composizione; dopo la riforma dell' della Costituzione, intervenuta nel 1989, sono invece sottoposti alla magistratura ordinaria, previa autorizzazione del Senato della Repubblica (se senatori o estranei al Parlamento) o della Camera dei deputati (se deputati), che possono negarla quando ritengano che le ipotizzate violazioni della legge penale siano giustificate, entro certi limiti, dal supremo interesse della Repubblica: \u00aba chi reputa incostituzionale l\u2019insindacabilit\u00e0 della valutazione parlamentare, si contrappone chi considera tale insindacabilit\u00e0 come la riaffermazione della sovranit\u00e0 politica che, a determinate condizioni, pu\u00f2 o deve poter sottrarre allo Stato di diritto la potest\u00e0 d\u2019imperio, sebbene possa apparire una reviviscenza della teoria e della pratica del governo illimitato. La Corte costituzionale, chiamata a decidere nei conflitti d\u2019attribuzione insorti al riguardo tra magistratura e Camere, sembra inclinare a riconoscere l\u2019insindacabilit\u00e0 purch\u00e9 congruamente motivata e rispettosa dei diritti inalienabili\u00bb."}
{"id": "858806", "revid": "104458", "url": "https://it.wikipedia.org/wiki?curid=858806", "title": "Ducato del Friuli", "text": "Il Ducato del Friuli o di Cividale fu il primo ducato istituito dai Longobardi in Italia. Venne costituito nel 569 da Alboino e affidato a Gisulfo I del Friuli. Il ducato fu tra i pi\u00f9 influenti della \"Langobardia Maior\" e dell'intero regno longobardo; pi\u00f9 di un suo duca aspir\u00f2 al trono di Pavia, sia ribellandosi (senza fortuna) al sovrano legittimo, sia venendo regolarmente investito (fu il caso di Rachis e Astolfo). Ultimo duca longobardo di cui si ha notizia \u00e8 Rotgaudo, che regn\u00f2 fino al 776. Capitale del ducato era Cividale, l'antica \"Forum Iulii\". In seguito alla caduta del regno longobardo e alla sua inclusione nei domini di Carlo Magno, nel 781 venne riorganizzato su base comitale nel \"Regnum Italicorum\" affidato da Carlo al figlio Pipino.\nStoria.\nLe origini.\nCividale fu la prima localit\u00e0 di rilievo a cadere sotto il dominio longobardo e costituiva la via d'accesso all'Italia da oriente. Alboino, ritenendo strategicamente essenziale garantirsi le spalle per procedere in sicurezza all'invasione della Val Padana, vi stabil\u00ec un forte presidio militare, capace di resistere a un eventuale attacco bizantino o avaro e di tenere eventualmente aperta la via della ritirata verso la Pannonia, e lo affid\u00f2 a Gisulfo, suo nipote e \"marpahis\" (scudiero). Gisulfo venne nominato duca (\"dux\"), ovvero comandante militare, e il territorio soggetto al suo dominio fu il primo dei ducati longobardi nei quali i conquistatori avrebbero organizzato la Penisola. Fin dalle sue origini, quindi, il Ducato del Friuli rivest\u00ec una funzione militare (e quindi politica) di primo piano; tale condizione lo avrebbe portato, durante tutta l'epoca del regno longobardo, a giocare un ruolo di primo piano nel quadro politico italiano, tanto che pi\u00f9 d'uno dei suoi duchi sarebbe assurto al rango di re.\nIl VII secolo.\nPoco si sa del primo successore di Gisulfo I, Grasulfo I, mentre di Gisulfo II \u00e8 nota la valorosa resistenza opposta a un'invasione degli Avari, pare chiamati dallo stesso re Agilulfo per stroncare un tentativo di ribellione del duca. Paolo Diacono narra con accenti epici la strenua difesa di Gisulfo e dei suoi pochi uomini, annientati nonostante il loro valore. Lo storico longobardo, anch'egli originario del ducato friulano, racconta poi con ampi dettagli il tradimento della moglie di Gisulfo, Romilda, che consegn\u00f2 la citt\u00e0 ai nemici. Gli Avari misero a sacco ferocemente il ducato per poi ritirarsi nuovamente in Pannonia; sul trono di Cividale si insediarono allora Caco e Tasone, i figli maggiori del duca ucciso (610). I coreggenti intrapresero una campagna contro gli Slavi che allarg\u00f2 verso est i confini del ducato, imponendo al popolo vicino un tributo che gli Slavi avrebbero continuato a versare fino al tempo di Rachis. Intorno al 625 i fratelli caddero in un'imboscata tesa loro a Oderzo (citt\u00e0 ancora sotto controllo bizantino) dal patrizio Gregorio.\nIl trono ducale fu assunto da Grasulfo II, fratello di Gisulfo e quindi zio di Caco e Tasone; gli altri due figli di Gisulfo (Romualdo e Grimoaldo), per\u00f2, non accettarono la podest\u00e0 dello zio e si trasferirono a Benevento, presso il duca Arechi. Paolo Diacono accenna appena ai regni di Grasulfo e del suo successore Agone, mentre di Lupo, duca dal 662, racconta la spedizione a Grado: Lupo saccheggi\u00f2 la citt\u00e0, riprendendo i tesori del Patriarcato di Aquileia. Il duca godeva di particolare fiducia da parte di re Grimoaldo, che gli affid\u00f2 il suo palazzo a Pavia quando scese a Benevento, ma nel 663 si ribell\u00f2 al sovrano. Grimoaldo si accord\u00f2 quindi con gli Avari, che penetrarono nel ducato e uccisero Lupo. Si rifiutarono per\u00f2 di ritirarsi e perseverarono nelle loro razzie, finch\u00e9 Grimoaldo stesso non intervenne e, grazie a un'astuzia, riusc\u00ec a indurli al ritorno in Pannonia. Sul trono di Cividale Grimoaldo insedi\u00f2 Vectari, preferendolo al figlio di Lupo, Arnefrido.\nVectari, originario di Vicenza, respinse sul Natisone una nuova incursione degli Slavi. Dopo di lui il trono pass\u00f2, per pochi mesi, a Landari e poi a Rodoaldo (671); questi fu deposto, intorno al 695, da Ansfrido, che lo costrinse a rifugiarsi prima in Istria, poi a Ravenna e infine a Pavia presso la corte di re Cuniperto. Il sovrano sembr\u00f2 tollerare l'usurpazione di Ansfrido, ma questi da l\u00ec a poco si ribell\u00f2 anche a Cuniperto e tent\u00f2 di impadronirsi del trono di Pavia. Questa ribellione, nuovo episodio di una serie di sollevazioni tutte generate nel settore nord-orientale della Langobardia Maior, era una manifestazione dell'insofferenza dei Longobardi di quell'area (detta \"Austria\") alla politica filo-cattolica sviluppata dalla dinastia Bavarese: capeggiata in varie occasioni dai duchi di Cividale o di Trento, la fronda incarnava l'opposizione ariana e tradizionalista (quindi guerriera ed espansionista) agli obiettivi di pacificazione perseguiti dai re di Pavia, inclini in quegli ultimi anni dell'VIII secolo a non turbare lo \"status quo\" raggiunto con i Bizantini e con il Papato. Anche in quell'occasione, comunque, il re ebbe la meglio; Ansfrido fu catturato presso Verona, accecato e costretto all'esilio. Al suo posto, Cuniperto insedi\u00f2 il fedele Adone, fratello del deposto Rodoaldo, che resse come reggente il ducato per poco pi\u00f9 di un anno e mezzo.\nL'VIII secolo.\nAlla morte di Adone, agli inizi dell'VIII secolo, il ducato pass\u00f2 a Ferdulfo: un uomo \"infido e superbo\", secondo la descrizione di Paolo Diacono, che, desideroso di procurarsi una facile gloria militare, corruppe alcuni Slavi affinch\u00e9 invadessero il ducato. La battaglia, per\u00f2, volse a danno dei Longobardi, anche a causa delle divisioni interne del fronte ducale tra Ferdulfo e il nobile Argait; gli Slavi ottennero una facile vittoria, propiziata da gravi errori tattici dei difensori, e sterminarono quasi interamente la nobilt\u00e0 friulana. Caddero anche Ferdulfo e Argait, mentre l'unico che si segnal\u00f2 per valore fu Munichi, padre del futuro duca Pietro. Breve fu anche il regno del successore di Ferdulfo, Corvolo, presto accecato e deposto per offesa al re; fu sostituito da Pemmone, intorno al 710.\nPemmone, stimato da Paolo Diacono (che lo definisce \"uomo intelligente e utile alla patria\"), dovette anch'egli affrontare gli Slavi, che sconfisse valorosamente e costrinse ad accettare le sue condizioni. Poco pi\u00f9 tardi, per\u00f2, si trov\u00f2 coinvolto in una grave contesa con il patriarca di Aquileia Callisto. Il patriarca protest\u00f2 contro il fatto che il vescovo di Zuglio, Fidenzio, avesse trasferito la sede della sua diocesi a Cividale; la decisione fu ribadita anche dal successore di Fidenzio, Amatore. Callisto, titolare della cattedra di Aquileia, risiedeva a Cormons a causa dell'eccessiva vulnerabilit\u00e0 della sede patriarcale agli attacchi dei Bizantini e valut\u00f2 sconveniente che un altro vescovo si insediasse nella capitale ducale. Scacci\u00f2 quindi Amatore e si insedi\u00f2 nella sua residenza a Cividale. Pemmone non accett\u00f2 la risuluzione patriarcale e procedette contro Callisto, imprigionandolo sotto dure condizioni. Nella contesa intervenne allora re Liutprando, che si adir\u00f2 contro il duca e lo priv\u00f2 del titolo, affidandolo al maggiore dei figli di Pemmone, Rachis.\nIl nuovo duca guid\u00f2 una spedizione nella terra degli Slavi (Carniola) e la devast\u00f2, dando prova di valore. Rachis e i suoi guerrieri friulani si distinsero anche nella difesa di Liutprando quando il sovrano, in marcia verso Fossombrone, fu attaccato a tradimento dai ribelli spoletini. Il prestigio guadagnato in questi frangenti consent\u00ec a Rachis di ottenere il trono di Pavia nel 744, deponendo dopo pochi mesi di regno il successore di Liutprando, Ildebrando. Il trono ducale fu assunto da suo fratello Astolfo, che tuttavia lo tenne soltanto pochi anni: nel 749 subentr\u00f2 a Rachis (deposto dai duchi) come re d'Italia.\nPi\u00f9 scarse sono le informazioni riguardo alle sorti del ducato durante gli ultimi anni del regno longobardo, quando fu retto prima dai coreggenti Anselmo e Pietro (749 - 756) e quindi dall'ultimo duca di cui si ha notizia, Rotgaudo (774 - 776). Tuttavia \u00e8 probabile che in quegli anni, in cui il regno longobardo era retto da sovrani di origine friulana e il potere centrale era particolarmente forte, l'autonomia del ducato fosse limitata. Una prova indiretta \u00e8 costituita dal fatto che l'Istria, conquistata da Astolfo dopo che questi si era gi\u00e0 insediato a Pavia, non fu annessa al ducato, ma rimase sotto diretta dipendenza regia.\nIl Friuli dopo la fine del regno longobardo.\nNel 774, in seguito alla conquista del Regno longobardo, Carlo Magno assunse il titolo di \"Gratia Dei rex Francorum et Langobardorum atque patricius Romanorum\" (\"Per grazia di Dio re dei Franchi e dei Longobardi e patrizio Romano\"), realizzando un'unione personale dei due regni. Carlo scelse di mantenere le \"Leges Langobardorum\" anche se in seguito alla rivolta del 776, capeggiata dal duca del Friuli Rotgaudo, sostitu\u00ec con i conti, dei funzionari pubblici, i duchi longobardi e ridistribu\u00ec i patrimoni di questi ultimi tra gli aristocratici franchi. Cos\u00ec anche il Ducato del Friuli venne riorganizzato su base comitale e nel 781 venne inquadrato assieme agli altri territori ex-longobardi nel \"Regnum Italicorum\", affidato a Pipino sotto la tutela del padre Carlo. Nell'846 il feudo fu trasformato in marca.\nTestimonianze artistiche.\nLa capitale del ducato, Cividale, \u00e8 tra le citt\u00e0 che meglio hanno conservato le tracce del dominio longobardo in Italia. Tra le testimonianze architettoniche, spicca il \"tempietto longobardo\", eretto verso la met\u00e0 dell'VIII secolo; composto da un'aula a base quadrata e riccamente ornato da stucchi con motivi geometrici e fitomorfi e con episodi evangelici, rappresenta una sintesi tra la tradizione decorativa longobarda e reminiscenze classiche.\nSoggetti evangelici caratterizzano anche i bassorilievi dell\"altare di Rachis\", in pietra d'Istria, oggi conservato presso il Museo cristiano. Il Museo archeologico nazionale ospita invece il \"fonte battesimale del patriarca Callisto\", risalente sempre all'VIII secolo; a base ottagonale, \u00e8 sormontato da un tegurio sorretto da colonne corinzie e riccamente scolpito.\nAltre testimonianze attestano lo sviluppo, anche a Cividale, della raffinata oreficeria longobarda, rappresentata per esempio dalla \"croce di Gisulfo\". Conservata anch'essa al Museo archeologico nazionale, \u00e8 una croce realizzata a sbalzo in lamina d'oro nel VII secolo e legata dalla tradizione al duca Gisulfo I, anche se probabilmente \u00e8 stata realizzata in un periodo successivo a quello del suo regno.\nElenco dei duchi del Friuli.\nA causa delle lacune delle fonti, la sequenza dei duchi di Cividale \u00e8 almeno in parte ipotetica."}
{"id": "858816", "revid": "1305772", "url": "https://it.wikipedia.org/wiki?curid=858816", "title": "Chiesa del SubGenio", "text": "La Chiesa del SubGenio (in lingua inglese Church of the SubGenius) \u00e8 un movimento religioso-satirico nato negli Stati Uniti d'America nella citt\u00e0 di Dallas, nel XX secolo. \nStoria.\nVenne fondata da Ivan Stang e Philo Drummond, verosimilmente negli anni settanta. La prima traccia registrata dell'attivit\u00e0 dell'organizzazione fu la pubblicazione, nel 1979, di un documento conosciuto come The Sub Genius Pamphlet no.1, fotocopiato in pi\u00f9 copie e sparso in vari posti della citt\u00e0 di Dallas, in Texas, anche se tuttavia \nIl movimento, che definisce una setta segreta anticospirativa, ottenne una certa popolarit\u00e0 durante gli anni ottanta e novanta del XX secolo basandosi sugli elementi della cultura pop dell'epoca, della musica underground e di un particolare interesse per internet.\nCon la popolarit\u00e0 che internet ebbe negli USA durante gli anni 90, si diffuse l'interesse per il movimento, tanto che comparirono numerosi newsgroup e siti al riguardo. Il sito ufficiale \u00e8 mantenuto da Ivan Stang.\nLe caratteristiche del \"culto\".\nDescrizione generale.\nIl termine \"SubGenio\" non deriva dal possedere un'intelligenza inferiore alla media, ma sta ad indicare la non presuntuosit\u00e0 (anche perch\u00e9 essere geni non \u00e8 poi cos\u00ec divertente).\nIl Subgenio non si ritiene appartenente alla razza degli umani, definiti \"Normali\" (o \"Pink\"), ma \u00e8 un erede della estinta razza degli \"Yeti\" o per lo meno possiede un po' del suo sangue. Per avere la salvezza \u00e8 necessario aderire alla \"Chiesa\", previo pagamento della quota di 30 dollari.\nI membri credono in una divinit\u00e0 benigna, detta Jehovah 1 che \u00e8 l'opposto della malefica NHGH.\nLo \"Slack\".\nLa \"Chiesa del SubGenio\" pone le proprie radici nella ricerca dello \"slack\", ovvero il senso di libert\u00e0 ed indipendenza che si prova quando si raggiungono i propri obiettivi.\nOgnuno di noi nasce con lo \"slack\" dentro di s\u00e9, ma questo ci viene rubato dal conformismo della Cospirazione.\nI seguaci dello \"slack\" predicano la non accettazione dei limiti posti dalla societ\u00e0 e si descrivono come un'organizzazione di \"mutanti, blasfemi, ribelli, non credenti, hacker\" e come persone che considerano se stesse fuori dal canone. I peggiori nemici del SubGenio sono i Pink, gli inetti umani che hanno la terribile colpa di aver contribuito a creare la Cospirazione che affligge il Mondo, cibandosi di ridicole favolette e lavorando come ossessi per ingrassarla.\n\"Bob\" idolo/feticcio dei Subgeni lotta invece la Cospirazione dall'interno, e in accordo con una evolutissima razza aliena ha in programma di vendere la Terra e salvare tutti i Subgeni paganti trasportandoli sulle Scialuppe del Sesso, poco prima che si scateni l'apocalisse sulla Terra.\nIcona: Bob.\nIl simbolo della Chiesa del Subgenio \u00e8 la faccia sorridente di J. R. \"Bob\" Dobbs che fuma la pipa. \nLa chiesa ha in seguito adottato un nuovo simbolo chiamato la sacra icona o \"Dobbs Icon\", che \u00e8 fondamentalmente la faccia di \"Bob\" con la pipa stilizzata: una barra verticale (viso), tre barre orizzontali (occhi, naso, bocca) e la barra laterale a sinistra a formare la pipa.La pipa \u00e8 l'elemento caratterizzante e pu\u00f2 essere riempita con qualsiasi sostanza, sia essa mistica, allucinogena o dal potere divino. Inoltre essa allude alla celebre opera del pittore surrealista Ren\u00e9 Magritte \"Ceci n'est pas une pipe\".\nCuriosit\u00e0.\nIl concetto di \"slack\" influenz\u00f2 l'informatico statunitense Patrick Volkerding che ispirandosi ad esso utilizz\u00f2 il termine per dare il nome alla distribuzione GNU/Linux da lui creata: slackware."}
{"id": "858817", "revid": "22475", "url": "https://it.wikipedia.org/wiki?curid=858817", "title": "Chiesa del Subgenio", "text": ""}
{"id": "858818", "revid": "1305772", "url": "https://it.wikipedia.org/wiki?curid=858818", "title": "Ansgarda di Borgogna", "text": "Origine.\nEra figlia del conte Arduino di Borgogna e di Wisemberga di cui non si conoscono gli ascendenti.\nBiografia.\nSecondo gli Annales Bertiniani, nel marzo dell'862, all'et\u00e0 di circa 36 anni, Ansgarda spos\u00f2 segretamente l'erede al trono di Francia, che di anni ne aveva 16, il principe Luigi il Balbo, contro il volere del re Carlo il Calvo.Secondo Rosamond McKitterick, nel suo \"The Frankish Kingdoms under the Carolingians, 751-987\" (1983), in quello stesso anno (862), Luigi aveva capeggiato una ribellione, appoggiata dai Rorgonidi del Maine, contro il padre, Carlo il Calvo che dopo aver vinto revoc\u00f2 a Rorgone II l'amministrazione del ducato del Maine in favore di Roberto il Forte, mentre Luigi fu perdonato e ricevette la contea di Meaux.\nComunque il re, negli anni a seguire, si adoper\u00f2 affinch\u00e9 il matrimonio fosse annullato, ma non ci riusc\u00ec; per\u00f2 Luigi il Balbo, nell'875, per volere del padre, ma con la disapprovazione di papa Giovanni VIII, divorzi\u00f2 da Ansgarda, che venne ripudiata e allontanata da corte e nello stesso anno (febbraio 875) Carlo riusc\u00ec a fare sposare Luigi con la sua prescelta, Adelaide del Friuli, che per\u00f2, a Troyes, il 7 settembre 878, papa Giovanni VIII rifiut\u00f2 di incoronarla regina.\nQuando nell'879, Luigi il Balbo mor\u00ec, mentre stava preparando una spedizione contro il conte di Poitiers Ranulfo II e quello del Maine, Ragenoldo, Ansgarda lavor\u00f2 per la successione sul trono dei suoi figli maschi: Luigi e Carlomanno. Spinse l'arcivescovo di Reims a rivedere il suo divorzio, anche se la nuova regina era incinta e poi mise al mondo un erede maschio Carlo il Semplice.\nAnsgarda e i suoi figli accusarono Adelaide di adulterio e prima della fine dell'879 Luigi III e Carlomanno II salirono congiuntamante sui troni di Francia e di Aquitania; ambedue moriranno, giovani e senza eredi, per una caduta da cavallo, poco dopo la loro madre che dai necrologi della cattedrale di Reims risulta morta nel mese di novembre dell'anno, 880 oppure 882.\nFigli.\nAnsgarda diede a Luigi 5 figli:"}
{"id": "858820", "revid": "124213523", "url": "https://it.wikipedia.org/wiki?curid=858820", "title": "Albert Costa", "text": "\u00c8 stato campione del Roland Garros 2002 e vincitore del bronzo nel doppio maschile alle Olimpiadi di Sydney nel 2000. \nNon ha nessuna parentela con il tennista Carlos Costa, suo connazionale attivo durante gli anni ottanta e novanta.\nCarriera.\nCosta ha calcato i campi da tennis per 13 anni (1993-2006), ottenendo in tutto 385 vittorie e 273 sconfitte. In totale ha vinto 12 tornei, tra cui il Roland Garros nel 2002 (titolo che gli permise di raggiungere il suo best-ranking, ovvero la posizione numero 6).\nDestro, dotato di un ottimo rovescio ad una mano, Costa ha dato il meglio di s\u00e9 su superfici lente come la terra battuta, tant'\u00e8 vero che tutti i suoi titoli sono stati ottenuti sui campi rossi. Nel suo palmar\u00e8s va conteggiata tra le altre la vittoria al Master Series di Amburgo, ottenuta nel 1998, nonch\u00e9 una finale al Master di Roma (sempre nel 1998, ma a causa di problemi fisici non pot\u00e9 giocarla e dunque il successo fu attribuito a tavolino a Marcelo R\u00edos).\nLa sua vittoria al Roland Garros \u00e8 arrivata dopo una finale piuttosto agevole contro il connazionale Juan Carlos Ferrero, con il quale ha sempre avuto buoni rapporti. \u00c8 curioso notare che l'ultima partita della carriera giocata da Costa, al torneo di Barcellona del 2006, \u00e8 stata proprio contro Ferrero."}
{"id": "858850", "revid": "306856", "url": "https://it.wikipedia.org/wiki?curid=858850", "title": "Th\u00e9ophile Alexandre Steinlen", "text": "Biografia.\nIl suo nome dimostra le origini tedesche della famiglia paterna, anche se nacque nella Svizzera francese. Egli fu un artista appartenente all'Art Nouveau.\nTerminato il Liceo, si iscrisse alla Facolt\u00e0 di Lettere dell'Accademia di Losanna, ma ben presto dovette andare a lavorare presso un parente a Mulhausen, in una fabbrica di tessuti di lino ed il suo talento serv\u00ec per i disegni decorativi dei tessuti.\nNel 1881 and\u00f2 a Parigi, nel periodo in cui Montmartre raggiungeva il suo significato letterario ed artistico nel mondo. La sua prima \"affiche\" (manifesto) fu \"Trouville sur Mer\" del 1885. Nel 1891 dipinse \"Le reve\" e scopr\u00ec la litografia. I quadri del 1894, anno in cui fece la sua prima esposizione a la \"Bodini\u00e8re\", mostrano la sua denuncia della miseria e della violenza (\"Le petit sou\").\nNel boulevard \"Rochechouart\" fu aperto il primo caff\u00e8 artistico da Rodolphe Salis e, qualche anno dopo, Le Chat Noir, in \"rue Victor Masci\". Salis amava definirsi \"gentilhomme cabaretier\", perch\u00e9 riteneva di avere la parentela con un'antica famiglia nobile svizzera ed il suo cabaret dette occasione a molti artisti e poeti di far conoscere le loro opere al pubblico. Fra questi artisti c'era Steinlen che, a Le Chat Noir, conobbe anche Toulouse Lautrec. Rodolphe Salis pensava prima di tutto al proprio interesse, perch\u00e9 ricompensava poco i suoi cantanti ed i suoi pittori, ai quali faceva pagare anche la birra che bevevano, senza tener conto che essi gli avevano riempito il locale di disegni e quadri. Egli aveva molte opere di Steinlen, fra le quali un quadro decorativo, rappresentante un concerto di gatti sui tetti di Montmartre: anche l'insegna \"Le Chat Noir\" (1896) affissa sulla porta del cabaret era stata dipinta da Steinlen.\nNel 1900, per la sua conoscenza con \u00c9mile Zola che aveva scritto \"L'assommoir\", Steinlen dipinse un quadro a cui dette il titolo di questo libro.\nPoco dopo Steinlen cominci\u00f2 a trattare i soggetti della vita popolare nelle sue illustrazioni dei canti di \"Bruants\": lavoratori, mendicanti, musicisti, \"camelots\", ortolani, \"cocottes\", \"souteneurs\", vita dei sobborghi, piazze, quartieri operai, perch\u00e9 nell'uomo egli riconobbe la vittima dell'ambiente sociale.\nDal 1913 al 1919 produsse molte \"affiches\" di guerra, denunciando la miseria dei soldati e della gente (\"Deux m\u00e8res et trois enfants\" - \"C'est la guerre\").\nCollabor\u00f2 con le sue illustrazioni al settimanale rivoluzionario \"Chambord\", fondato da \"G\u00e9rault Richard\", (1860-1911), deputato socialista e redattore della \"Petite Republique\", firmandosi con lo pseudonimo \"Petit Pierre\", traduzione leggermente modificata del suo cognome.\nTra le sue pi\u00f9 assidue e riuscite collaborazioni con periodici, vanno certamente ricordate perlomeno quelle con L'Assiette au Beurre e soprattutto per Gil Blas (dal 1891), per il quale realizz\u00f2 in 10 anni oltre 700 disegni, narranti la vita quotidiana, tra miseria e poesia, dei bassifondi di Parigi.\nMuore a Parigi nel 1923 e venne sepolto nel Cimitero di Saint-Vincent."}
{"id": "858852", "revid": "74801", "url": "https://it.wikipedia.org/wiki?curid=858852", "title": "Contea di Cherokee (Georgia)", "text": "La contea di Cherokee (in inglese Cherokee County) \u00e8 una contea dello Stato USA della Georgia. Il nome deriva dalla trib\u00f9 di nativi americani Cherokee. Al censimento del 2000 la popolazione era di abitanti. Il capoluogo della contea \u00e8 Canton.\nGeografia fisica.\nLo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua. La maggior parte del territorio coperto dall'acqua \u00e8 occupato dal Lago Allatoona nel sud-ovest della contea. Il lago \u00e8 alimentato dai fiumi Etowah e Little River (corsi d'acqua primari della contea) e da altri larghi affluenti come il Noonday Creek.\nStoria.\nLa contea \u00e8 stata costituita il 26 dicembre 1831."}
{"id": "858858", "revid": "20768", "url": "https://it.wikipedia.org/wiki?curid=858858", "title": "Vucciria", "text": "La Vucciria \u00e8 un noto mercato storico di Palermo, insieme ad altri denominati Ballar\u00f2, Il Capo, Mercato delle Pulci e Lattarini.\nSi estende tra via Roma, La Cala, il Cassaro, lungo la via Cassari, la piazza del Garraffello, la via Argenteria nuova, la piazza Caracciolo e la via Maccheronai, all'interno del mandamento Castellammare.\nNome.\nIl nome di questo mercato deriva dalla parola \"Bucceria\", simile al volgare \"beccheria\" o al francese \"boucherie\", che significa macelleria, da \"becco\", il caprone che rappresentava l'animale macellato per eccellenza. Il mercato era infatti inizialmente destinato al macello (e in epoca angioina ne sorgeva uno) ed alla vendita delle carni. Successivamente divenne un mercato per la vendita del pesce, della frutta e della verdura. Anticamente era chiamato \"la Bucciria grande\" per distinguerlo dai mercati minori. \"Vuccir\u00eca\" in palermitano significa \"Confusione\". Oggi, la confusione delle voci che si accavallano e delle grida dei venditori (le \"abbanniati\") \u00e8 uno degli elementi che, maggiormente, caratterizza questo mercato palermitano.\nStoria.\nLa vicinanza al porto cittadino stimol\u00f2 l'insediamento di mercanti e commercianti genovesi, pisani, veneziani, etc. sin dal XII secolo. La presenza di numerosi artigiani \u00e8 ancora leggibile dai nomi di alcune strade (via Chiavettieri, via Materassai, via dei Tintori, etc.)\nNel corso dei secoli la Vucciria sub\u00ec diverse modifiche. Il vicer\u00e9 Caracciolo nel 1783 decise di cambiarne l'aspetto, in particolare della sua piazza principale, che fu chiamata col suo nome in suo onore. Intorno alla piazza si costruirono dei portici che ospitavano i banchi di vendita ed al centro fu sistemata una fontana. \u00c8 impossibile descrivere tutti gli odori caratteristici che pervadono il posto, anche se il tipico odore di pesce risulta certamente il pi\u00f9 intenso.\nAll'interno della zona del mercato si trovano palazzi nobiliari ed opere d'arte quali il Palazzo Mazzarino, appartenuto alla famiglia del celebre cardinale, la fontana del Garraffello, palazzo Gravina Filangeri di Rammacca al Garraffello.\nCaratteristiche.\nMuovendosi all'interno del fitto intreccio di vicoli e piazzette del mercato della Vucciria si possono ritrovare tutti gli ingredienti della cucina siciliana; le coloratissime bancarelle traboccano di cassette di legno che, grazie ai colori della mercanzia, si trasformano in scrigni ricolmi dell'oro dei limoni, dell'argento delle sarde fresche e salate, del bronzo delle olive e del corallo dei pomodori essiccati.\nSpettacolari le piramidi di \"cuccuzzedde\", di broccoli verdi, di mazzi di \"tenerumi\". In estate la scena di questo grande teatro di strada vede trionfare come assoluti protagonisti i \"muluni d'acqua\" e le grandi angurie con il ventre affettato e messo a nudo.\nIl variegato mondo dei pesci, poggiato su letti di ghiaccio tritato, \u00e8 rappresentato da gamberi, orate, scorfani, tonni, pescespada, polpi, seppie e grossi calamari.\nNelle pentole bollenti vengono tuffati i polpi bolliti, conditi a fine cottura con soltanto una spruzzata di limone. Le sarde salate vengono pulite davanti agli occhi dei clienti. Caratteristiche sono anche le \"stigghiole\" cotte alla brace e le \"panelle\".\nA partire dagli anni 2000 la Vucciria \u00e8 diventata una delle sedi della \"movida\" palermitana, dal tardo pomeriggio e fino a notte inoltrata. \u00c8 possibile trovare tanti locali che vendono bevande a costo inferiore rispetto ai locali di altre zone, e angoli in cui si vende cibo da strada, dal panino con panelle e crocch\u00e8 al panino con la milza, dalle stigghiola al polpo.\nArte.\nUn celebre dipinto di Renato Guttuso del 1974, intitolato \"Vucciria di Palermo\", e ammirabile al Palazzo Steri, rappresenta la vita della Vucciria, ed \u00e8 caratterizzato da un'allegra baraonda di bancarelle trasformata dal pittore bagherese in una fantasmagorica tappezzeria di odori e di colori.\nDal 1999 fino al 2015 l'artista austriaco Uwe Jaentsch ha realizzato numerose installazioni ed opere d'arte alla piazza Garraffello. Nel 2006 lui ha creato la \"Cattedrale dei rifiuti\" della stessa piazza e il Museo Piazza Garraffello con Costanza Lanza di Scalea.\nDa alcuni anni sono attivi nel mercato \"en plein air\", il fotografo Santo Eduardo di Miceli, l'artista Alessandro Bazan, in piazza Garraffello e di recente un secondo atelier del pittore Mom\u00f2 Calascibetta che ha la sua residenza a Milano ma che ha aperto un nuovo \"Spazio Mom\u00f2\" proprio in piazza Caracciolo.\nDal 15 giugno al 5 luglio 2010 una personale fotografica di Angelo Trapani sul tema \"la Vucciria\" ha avuto luogo presso palazzo Fatta a Palermo. La mostra, inserita nell'ambito della rassegna fotografica Pot-Show, organizzata della rivista palermitana di fotografia, arte e cultura \"Potpourri\", ha messo in evidenza lo stato di decadenza e di semiabbandono di alcuni degli angoli pi\u00f9 suggestivi dell'antico mercato.\nNegli ultimi anni alcuni edifici della Vucciria sono stati restaurati, e numerosi banchi del mercato sono attualmente chiusi o trasferiti in altri mercati storici. Nel 2015 si \u00e8 proceduto alla ripavimentazione della zona centrale con nuove basole di billiemi. La zona \u00e8 caratterizzata da una vivace vita notturna, \u00e8 conosciuta per il suo ambiente alternativo e le taverne e per il degrado ambientale generalizzato.\nNella lingua siciliana.\nAncora oggi sono numerosi nel mercato i banchi del pesce, che viene continuamente mantenuto umido. Per questo in citt\u00e0 si dice che: \nDi una promessa o di un avvenimento che non si realizzer\u00e0 mai si dice che avverr\u00e0 \"quannu e balati ra Vucciria s'asciucanu\" (quando il pavimento della Vucciria s'asciugher\u00e0)."}
{"id": "858870", "revid": "125430176", "url": "https://it.wikipedia.org/wiki?curid=858870", "title": "Dundee United Football Club", "text": "Il Dundee United Football Club, meglio noto come Dundee United, \u00e8 una societ\u00e0 calcistica scozzese con sede nella citt\u00e0 di Dundee. Milita nella Scottish Premiership, la prima divisione scozzese.\nTradizionalmente, i giocatori del Dundee United hanno il soprannome \"The Terrors\" mentre i tifosi sono noti come \"The Arabs\", anche se in questi ultimi anni ormai il secondo nome stia iniziando ad essere usato dai mezzi di comunicazione per indicare la squadra stessa. \"The Tangerines\" (o \"Tangerine Terrors\") \u00e8 un altro termine utilizzato occasionalmente per indicare il club.\nTra i trofei nazionali, il Dundee United conta un campionato, due Coppe di Scozia e due Coppe di Lega. Nelle competizioni europee \u00e8 la quarta squadra scozzese per esperienza, avendo giocato 104 partite (sei in meno rispetto all') in oltre 22 stagioni di presenza.\nStoria.\nGli inizi (1909-1971).\nIspirata dall'esempio dell'Hibernian di Edimburgo, la comunit\u00e0 irlandese di Dundee fond\u00f2 una squadra di calcio nel 1909, seguendo l'esempio dei \"Dundee Harp\". Originariamente chiamato Dundee Hibernian, il club prese in gestione il Clepington Park (rinominato poi Tannadice Park) dai \"Dundee Wanderers\" e gioc\u00f2 la prima partita il 18 agosto 1909 proprio contro l'Hibernian, pareggiando per 1-1. L'anno successivo la squadra si affili\u00f2 alla Scottish Football League. Il club fu salvato dal fallimento nell'ottobre del 1923 da un gruppo di imprenditori di Dundee. Si decise di cambiare il nome della squadra in Dundee United per attrarre maggiore interesse; fu considerato anche il nome \"Dundee City\", ma vi furono proteste da parte dei rivali acerrimi del Dundee FC.\nIl Dundee United vinse la Division Two nel 1924-25 e nella stagione seguente esord\u00ec in Division One, nel quale rest\u00f2 per due stagioni. Rivinse altre due volte il titolo di Second Division, facendo la spola tra le due serie fino al 1932, poi per molti anni il club navig\u00f2 nel bassifondi della Scottish league, competendo per raggiungere la massima serie solo per quattro stagioni, fino all'arrivo in panchina di Jerry Kerr nel 1959. Kerr riport\u00f2 lo United nella massima serie dopo 28 anni di assenza alla prima stagione in panchina, grazie al secondo posto raggiunto in Second Division. Fra i giocatori dell'epoca si ricordano Dennis Gillespie e Jim Irvine, i difensori Doug Smith e Ron Yeats (che divenne capitano nel Liverpool negli anni 1960).\nGli anni sessanta furono segnati da alcuni giocatori di rilievo provenienti dalla Scandinavia: \u00d6rjan Persson, Finn Seemann, Lennart Wing, Finn D\u00f8ssing e Mogens Berg. Questi giocatori contribuirono anche al raggiungimento per la prima volta delle competizioni europee: il Dundee United partecip\u00f2 alla Coppa delle Fiere 1966-1967 ed elimin\u00f2 persino il detentore della coppa; fu la prima squadra scozzese a trionfare in Spagna con il 2-1 contro i catalani il 25 agosto. In seguito venne eliminato dalla , nel turno successivo.\nNell'inverno 1962 Kerr, involontariamente, contribu\u00ec alla nascita di uno dei soprannomi del club, \"The Arabs\", poich\u00e9 per evitare un ennesimo rinvio di una partita contro lo a causa del campo ghiacciato: l'allenatore si fece prestare dei cannelli bruciatori per il catrame per sciogliere il ghiaccio, rovinando per\u00f2 il manto erboso che fu sistemato con della sabbia. Il club si impose per 3-0, dando cos\u00ec origine ad uno dei soprannomi del Dundee Utd.\nNell'estate 1967 il club guidato da Kerr disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Il Dundee United rappresent\u00f2 il , che concluse la Western Division, con 3 vittorie, 3 pareggi e 6 sconfitte, al sesto ed ultimo posto. La finale vide i Washington Whips, rappresentati dall', cedere ai Los Angeles Wolves, rappresentati dai . Jerry Kerr prepar\u00f2 la strada a un'altra fase felice per la squadra, con l'arrivo di Jim McLean.\nL'era di Jim McLean (1971-1994).\nJim McLean, che era allenatore del Dundee Football Club, prese il posto di Jerry Kerr nel 1971, segnando l'era pi\u00f9 vincente della storia del club. Quando arriv\u00f2 al Dundee United, la squadra aveva in bacheca meno trofei dei rivali cittadini del City (allora contava solo due campionati di Second Division). McLean port\u00f2 il Dundee United alla sua prima finale di Scottish Cup nella stagione 1973-74, persa contro il Celtic. Raggiunse anche un terzo posto in Scottish Premier Division nel 1977-78 e ancora nel 1978-79, presagio dei successi futuri; il primo di questi fu la Scottish League Cup della stagione 1979-80, vinta contro l'Aberdeen, con un bis l'anno dopo contro i concittadini del Dundee (il Dundee United vinse 3-0 entrambe le finali). Chiave del successo di McLean era l'uso dei giovani, formula che funzion\u00f2 per i successivi due decenni.\nIl Dundee United vinse la Scottish Premier Division per la prima volta nella storia nella stagione 1982-83, con il record di punti e di reti segnate. Successivamente, il Dundee United si afferm\u00f2 anche in campo internazionale in Europa con vittorie contro squadre come Monaco, Borussia M\u00f6nchengladbach, PSV Eindhoven, Anderlecht e Werder Brema.\nNella seguente Coppa dei Campioni, la sua prima in assoluto, il Dundee United giunse fino alla semifinale, dove fu battuto dalla Roma. Dopo aver vinto l'andata per 2-0, il Dundee United perse in trasferta per 3-0. In riferimento a quest'ultima partita di semifinale della Coppa dei Campioni 1983-1984, l'arbitro Michel Vautrot venne coinvolto (assieme all'arbitro italiano Paolo Bergamo) nel caso di corruzione e compravendita della partita. Successivamente sia Vautrot che Dino Viola, allora presidente della Roma, furono scagionati dall'accusa di corruzione per sopravvenuta prescrizione. La Corte Federale specific\u00f2 per\u00f2 di \"\"aver riscontrato un comportamento gravemente censurabile messo in opera dall'ing. Viola\", e di non poter quindi \"dichiarare caduta l'incolpazione contestata ai signori Landini e Viola in merito al passaggio della somma di 100 milioni\"\" Nel marzo del 2011 Riccardo Viola, figlio dell'allora Presidente della Roma Dino Viola, ha confermato in un'intervista televisiva che fu organizzata una cena con l'arbitro pochi giorni prima della gara in cui vennero consegnati 100 milioni di lire ad un intermediario che avrebbe consegnato i soldi all'arbitro stesso.\nL'apice in campo europeo fu raggiunto con la Coppa UEFA 1986-1987, quando il Dundee United divenne la prima squadra di Scozia ad arrivare in finale, dopo aver ritrovato sconfitto nei quarti di finale, sia all'andata che al ritorno, il Barcellona, questa volta allenato da Terry Venables e che annoverava tra le proprie fila l'inglese Gary Lineker, il gallese Mark Hughes e lo scozzese Steve Archibald. Il Dundee United rimane ancora oggi l'unica squadra britannica ad aver mantenuto tale imbattibilit\u00e0, con quattro vittorie in quattro incontri. Nonostante la sconfitta in finale contro il G\u00f6teborg, la FIFA premi\u00f2 la squadra con l'appena nato trofeo del \"Fair Play Award\", per il comportamento tenuto dai propri tifosi durante tutto il torneo.\nDurante questi anni, il Dundee United e l'Aberdeen ruppero l'ormai consolidato strapotere da parte dell'Old Firm nel calcio scozzese, e i due club divennero noti alla stampa come il New Firm. Dato che il Dundee F.C. non era in auge allora, l'attenzione era maggiore in occasione del New Firm derby. Dopo 22 anni di onorata carriera alla panchina del Dundee United, McLean decise di lasciare il proprio posto e di assumere il ruolo di presidente.\nIl dopo McLean (1994-oggi).\nL'erede di McLean come allenatore fu il primo europeo del continente, lo jugoslavo Ivan Golac. Avendo ereditato una delle squadre con il maggior numero di giovani talenti, decise di vendere anche alcuni pezzi grossi come Duncan Ferguson ai Rangers per la cifra di 4 milioni di sterline, facendo segnare il nuovo record per la vendita di un giocatore verso un club del Regno Unito. Secondo una fonte, il Dundee United aveva gi\u00e0 ricevuto offerte di cifre sui \u00a33 milioni da parte di squadre come Bayern Monaco, Leeds United e Chelsea, prima della vendita ai Rangers. Nel primo anno di gestione Golac, conquist\u00f2 la Scottish Cup a Tannadice Park per la prima volta nel 1994, dopo sei finali perse. Il Dundee United batt\u00e9 i Rangers per 1-0 con rete di Craig Brewster da posizione ravvicinata. Dopo ci\u00f2, la fortuna cominci\u00f2 a mancare alla squadra, che nonostante il buon gioco, dopo molte sconfitte, fu retrocessa in First Division all'ultima giornata, con una sconfitta contro il Celtic per 1-0. L'anno successivo fu nuovamente promosso in Premier Division e la stagione del ritorno in massima serie si concluse col terzo posto, cogliendo un posto valido per l'Europa: nella Coppa UEFA 1997-1998 elimin\u00f2 al primo turno gli andorrani del Principat col punteggio di 17-0 complessivo, ma usc\u00ec al turno successivo contro il Trabzonspor.\nNegli anni duemila, dopo due finali di coppe nazionali perse, il Dundee United disput\u00f2 la sua migliore stagione nel 2009-2010, quando arriv\u00f2 terzo in campionato e vinse la sua seconda Scottish Cup, vincendo contro il Ross County per 3-0. Dopo altre stagioni da medio-alta classifica, nella Scottish Premiership 2015-2016 \u00e8 arrivato ultimo e retrocesso.\nIn Scottish Championship si \u00e8 classificato al terzo posto sia nel campionato 2016-17 sia nel 2017-18, senza riuscire a vincere i play-off validi per la promozione. In Championship 2018-19 si classifica secondo, dopo un'intera stagione in lotta con Ross County (primo) e Ayr United (quarto, ma capolista per diverse giornate) per le posizioni di vertice; ma ancora una volta perde i play-off, in finale contro il St. Mirren, undicesimo in Premiership.\nNel campionato 2019-20 il Dundee United parte da favorito e distanzia gli avversari fin dalle prime giornate, raggiungendo un vantaggio massimo di oltre 15 punti sull'Inverness, diretto inseguitore. L'interruzione della Championship per la pandemia di COVID-19 cristallizza la classifica e sancisce il ritorno in massima serie dopo quattro anni.\nIn Premiership 2020-2021 il Dundee United trascorre molte giornate tra il quinto e il sesto posto, ma al momento dello split \u00e8 settimo e passa nella seconda met\u00e0 di classifica, dove conclude in nona posizione. In Scottish Cup arriva fino in semifinale, persa contro l'Hibernian.\nColori e simboli.\nL'origine della maglia attuale \u00e8 questa: il colore mandarino fu utilizzato per la prima volta quando il club gioc\u00f2 con il nome di Dallas Tornado nel torneo della United Soccer Association dell'anno 1967, alla quale erano stati invitati dopo la loro prima apparizione nelle competizioni europee, suscitando molto scalpore nel mondo calcistico e attirando su di loro l'attenzione dei media. Dopo le pressioni della moglie dell'allora manager Jerry Kerr, tale colore fu adottato come colore sociale nella stagione del 1969, per dare al club un aspetto pi\u00f9 giovane e moderno. Il nuovo colore appar\u00ec per la prima volta in un'amichevole estiva contro gli inglesi dell'Everton nell'agosto di quell'anno.\nOriginariamente fondata come \"Dundee Hibernian\", segu\u00ec l'esempio di molte squadre dello stesso periodo, adottando i tradizionali colori irlandesi: maglie verdi e pantaloncini bianchi. Da quando la denominazione pass\u00f2 a \"Dundee United\" nel 1923, i colori cambiarono e divennero maglie bianche con pantaloncini neri, cos\u00ec da prendere le distanze dalle loro origini irlandesi. Questi colori resistettero in varie forme fino al 1969, a volte utilizzando semplici camicie, ma altre volte utilizzando lo stile dei Celtic con i grandi cerchi, o talvolta come i Queen's Park con stretti cerchi o ancora con il motivo a \"V\" dell'Airdrie.\nL'attuale stemma fu creato nel 1993, e presenta il vecchio leone rampante circondato da un nuovo logo circolare che presenta i colori della squadra. Precedentemente, il leone era semplicemente rappresentato in uno scudo. Sebbene questa versione \"classica\" fosse stata creata verso il 1956, non apparve mai sulle maglie dei giocatori prima della stagione del 1983. Dal 1959, furono indossati dai giocatori vari stemmi, talvolta comprendenti la sigla \"DUFC\", spesso su un logo cerchiato.\nStadio.\nPer tutta la storia del Dundee United lo stadio \u00e8 stato il Tannadice Park, situato in \"Tannadice Street\" nel quartiere di Clepington. A meno di 200 metri di distanza si trova invece lo stadio di Dens Park, casa dei \"rivali\" del Dundee F.C.; i due stadi sono i pi\u00f9 vicini dell'intero Regno Unito.\nIl club ha sempre giocato in questo stadio, ad eccezione di un solo match. Si tratta della finale di Scottish League Cup giocata contro i Rangers nel marzo 1947: a causa della neve che aveva reso il Tannadice impraticabile, la partita venne giocata dall'altra parte della strada a Dens Park.\nLa relativa et\u00e0 e la vicinanza dei due stadi ha da sempre impedito ai due club di potersi spostare in un nuovo stadio, gi\u00e0 pi\u00f9 volte discusso, dove avrebbero giocato entrambe le squadre. La proposta pi\u00f9 recente e interessante per il nuovo stadio era arrivata dopo l'offerta da parte della Scozia di poter ospitare gli Europei 2008, con numerosi club favorevoli alla costruzione di nuovi stadi, con un progetto pronto per il trasferimento a \"Caird Park\". Fu richiesta una dispensa speciale per la proposta, poich\u00e9 la SPL aveva vietato la norma dello stadio comune. A seguito della bocciatura della Scozia, il piano per il momento venne accantonato, sebbene il progetto si sia risollevato nel giugno 2008, a seguito dei dubbi sulla possibilit\u00e0 di ospitare il Europeo da parte dell'Ucraina per Euro 2012, con la SFA pronta ad offrirsi come alternativa.\nSociet\u00e0.\nSponsor.\nLa prima sponsorizzazione del Dundee United si ebbe nella stagione 1985-86, quando il futuro presidente Eddie Thompson sponsorizz\u00f2 per due anni la squadra con la sua catena di negozi VG. Seguirono sei anni di sponsorizzazione da parte della Belhaven Brewery, alla quale segu\u00ec la stagione 1993-94, senza alcun sponsor. La Rover inizi\u00f2 i suoi due anni di sponsorizzazione proprio prima della finale 1994 di Scottish Cup, finendo la stagione 1995-96. Segu\u00ec la Telewest, con sei anni di accordo, fino alla promozione della Eddie Thompson's Morning, Noon and Night iniziata nell'anno 2002. Questa intesa fin\u00ec nel 2006, quando l'Anglian Home Improvements firm\u00f2 per due anni con un'opzione per il terzo. Allo stesso tempo, la Ole International divenne il primo sponsor tecnico. La JD Sports' Carbrini \u00e8 lo sponsor tecnico a partire dalla stagione 2008-09 e sponsor ufficiale nel 2009-10 mentre la fornitura tecnica \u00e8 della Nike.\nAllenatori.\n\"Lista degli allenatori aggiornati al 20 novembre 2018. Sono conteggiate solo le partite ufficiali.\"\nGiocatori.\nHall of fame.\nLa \"Hall of Fame\" del club \u00e8 stata inaugurata nel 2008:\n2008 \n2009\n2010\n2011\n2012\n2013\n2014 \n2015\n2016\n2017\n2019\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nTifoseria.\nEsistono molte ipotesi sull'origine del soprannome di \"Arabs\". Quella pi\u00f9 popolare vuole che tale nome sia stato creato durante il rigido inverno a cavallo fra il 1962 e il 1963. Il tempo fu cos\u00ec cattivo, con copiose nevicate e gelate continue, che fra dicembre e marzo il Dundee United pot\u00e9 giocare solo tre volte. Una di queste sfide, valida per la Scottish Cup, fu giocata contro gli Albion Rovers, e per permettere che la partita potesse essere disputata, la societ\u00e0 noleggi\u00f2 persino un bruciatore di catrame industriale per sciogliere i centimetri di ghiaccio e neve dal campo. Oltre tutto, fu necessario togliere anche l'erba. Furono chiamati successivamente alcuni camion carichi di sabbia per coprire la superficie di gioco. Lo United adatt\u00f2 il campo alle proprie esigenze e trionf\u00f2 3-0, con alcuni osservatori che avevano preso i giocatori per arabi, data la presenza di sabbia. I fans, comunque, utilizzavano allora questo nome per indicarsi. Il termine torn\u00f2 in auge agli inizi degli anni 1990, attraverso le pagine del fanzine ufficiale del Dundee United, il \"The Final Hurdle\", con i supporter della squadra che dichiararono: \"Proud To Be An Arab\" (Orgoglioso di essere \"Arabo\"). Il cantante Deacon Blue e il musicista tifoso Ricky Ross hanno scritto una canzone proprio su questo argomento. Da allora sempre nei negozi di souvenir del Dundee United sono disponibili delle kefiah con i colori tipici arancione e nero. Da allora in poi il nome \u00e8 ufficialmente legato a quello del Dundee United.\nLa vecchia \"Dundee United Supporters Association\" (DUSA) oggi \u00e8 nota come \"Federation of Dundee United Supporters' Clubs\", e nel frattempo il 1\u00ba febbraio 2003, la \"Dundee United Supporters Society - ArabTRUST\" - fu ufficialmente lanciata, e dopo il regolare acquisto di azioni e dopo gli investimenti nel club, l'ArabTRUST non solo deteneva la pi\u00f9 grande partecipazione azionaria dietro la famiglia Thompson, ma inoltre \u00e8 stato concesso un ruolo direttivo nel club nei primi mesi del 2004. Tutto ormai fra i tifosi ha a che fare con il nome \"Arabs\": la newsletter ufficiale settimanale della squadra \u00e8 l\"'ArabNeWS\", e il sito del club ha un \"ArabFORUM\". Numerose tifoserie hanno il termine \"Arab\" nel proprio nome. Anche i media sportivi si riferiscono alla squadra con il nome di \"The Arabs\", sebbene il sito ufficiale indichi questo nome per i tifosi, mentre per la squadra il nome \u00e8 \"The Terrors\".\nNella stagione 2005-06, il Tannadice Park ha ospitato mediamente tifosi, sesto dato nella SPL.\nI tifosi del Dundee United furono premiati con l'appena nato FIFA Fair Play Award per la loro grande sportivit\u00e0 dopo la sconfitta in finale di Coppa UEFA contro il G\u00f6teborg nel 1987.\nRivalit\u00e0.\nLa rivalit\u00e0 pi\u00f9 sentita \u00e8 con l'Aberdeen, contro cui il Dundee United disputa il \"New Firm\", derby che ha vissuto il suo periodo d'oro negli anni '80, quando entrambe le squadre vinsero gran parte dei loro trofei.\nAltra nota rivalit\u00e0 \u00e8 quella coi concittadini del Dundee, che prende forma nel \"Derby di Dundee\", pi\u00f9 datato ma meno ricorrente rispetto al New Firm. Il primo incontro tra le due squadre risale al 1925, mentre l'ultimo si \u00e8 disputato il 19 settembre 2021. In totale sono stati giocati 171 derby, con 82 vittorie del Dundee United, 48 vittorie del Dundee e 41 pareggi.\nUn'ulteriore rivalit\u00e0, a livello regionale, \u00e8 col St. Johnstone, contro cui disputa il \"Tayside Derby\", dal nome della contea a cui appartengono le citt\u00e0 di Perth e di Dundee.\nOrganico.\nRosa 2021-2022.\n\"Aggiornata al 2 febbraio 2022.\""}
{"id": "858874", "revid": "92920", "url": "https://it.wikipedia.org/wiki?curid=858874", "title": "Quando vengono le ballerine?", "text": "Quando vengono le ballerine? \u00e8 un album di David Riondino pubblicato nel 1995."}
{"id": "858876", "revid": "125142730", "url": "https://it.wikipedia.org/wiki?curid=858876", "title": "Bob Ezrin", "text": "Molto importante soprattutto nella prima parte degli anni '70, ha prodotto gli album di maggior successo di Alice Cooper e il terzo album solista di Lou Reed, \"Berlin\". Ha poi collaborato alla realizzazione di \"The Wall\" dei Pink Floyd. Inoltre \u00e8 stato produttore di diversi album dei Kiss, quali \"Destroyer\", \"Revenge\" e \"Music from \"The Elder\"\", collaborando con loro nella stesura di molti testi. Ha anche collaborato durante gli anni 1980 con i Kansas. Ha prodotto per i Pink Floyd anche gli album A Momentary Lapse of Reason, nel 1987 e The Division Bell nel 1994 (in entrambi dei quali ha suonato anche tastiere e percussioni aggiuntive).\nNel 2002 ha prodotto l'omonimo disco d'esordio dei Thirty Seconds to Mars, oltre a Saturday Night Wrist dei Deftones nel 2006. Nel 2013 \u00e8 produttore del nuovo album dei Deep Purple, intitolato \"Now What?!\", avviando una collaborazione rinnovata anche in occasione dei successivi \"InFinite\" e \"Whoosh!\". Sempre nel 2013 produce \"Fuego\", il nuovo album dei Phish.\nDa quando ha co-fondato la software house 7th Level nel 1993, Ezrin ha iniziato ad interessarsi di filantropia e attivismo, divenendo un \"eco-guerriero\" e supportando molteplici organizzazioni e persone impegnate nella lotta per il futuro sostenibile del nostro pianeta."}
{"id": "858879", "revid": "339392", "url": "https://it.wikipedia.org/wiki?curid=858879", "title": "Hibernians", "text": ""}
{"id": "858882", "revid": "1983214", "url": "https://it.wikipedia.org/wiki?curid=858882", "title": "Il circo", "text": ""}
{"id": "858884", "revid": "767487", "url": "https://it.wikipedia.org/wiki?curid=858884", "title": "Mick Ronson", "text": "Biografia.\nRonson ha collaborato anche con Morrissey, cantante degli Smiths, con Ian Hunter, Ellen Foley e tanti altri musicisti. Il suo stile chitarristico pu\u00f2 ricordare quello di Sterling Morrison dei Velvet Underground, per l'intensit\u00e0 emotiva, ma era arricchito da una tecnica superiore.\nAveva partecipato anche alle \"session\" di registrazione dell'album di Elton John \"Madman Across the Water\" del 1971, nell'omonima canzone, ma gli fu preferita la versione suonata da Chris Spedding; la sua interpretazione alternativa fu in seguito pubblicata nella raccolta \"Rare Masters\".\nNel 1974 Mick Ronson, appassionato alla melodia della musica italiana, registra nel suo primo album solista \"Slaughter on 10th Avenue\", un brano dal titolo \"Music Is Lethal\", la versione inglese riarrangiata di \"Io vorrei... non vorrei... ma se vuoi...\" di Lucio Battisti con i testi di David Bowie, mentre nel secondo: \"The Empty Bed\", \"Io me ne andrei\" di Claudio Baglioni.\nNel 1987 collabora con I Moda di Andrea Chimenti arrangiando il brano \"Malato\" e suonando l'assolo in \"Se Fossi\", entrambi contenuti nell'album \"Canto pagano\".\nIl 20 aprile 1992 prende parte al Freddie Mercury Tribute Concert, suonando due brani insieme ai Queen, Ian Hunter e David Bowie: \"All The Young Dudes\" e \"Heroes\".\nEra uno sperimentatore e cercava effetti nuovi e originali, cercando per\u00f2 di mantenere l'aspetto commerciale. Per esempio in \"Transformer\", l'album di Lou Reed, per il quale ha composto gli arrangiamenti di archi di \"Perfect Day\" e \"Satellite of Love\", suona la chitarra distorta con un pedale wah-wah, usato spesso da Jimi Hendrix, ma premendolo soltanto fino a met\u00e0.\n\u00c8 morto di cancro al fegato il 29 aprile 1993, lasciando la moglie e tre figli."}
{"id": "858885", "revid": "74801", "url": "https://it.wikipedia.org/wiki?curid=858885", "title": "Contea di Jefferson (New York)", "text": "Jefferson \u00e8 una contea dell'area settentrionale dello Stato di New York negli Stati Uniti.\nGeografia fisica.\nLa contea a ovest si affaccia sul lago Ontario ed a nord-ovest si affaccia sul fiume San Lorenzo che segna il confine internazionale con la provincia canadese dell'Ontario. Confina a nord-est con la contea di St. Lawrence, ad est con la contea di Lewis e a sud con la contea di Oswego.\nIl territorio \u00e8 prevalentemente pianeggiante. Nell'area centrale scorre il fiume \"Black\" che dopo aver bagnato la citt\u00e0 di Watertown posta al centro della contea, sfocia nella \"Black River Bay\" del lago Ontario. Il fiume Black riceve da nord il fiume \"Indian\" e da sud il fiume \"Deer\". A nord della foce del fiume Black sfocia nella \"Chaumont Bay\" del lago Ontario il fiume \"Chaumont\". L'area nord-orientale \u00e8 ricca di laghi e tra i principali vi \u00e8 il lago \"Butterfield\". In quest'area scorre verso nord-est il \"Jewell Creek\". Nell'area sud-occidentale i principali fiumi che sfociano nel lago Ontario sono: \"Mill Creek\", \"Stony Creek\", \"Sandy Creek\" e \"South Sandy Creek\".\nLe isole principali della contea nel lago Ontario sono: \"Galloo Island\", \"Stony Island\" e \"Grenadier Island\". A nord-est molte delle isole che affiorano nel fiume San Lorenzo e denominate collettivamente Thousand Islands rientrano nel territorio della contea. Le principali sono Wellesley, Grindstone e \"Carleton\".\nStoria.\nI primi abitanti del territorio della contea furono gli indiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Jefferson \u00e8 stata istituita nel 1805 separendola dalla contea di Oneida. La contea assunse il nome da Thomas Jefferson a quel tempo presidente degli Stati Uniti."}
{"id": "858886", "revid": "767487", "url": "https://it.wikipedia.org/wiki?curid=858886", "title": "Non svegliate l'amore", "text": "Non svegliate l'amore \u00e8 un album di David Riondino pubblicato nel 1991."}
{"id": "858889", "revid": "767487", "url": "https://it.wikipedia.org/wiki?curid=858889", "title": "Racconti picareschi", "text": "Racconti picareschi \u00e8 un album di David Riondino pubblicato nel 1989."}
{"id": "858890", "revid": "287204", "url": "https://it.wikipedia.org/wiki?curid=858890", "title": "Michel Rolle", "text": "\u00c8 conosciuto principalmente per aver enunciato, nel 1691, nel caso particolare dei polinomi reali ad una variabile, una prima versione del teorema che porta il suo nome.\nSi deve inoltre a lui la corrente notazione standard per indicare la radice n-esima di formula_1:\nBiografia.\nFiglio di un mercante locale, Rolle nacque ad Ambert, Alvernia. Nel 1675 si trasfer\u00ec da Ambert a Parigi e nel 1685 divenne studente di astronomia della Acad\u00e9mie Royale des Sciences diventando uno dei \"Pensionnaire G\u00e9ometre\" dell\"'Acad\u00e9mie\" (1699).\nNel 1682 ottenne anche un vitalizio da Jean-Baptiste Colbert per aver risolto uno dei problemi di Jacques Ozanam:\nRolle fu uno dei primi critici del calcolo infinitesimale, sostenendo che fosse inesatto e basato su ragionamento difettoso. Su tale argomento nacque pure una controversia nel 1702 con Joseph Saurin. In seguito cambi\u00f2 la sua opinione.\nNel 1708 fu colpito da un attacco di apoplessia dal quale per\u00f2 riusc\u00ec a riprendersi grazie all'amore per il suo lavoro. Dieci anni dopo, per\u00f2, un secondo attacco lo condanna alla paralisi che lo accompagner\u00e0 fino alla morte nel 1719."}
{"id": "858891", "revid": "287204", "url": "https://it.wikipedia.org/wiki?curid=858891", "title": "Temporale (David Riondino)", "text": "Temporale \u00e8 un album di David Riondino pubblicato nel 1994."}
{"id": "858904", "revid": "287204", "url": "https://it.wikipedia.org/wiki?curid=858904", "title": "Cantata dei pastori immobili", "text": "Cantata dei pastori immobili \u00e8 un album di David Riondino e Stefano Bollani in cui sono raccolti testi e musiche dello spettacolo teatrale \"Presepe vivente\", in scena dal 2004. I quattro pastori del presepe protagonisti della storia, raccontano quel poco che sono in grado di sentire, pensare e vedere, immobili e ignare statuine del presepe."}
{"id": "858905", "revid": "92723", "url": "https://it.wikipedia.org/wiki?curid=858905", "title": "Concorso pianistico internazionale Van Cliburn", "text": "Il Concorso internazionale pianistico Van Cliburn (\"Van Cliburn International Piano Competition\") \u00e8 un concorso musicale aperto a giovani pianisti di tutto il mondo.\nStoria.\nFu fondato nel 1962 a Fort Worth, nel Texas, da un gruppo di musicisti, insegnanti e cittadini e fu intitolato al giovane pianista statunitense Van Cliburn, che nel 1958 aveva vinto il primo premio per la categoria \"pianisti\" della prima edizione del Concorso internazionale \u010cajkovskij di Mosca.\nIl concorso si svolge ogni quattro anni; si articola in quattro fasi successive (selezioni, turno eliminatorio, semifinale e finale) e si conclude con l'assegnazione del primo (\"gold medal\", medaglia d'oro), secondo (\"silver medal\", medaglia d'argento) e terzo (\"Crystal Award\") posto, piazzamenti premiati con premi in denaro, possibilit\u00e0 di incidere un cd e una serie di ingaggi per importanti concerti (internazionali per il primo posto, negli Stati Uniti per gli altri due) per le tre stagioni successive al concorso. Gli altri finalisti, solitamente tre, ricevono comunque la menzione, un premio in denaro e ingaggi per concerti negli Stati Uniti, mentre i semifinalisti ricevono un premio in denaro."}
{"id": "858907", "revid": "10431", "url": "https://it.wikipedia.org/wiki?curid=858907", "title": "Kurgan (disambigua)", "text": ""}
{"id": "858909", "revid": "125693934", "url": "https://it.wikipedia.org/wiki?curid=858909", "title": "Massimiliano Smeriglio", "text": " Il 1 febbraio 2022 viene eletto coordinatore della Commissione per la cultura e l'istruzione del Parlamento Europeo.\n\u00c8 stato vicepresidente della regione Lazio dal 23 marzo 2013 al 18 aprile 2019 e deputato per due legislature: la XV e la XVII.\nBiografia.\nNato a Roma si \u00e8 laureato in storia moderna all'Universit\u00e0 degli Studi di Roma La Sapienza, conseguendo diversi master in comunicazione e gestione delle risorse umane. Sposato con Francesca e padre di tre figli: Iacopo, Sara e Niccol\u00f2.\nAttivit\u00e0 professionale.\n\u00c8 stato professore universitario alla Facolt\u00e0 di Scienze della formazione presso l'Universit\u00e0 degli studi Roma Tre. Si \u00e8 occupato di cooperazione sociale, welfare community e neomunicipalismo. Ha collaborato anche con le universit\u00e0 di LUMSA, San Pio V, Link e la stessa Roma Tre.\nHa scritto diversi testi, tra cui \"Citt\u00e0 comune. Autogoverno e partecipazione nell'era globale\".\n\u00c8 stato vicepresidente dell'associazione Rete del nuovo municipio.\nAttivit\u00e0 politica.\nDagli anni 2000.\nDopo anni di attivismo giovanile e studentesco, nel 2001 \u00e8 stato eletto presidente del Municipio Roma XI (Ad oggi rinominato Municipio Roma VIII), dove ha sperimentato, tra i pochi casi in Italia, il Bilancio partecipativo.\nNel 2006 \u00e8 stato eletto deputato della Repubblica italiana.\nDal 2008 al 2013 \u00e8 assessore alla Formazione e al Lavoro della Provincia di Roma guidata da Nicola Zingaretti.\nNel 2010 \u00e8 tra i fondatori di Sinistra Ecologia Libert\u00e0.\nNel 2013 viene rieletto alla Camera dei Deputati. Dar\u00e0 le dimissioni per assumere, su proposta di Nicola Zingaretti la carica di vicepresidente della Regione Lazio.\nNell\u2019ambito delle sue deleghe, in particolare nel settore della formazione e della scuola, sviluppa progetti innovativi rivolti ai giovani e non solo. Tra questi:\nNel 2017 dopo lo scioglimento di Sinistra Ecologia Libert\u00e0, partecipa alla costituzione del nuovo soggetto politico \"\"Campo Progressista\" di Giuliano Pisapia, ex sindaco di Milano. \nNel 2018 dopo la vittoria elettorale di Nicola Zingaretti viene riconfermato come vicepresidente della Regione Lazio con deleghe regionali al coordinamento dell\u2019attuazione del programma di governo e dei fondi comunitari (FESR, FSE, FEASR), rapporti istituzionali, rapporti con il consiglio regionale nella seconda giunta regionale laziale di Nicola Zingaretti.\nE' stato coordinatore del Moviemnto \"Piazza Grande\", composto da iscritti e non iscritti al Partito Democratico, che ha avuto un ruolo decisivo nella elezione a segretario di Nicola Zingaretti.\nEuroparlamentare\nAl Parlamento europeo \u00e8: Coordinatore S&amp;D nella Commissione per la cultura e l\u2019istruzione (CULT), membro della Commissione per le petizioni (PETI), presidente della Delegazione alla commissione parlamentare mista UE-Messico (D-MX), membro dell\u2019Assemblea parlamentare euro-latinoamericana (Eurolat).\nIn particolare, nella Commissione CULT, \u00e8 relatore per il Programma Europa Creativa 2021-2027, l\u2019unico programma dell\u2019Unione Europea rivolto direttamente alle attivit\u00e0 culturali e audiovisive. La competenza dell\u2019UE consiste nell\u2019aiutare gli Stati membri ad affrontare le sfide comuni in questi ambiti, a rispettare la diversit\u00e0 culturale e linguistica e a salvaguardare il patrimonio culturale europeo. Il nuovo programma \u00e8 incentrato su nuove competenze, sull\u2019innovazione intersettoriale (realt\u00e0 virtuale, distribuzione online, nuovi modelli di pagamento), sulla competitivit\u00e0 dei settori culturali e creativi europei, sulle relazioni culturali internazionali, sull\u2019accesso transfrontaliero alle opere audiovisive europee, su nuovi spettatori anche al di fuori dell\u2019UE e sulla partecipazione e l\u2019inclusione culturali. La necessit\u00e0 di aiutare l\u2019ecosistema culturale a riprendersi dopo la pandemia di Covid-19 e diventare pi\u00f9 resiliente e competitivo ha contribuito a un considerevole aumento del budget, che per la nuova programmazione \u00e8 quasi raddoppiato, passando da 1.4 a 2.5 miliardi di euro. Le azioni sostenute nei prossimi sette anni dovranno essere ancorate a 3 priorit\u00e0 trasversali: inclusione sociale, riduzione dell\u2019impatto ambientale e uguaglianza di genere. Il nuovo programma sar\u00e0 in linea con i pilastri della strategia politica dell\u2019Europa: il Green Deal Europeo, la strategia sulla parit\u00e0 di genere e la strategia sulla disabilit\u00e0. Approvato dal Parlamento e dal Consiglio, il programma entrer\u00e0 in vigore immediatamente dopo la pubblicazione nella Gazzetta ufficiale dell\u2019Unione Europea.\nNella Commissione PETI ricopre il ruolo di responsabile della rete per l\u2019Integrazione della dimensione di genere (\"Gender Mainstreaming Network\").\nAltre attivit\u00e0.\nSmeriglio ha scritto diversi saggi e romanzi. A dicembre 2021 \u00e8 uscito \"Se bruciasse la citt\u00e0\"\", Perrone editore."}
{"id": "858919", "revid": "165042", "url": "https://it.wikipedia.org/wiki?curid=858919", "title": "Incatastata", "text": ""}
{"id": "858920", "revid": "767487", "url": "https://it.wikipedia.org/wiki?curid=858920", "title": "Franz von Lenbach", "text": "Biografia.\nPer assecondare i desideri del padre s'iscrisse alla Scuola di arti e mestieri di Landshut e l\u00ec studi\u00f2, dal 1847 al 1852, anno in cui entr\u00f2 al Politecnico di Augusta (Germania). Visse a Monaco di Baviera, nella villa italiana che apriva ogni giorno a visitatori, ai quali mostrava le sue ultime creazioni. Alla pittura giunse tardi, nel 1857, quando s'iscrisse all'Accademia di belle arti di Monaco. Si distinse per il dipinto \"Contadini che fuggono sotto un temporale\"\nFece il ritratto all'imperatore Guglielmo I, al re di Prussia, al principe Otto von Bismarck e al maresciallo prussiano Helmuth Karl Bernhard von Moltke.\nHa compiuto viaggi di studio in Italia e in Fiandra, assimilando l'arte di Tiziano, del Giorgione e dei pittori fiamminghi del Seicento. Realizzava copie di tele celebri. A Roma, dove si ferm\u00f2 nel 1858-1859, era in compagnia di Karl Theodor von Piloty, che era stato suo maestro all'Accademia. Torn\u00f2 a Roma nel 1863-1864, per eseguire su commissione copie di quadri famosi e celebrati. Per un breve periodo fu anche a Madrid, per copiare tele di Velazquez.\nNelle sue opere rendeva molto scura la tonalit\u00e0 del fondo, in modo tale che la luce si concentrasse sul viso (o su gambe e braccia) della persona ritratta, per dare cos\u00ec maggiore risalto al soggetto del dipinto.\nEsegu\u00ec un ritratto di papa Leone XIII che tuttavia lo rifiut\u00f2, considerandolo di qualit\u00e0 scadente: Lenbach aveva dipinto il papa nell'istante in cui si alzava e nei suoi occhi era concentrata la luce. Il dipinto fu esposto a Monaco, nella Galleria Moderna, accanto ad un ritratto di Bismarck e a quello di Ignaz D\u00f6llinger, teologo cattolico. Secondo Lenbach le tre figure rappresentano tre forze: l'azione, il pensiero, la politica. Divenne membro dell'Accademia di belle arti di Berlino (1883) e di Anversa (1891).\nIl Lenbach era considerato un pittore di maniera, perch\u00e9 ripeteva la stessa tipologia di ritratto\u02d0 ma egli rappresentava le persone usando un fine intuito psicologico e sapeva dipingere una personalit\u00e0 in forma aulica, esattamente come il suo committente desiderava essere ritratto.\nSua allieva \u00e8 stata la pittrice austriaca Elise Ransonnet-Villez. Opere di Franz von Lenbach sono conservate nella Galleria Lenbach, a Monco di Baviera, creata in quella che un tempo era la sua abitazione."}
{"id": "858922", "revid": "827882", "url": "https://it.wikipedia.org/wiki?curid=858922", "title": "David Riondino (album)", "text": "David Riondino \u00e8 il primo album di David Riondino, pubblicato nel 1979."}
{"id": "858928", "revid": "1555180", "url": "https://it.wikipedia.org/wiki?curid=858928", "title": "Arte di strada", "text": "Arte di strada o arte urbana \u00e8 riferito a quelle forme di arte che si manifestano in luoghi pubblici, spesso illegalmente, nelle tecniche pi\u00f9 disparate: bombolette spray, adesivi artistici, arte normografica, proiezioni video, sculture ecc... La sostanziale differenza tra l'arte di strada e i graffiti si riscontra nella tecnica non per forza vincolata all'uso di vernice spray e al soggetto non obbligatoriamente legato allo studio della lettera, mentre il punto di incontro che spesso fa omologare le due discipline rimane il luogo e alle volte alcune modalit\u00e0 di esecuzione, oltre all'origine mediatica della terminologia (originariamente nota come \"graffitismo\" o \"writing\"). L'arte urbana non \u00e8 da confondere con i graffiti perch\u00e9 questi ultimi sono da considerarsi una categoria a s\u00e9 stante, visualmente e concettualmente differente, facente capo alla cultura hip hop.\nLe motivazioni che spingono tantissimi giovani a intraprendere questo percorso non canonico dell'arte possono essere molto varie. Per alcuni \u00e8 una forma di critica verso la propriet\u00e0 privata, rivendicando le strade e le piazze; spesso, nell'arte di strada, si fa una contestazione contro la societ\u00e0 o contro la politica. Per altri \u00e8 pi\u00f9 semplicemente un modo per esporre liberamente, senza i vincoli di gallerie e musei; quindi una maniera per autopromuoversi e operare in piena autonomia. L'arte di strada offre infatti la possibilit\u00e0 di avere un pubblico potenzialmente vastissimo, spesso molto maggiore di quello di una tradizionale galleria d'arte.\nStoria dell'arte di strada.\nVarie forme d'arte non autorizzate hanno da sempre caratterizzato i muri e gli spazi pubblici delle citt\u00e0, ma da circa tre decenni questi segni espressivi sono notevolmente aumentati di numero, dando vita a qualcosa di effettivamente nuovo, anche mediaticamente. Questo fenomeno socio-culturale ha ormai guadagnato, tramite le sue influenze sulle arti visive e sulla pubblicit\u00e0, una rilevanza unica sul panorama della creativit\u00e0 contemporanea.\nIntorno all'anno 2000, tra Francia, Inghilterra, Spagna, Germania e Italia, si assiste a qualcosa di differente per le strade; numerosi graffitari abbandonano l'etnocentricit\u00e0 del movimento del graffitismo e, proponendo lavori su poster o vernice su muro, manifestano la loro esigenza d'espressione in una tensione costante verso la comunicazione di massa, cercando di ingaggiare un nuovo, pi\u00f9 vasto pubblico. I graffitari finiscono cos\u00ec per unirsi e fondersi con diversi creativi di street (artisti, fotografi, poeti), gi\u00e0 in polemica sottile o aperta con l'establishment dell'arte.\nBanksy, attivo gi\u00e0 a Londra nei primi anni del 2000, attraverso l'allora poco conosciuta pratica della guerrilla art, ha estrapolato e diffuso pi\u00f9 di chiunque il concetto di arte in luogo urbano: stencil a spray immediatamente traducibili e trasversali rispetto alla societ\u00e0 che comunicano tematiche sociali quali la necessit\u00e0 di libert\u00e0 d'espressione, il pacifismo, la brutalit\u00e0 della repressione poliziesca, la conformit\u00e0 della morale a regole di sola facciata, l'antiproibizionismo e il rispetto della libert\u00e0 sessuale e di coscienza. Gli interventi di Banksy diventarono subito dei fenomeni virali e mediatici anche grazie alla diffusione dei cellulari con videocamere e il sempre pi\u00f9 facile accesso a internet. Il suo tipo di arte ha evidenti legami con la pop art, il graffitismo, la controcultura della contestazione artistica (attivismo) e la subcultura punk, ponendosi per\u00f2 in un nuovo livello a cavallo tra comunit\u00e0 sociale e mondo dell'arte, rivolto in modo equo verso gli artisti, verso i fruitori dell'arte e verso i non addetti ai lavori.\nEppure vi \u00e8 stata una generazione di artisti che ben prima della svolta di numerosi writers verso la street art, operava quasi esclusivamente in strada o utilizzava ampiamente il luogo pubblico per le proprie performance. Outsiders ed eclettici scrivevano sui muri o utilizzavano colla e carta gi\u00e0 negli anni '50 e '60. La contestazione studentesca tra gli anni '60 e '70 ha conosciuto diversi casi artistici degni di nota. Verso gli anni '80 emerge un nuovo approccio, non necessariamente politico o attivista, ma sempre di pi\u00f9 indirizzato verso \"art pour l'art\". La tecnica dello stencil, per esempio, passa di mano: non pi\u00f9 soluzione ideale valida per slogan e loghi a sfondo politico o sociale (musica, sport o femminismo) ma tecnica rapida per eseguire i propri disegni; la citt\u00e0 adesso viene intesa come una galleria o un palcoscenico gratuito da poter sfruttare e questo avviene in diverse parti del mondo, dove emergono artisti consapevoli e con una grande carica espressiva. Parigi \u00e8 luogo ideale di sperimentazione: prima con Daniel Buren, Christo, Ernest Pignon-Ernest, G\u00e9rard Zlotykamien, poi con artisti come Jeff Aerosol o Blek le Rat. Nelle citt\u00e0 della costa orientale degli Stati Uniti operavano artisti come John Fekner, Richard Hambleton, Keith Haring, Jean-Michel Basquiat, proprio negli stessi anni in cui emergeva il fenomeno dei graffiti writing.\nL'arte di strada in Italia.\nL'arte urbana italiana ha raggiunto una notoriet\u00e0 europea dai primi anni duemila, con l'emersione di tre scuole riconducibili a Milano, Bologna e Roma.\nAnche in Italia negli anni '80 avviene lo scollamento in luogo pubblico tra l'arte di matrice socio-politica e l'arte apolitica; aumentano gli interventi e i murales senza un vero messaggio o un preciso destinatario. Con l'ingresso della generazione dei graffiti e l'uso massiccio di internet nel primo decennio del 2000, la street art cambia pelle, si diffonde a livello di massa e cambia marcia.\nTra i primi nomi protagonisti di questa prima generazione di autori, intesi per la loro rilevanza sul pubblico ampio e non necessariamente addetto ai lavori, l'artista pop Bros, il poeta di strada Ivan Tresoldi, 2501, 108, Pus, Nais, Cristian Sonda, Abbominevole, Microbo e Bo130, l'illustrarocker Tvboy. \nDella scuola bolognese, nonch\u00e9 particolarmente indicativi rispetto alle esperienze stilistiche e pratiche sopracitate, dopo Pea Brain emergono Blu, artista di strada e videoautore ormai di fama mondiale, Ericailcane, il cui immaginario che ibrida uomo e animale l'ha portato ad essere anch'esso uno dei pi\u00f9 noti artisti di strada italiani nel mondo.\nSten Lex, artisti caratterizzati dall'utilizzo esclusivo dello stencil come medium, iniziano la loro attivit\u00e0 a Roma, nel 2007. Tra i romani ricordiamo anche Jb Rock, Lucamaleonte, Diamond, Solo. Appartenente alla scena bolognese ed in parte anche a quella romana, e parte delle generazioni successive, troviamo anche Alice Pasquini e Andreco, legato ai temi della natura con sconfinamenti anche nell'arte pubblica e nell'arte concettuale.\nAnche in Italia il fenomeno della street art era inizialmente relegabile ad una certa cultura underground, parallela al mondo dell'arte istituzionale e ufficiale, quindi diversa per intenti e ambienti (nessun permesso, nessun luogo convenzionale). Negli anni, il notevole interesse che questa forma d'arte ha saputo attrarre su di s\u00e9 ha influito anche alla sua emersione. I nomi pi\u00f9 in vista della scena italiana operano adesso quasi unicamente all'interno di festival istituzionali o si esibiscono in mostre a tema nei luoghi deputati all'arte. \nLa street art \u00e8 vista sempre meno come un fenomeno riconducibile o assimilabile con il vandalismo, sebbene \u00e8 una forma d'arte che non pu\u00f2 prescindere dal suo elemento saliente, ovvero la subalternit\u00e0 alle regole. In controtendenza a questo fenomeno, o autori che lavorano ancora in forma mista tra istituzionale e illegale, possiamo ricordare il Collettivo FX di Reggio Emilia, Guerriglia Spam di Firenze, Nemo's, i poeti di strada Ivan Tresoldie MisterCaos, Biancoshock, Rub Kandy e Elfo.\nNon sono mancate sentenze e capitoli giudiziari a favore dell'arte di strada: nel 2016 Manu Invisible viene assolto in primo e secondo grado e in seguito dalla Corte di cassazione per mancanza di reato, segnando un precedente in Italia riguardo al riconoscimento artistico della street art in ambito istituzionale.\nFestival e mostre.\nNel 1981, il Washington Project for the Arts organizz\u00f2 la mostra \"Street Works\", che vide la partecipazione di pionieri dall'arte urbana come John Fekner, Fab Five Freddy e Lee Quinones che realizzarono le loro opere direttamente per strada.\nNel 2001 inizia il Nuart Festival, uno dei primi e dei pi\u00f9 longevi festival di arte di strada, a cui hanno preso parte moltissimi artisti e curatori da tutto il mondo, si svolge ogni anno a Stavanger in Norvegia.\nIl Sarasota Chalk Festival fu fondato nel 2007, inizialmente ospitando artisti provenienti dalle varie parti degli Stati Uniti per poi allargarsi ad artisti di tutto il mondo. Nel 2011 il festival introdusse il programma di murali \"Going Vertical\" e il progetto \"Cellograph\" di accompagnamento a disegni di strada realizzati da artisti di fama. Durante questo festival sono stati prodotti molti film sugli artisti partecipanti, sulle loro opere e sugli eventi speciali.\nIl \"Living Walls\" \u00e8 una conferenza annuale di arte di strada che si tiene dal 2009. Nel 2010 si svolse ad Atlanta e l'anno successivo in modo congiunto tra Atlanta e Albany. \"Living Walls\" ha promosso attivamente l'arte di strada anche all'Art Basel Miami Beach del 2011.\nA Richmond, in Virginia, dal 2012 si svolge l'RVA Street Art Festival organizzato da Edward Trask e Jon Baliles. Nella prima edizione il festival ebbe luogo lungo il Canal Walk; l'anno successivo nell'edificio abbandonato GRTC sulla Cary Street.\nIl Pasadena Chalk Festival, evento annuale a Pasadena, \u00e8 il pi\u00f9 grande festival di arte di strada del mondo secondo il \"Guinness dei primati\". L'edizione del 2010 coinvolse circa 600 artisti di ogni et\u00e0 e livello e attir\u00f2 oltre visitatori.\nAd aprile 2018 l'Universal Museum of Art (UMA) ha organizzato una grande mostra di arte di strada intitolata \"A Walk Into Street Art\". Questa mostra tramite l'uso di realt\u00e0 virtuale ha ospitato opere di Banksy, JR, Jef A\u00e9rosol, Vhils, Shepard Fairey, Keith Haring tra gli altri.\nNumerosi sono i festival di arte di strada che si svolgono anche nel resto il mondo. Tra i principali si annoverano \"Urban Art\" che si svolge a Brixton, Londra; il \"Mural Festival\" di Montr\u00e9al; il \"Bloop Festival\" di Ibiza; il \"Graffiato Street Art Festival\" di Taupo, Nuova Zelanda; il \"Pow! Wow!\" di Rotterdam.\nPer quanto riguarda l'Italia, dagli anni 2000 vi \u00e8 stato un continuo crescendo di mostre ed eventi tematici, occasioni per gli artisti e il pubblico di venire facilmente in contatto anche in luoghi istituzionali. Una mostra sicuramente emblematica fu \"Street Art Sweet Art\" al PAC di Milano, 2007 e Scala Mercalli a Roma del 2009. Entrambe le mostre sono co-prodotte e curate da Ivan Tresoldi. \nDal 2008 al 2012 avvenne, con risonanza anche all'estero, il Fame Festival di Grottaglie.\nDal 2008 ad Ancona si svolge Popup! uno dei primi festival di street art in Italia, seguir\u00e0 fino al 2015. Alla prima edizione parteciparono artisti italiani quali: 108, Allegra Corbo, Andreco, Blu, Dem, Ericailcane, Moneyless, Run, Ozmo e molti altri.\nDal 2012 a Bologna si svolge il festival Frontier, un progetto che prevede la realizzazione di murales di grande formato su muri concessi dai proprietari o dal Comune, che ha visto nel corso degli anni la partecipazione di importanti street artist internazionali, tra cui: Phase 2, Honet, Daim, Does, Eron, Andreco, M-City, HItnes, Cuoghi Corsello\nNel 2013 \u00e8 nato, sempre a Bologna, il Cheap Festival dedicato interamente alla poster art, l'arte di strada su supporto cartaceo, di cui il pi\u00f9 noto esponente \u00e8 Shepard Fairey (Obey). Oltre ad ospitare artisti noti nel panorama della street poster art, il festival propone ogni anno una \"Open Call for Artis\"t per raccogliere lavori da ogni parte del mondo, che vengono selezionati e affissi sulle bacheche comunali dismesse disseminate in tutto il centro storico della citt\u00e0, riutilizzando spazi urbani abbandonati ma sotto gli occhi di tutti per dare spazio a nuovi artisti emergenti.\nNel 2014 l'arte di strada italiana \u00e8 stata tema di una mostra allestita presso l'Italian Cultural Institute di New York. La mostra ha presentato il lavoro e il percorso creativo autoriale e personale di una generazione di artisti caratterizzati da una forte presenza urbana e dal tentativo di stabilire un dialogo tra avanguardie artistiche.\nNel 2014 l'arte di strada italiana insieme a quella francese entra nel museo MACRO Testaccio (La Pelanda) di Roma con la mostra \"Urban Legends\". Tra gli artisti italiani in mostra: 108, Andreco, Eron, Lucamaleonte, Moneyless."}
{"id": "858931", "revid": "741785", "url": "https://it.wikipedia.org/wiki?curid=858931", "title": "Kurgan (Russia)", "text": "Kurgan () \u00e8 una citt\u00e0 della Russia siberiana occidentale, capoluogo dell'oblast' omonima.\nGeografia fisica.\nKurgan sorge nella Siberia sudoccidentale, nel bassopiano del fiume I\u0161im, sulla sponda sinistra del fiume Tobol. Dista da Mosca 1973 chilometri, in direzione est.\nLa citt\u00e0 ha un clima continentale piuttosto arido; le medie termiche oscillano tra i -18 \u00b0C di gennaio, il mese pi\u00f9 freddo, e i 19\u00a0\u00b0C di luglio, mentre le precipitazioni annue si aggirano mediamente intorno ai 400\u00a0mm.\nKurgan \u00e8 un'importante fermata sulla ferrovia Transiberiana.\nStoria.\nFondata nel 1662 da \"Timofej Neve\u017enyj\" con il nome di \"Car\u00ebvo Gorodi\u0161\u010de\" (\"\u0426\u0430\u0440\u0451\u0432\u043e \u0413\u043e\u0440\u043e\u0434\u0438\u0301\u0449\u0435\"), \u00e8 dunque una delle pi\u00f9 antiche citt\u00e0 siberiane; ribattezzata nel 1738 \"Kurganskaja Sloboda\", ottenne successivamente, nel 1782, lo \"status\" di citt\u00e0 allorquando assunse il nome attuale.\nLa citt\u00e0 di Kurgan si svilupp\u00f2 in maniera decisa a partire dalla met\u00e0 del XIX secolo, per ragioni legate essenzialmente al commercio e alla piccola industria; un nuovo ulteriore impulso alla crescita cittadina si verific\u00f2 in corrispondenza della costruzione, verso la fine del XIX secolo, della ferrovia Transiberiana.\nOrdine della Bandiera rossa del lavoro (1982).\nIn tempi pi\u00f9 recenti, anche la citt\u00e0 di Kurgan \u00e8 stata colpita dal forte declino economico e demografico conseguente alla Dissoluzione dell'Unione Sovietica; la popolazione, che era di 355.000 abitanti nel 1989, \u00e8 calata di pi\u00f9 di 30.000 unit\u00e0 raggiungendo i 322.000 nel 2010."}
{"id": "858932", "revid": "2175", "url": "https://it.wikipedia.org/wiki?curid=858932", "title": "Hennka T. Blacksmith", "text": ""}
{"id": "858934", "revid": "767487", "url": "https://it.wikipedia.org/wiki?curid=858934", "title": "A proposito di donne", "text": "A proposito di donne (\"Boys on the Side\") \u00e8 un film del 1995 diretto da Herbert Ross.\nTrama.\nJane \u00e8 una cantante blues omosessuale che ha da poco mollato la propria fidanzata di sempre, Robin \u00e8 un'agente immobiliare molto riservata e Holly \u00e8 una frizzante ventenne fidanzata con Nick, il chitarrista del gruppo di Jane.\nUn giorno Jane viene licenziata dal locale in cui si esibisce, cos\u00ec decide di trovarsi un altro lavoro nell'attesa di un nuovo ingaggio come cantante. Leggendo il giornale, trova un annuncio in cui si cerca qualcuno che sappia guidare una macchina da New York a Los Angeles. Si presenta al colloquio per questo lavoro e trova Robin, colei che aveva pubblicato l'annuncio, che le spiega di voler andare laggi\u00f9 per degli affari di lavoro poich\u00e9 \u00e8 un agente immobiliare ed \u00e8 interessata ai prezzi bassi di tale citt\u00e0.\nJane, seppure un po' scettica riguardo al rapporto che potrebbe nascere tra di loro dato che hanno gusti (in particolare musicali) totalmente differenti, accetta il lavoro e le due donne partono il giorno seguente.\nDurante il viaggio, trovandosi nelle vicinanze, Jane chiede a Robin di poter fare visita a Nick: vuole parlare brevemente con lui di questioni lavorative; Robin acconsente.\nQuando arrivano, incontrano Holly ed, entrate in casa, vedono Nick ubriaco che sta distruggendo tutto: incolpa la ragazza di avergli rubato la droga che avrebbe dovuto consegnare quella sera stessa ad un cliente. Lei inizia a difendersi e sostiene che in realt\u00e0 lui l'aveva gi\u00e0 consegnata qualche giorno prima, ma che non se ne ricordava a causa dell'alcol. A quel punto lui inizia a picchiarla.\nJane decide di intervenire ed inizia a fare a pugni con Nick; Holly, per aiutarla, colpisce Nick con una mazza da baseball facendolo stramazzare al suolo.\nLe donne sono spaventate dalla situazione, allora Robin lega Nick ad una sedia e mette musica rock a tutto volume per 4 ore in modo che nel frattempo possano allontanarsi e in seguito lui possa chiamare aiuto.\nLe due donne scappano via trascinando con s\u00e9 Holly.\nDopo svariate ore di viaggio, decidono di fermarsi in un motel per una notte ed iniziano a fare amicizia anche se ad un certo punto avviene una discussione tra Jane e Holly. Quest'ultima infatti raccomanda a Jane di non provarci con Robin, visto che \u00e8 etero.\nAlla fine della sosta Holly rivela alle altre due di essere ancora innamorata di Nick e di voler tornare da lui.\nJane e Robin, seppure preoccupate per lei, acconsentono.\nAl momento della restituzione delle chiavi delle camere Robin vede un articolo di giornale che riporta la notizia che un ragazzo di nome Nick \u00e8 stato ucciso e legato ad una sedia. Le due iniziano cos\u00ec a rincorrere il pullman su cui \u00e8 salita Holly e le fanno capire a gesti che il suo ragazzo \u00e8 morto. La giovane scende immediatamente dal bus.\nUna volta scesa, iniziano a discutere su cosa fare e dove andare. A quel punto Holly rivela di essere incinta.\nIl loro viaggio continua, ma durante una breve sosta in un autogrill Robin sviene.\nViene portata in ospedale e l\u00ec un'infermiera informa le sue due amiche che la donna \u00e8 malata di AIDS e che sar\u00e0 stata dimessa dopo una settimana.\nTre mesi dopo il film ci mostra Holly con il pancione distesa su un terrazzo mentre organizza al telefono un compleanno a sorpresa per Jane.\nCos\u00ec durante un'esibizione di un gruppo in un pub per donne omosessuali dove Jane suona la pianola, Holly spegne le luci e insieme a Robin e a nuovi amici, conosciuti nel frattempo, porta una torta di compleanno a Jane.\nVerso la fine della serata arriva nel pub un poliziotto che chiede di Holly: tutti sono preoccupati e non sanno cosa rispondere, ma in quel mentre Holly arriva nella sala e presenta a tutti l'agente: si chiama Abe Lincoln ed \u00e8 il suo nuovo fidanzato.\nQuella sera, un'amica propone a Jane di andare da una cartomante per vedere quello che le riserver\u00e0 il futuro. Jane si fa predire il futuro e scopre che \u00e8 possibile salvare Robin dalla morte tramite un sortilegio: non ci crede e rifiuta.\nQuando tornano a casa, si scopre che le tre amiche sono andate a vivere assieme: con la scusa di un pacchetto postale in salotto Robin fa trovare a Jane un nuovo pianoforte regalatole da lei.\nUna sera Robin sta per avere un rapporto con il barista del pub dove lavora Jane, ma all'ultimo secondo ci ripensa e lui le dice di non preoccuparsi: Jane gli ha gi\u00e0 rivelato la malattia di Robin ed \u00e8 preparato a prendere le dovute precauzioni.\nRobin si sente tradita dall'amica, cos\u00ec, dopo aver mandato via il barista, caccia di casa Jane.\nDurante il lungo periodo in cui Jane non convive pi\u00f9 con le amiche, Abe viene a vivere con Holly e la madre di Robin viene a trovarla. Le due amiche le raccontano di Jane e la madre rimane sconvolta dal fatto che loro abbiano potuto vivere sotto lo stesso tetto con una donna omosessuale e, per di pi\u00f9, di colore: la cosa sconvolge Robin.\nLa madre, che aveva gi\u00e0 perso il marito e il figlio a causa di malattie, dichiara a sua figlia Robin che lei \u00e8 l'unica cosa che le rimane, cos\u00ec Robin non trova il coraggio di rivelarle la sua malattia.\nHolly, nel frattempo, rivela ad Abe di aver ucciso Nick; sebbene lui la rassicuri, il giorno seguente la denuncia.\nLa polizia arriva in casa e porta Holly in carcere.\nA questo punto Jane va a parlare con Abe, chiedendogli perch\u00e9 abbia denunciato Holly; lui le risponde che, pur amando con tutto se stesso Holly, ha fatto un giuramento agli Stati Uniti d'America e non pu\u00f2 tradirlo.\nHolly \u00e8 ancora innamorata del poliziotto e accetta l'accaduto sostenendo che lui l'ha denunciata solamente per amore nonostante, seppur ventenne, rischi la condanna a morte.\nCos\u00ec le due amiche decidono di difenderla durante il processo riuscendo a ridurre la pena a 6 mesi per omicidio involontario. Lo stato di salute di Robin peggiora e Jane torna dalla cartomante chiedendole di operare un miracolo, ma la cartomante non pu\u00f2 prometterle il buon esito.\nIl film termina con Holly che, scontati i 6 mesi di carcere, viene riaccolta a casa assieme ad Abe ed il suo bambino, che nel frattempo \u00e8 nato. In casa \u00e8 stata organizzata una grande festa per il suo ritorno.\nTra tutti ci sono anche le due amiche ad attenderla: Robin, ormai molto malata e costretta sulla sedia a rotelle, e Jane, che \u00e8 tornata a vivere l\u00ec in armonia con la mamma di Robin ormai ricreduta.\nDurante la festa, Jane inizia a cantare una canzone per Robin e poco dopo si vede la sedia a rotelle vuota: l'inquadratura ci dice che Robin \u00e8 morta.\nJane riparte e promette a Holly che un giorno torner\u00e0 a trovarli."}
{"id": "858939", "revid": "100734210", "url": "https://it.wikipedia.org/wiki?curid=858939", "title": "Boulevard (David Riondino)", "text": "Boulevard \u00e8 un album di David Riondino pubblicato nel 1980."}
{"id": "858942", "revid": "4506", "url": "https://it.wikipedia.org/wiki?curid=858942", "title": "Henschel Hs-294", "text": ""}
{"id": "858945", "revid": "767487", "url": "https://it.wikipedia.org/wiki?curid=858945", "title": "Luigi Cogodi", "text": "Biografia.\n\u00c8 stato negli anni '80 assessore regionale all'urbanistica della regione sarda per il PCI e poi capogruppo di Rifondazione Comunista nel Consiglio regionale dal 1999 al 2004.\nViene eletto Deputato nel 2006 con la lista di Rifondazione Comunista nella Circoscrizione Sardegna, senza essere riconfermato nel 2008.\nAlle Europee del 2009, si presenta nella circoscrizione insulare con Sinistra e Libert\u00e0.\nDal 2010, con la nascita di Sinistra Ecologia Libert\u00e0 come partito, ne diventa membro del Comitato Scientifico.\n\u00c8 scomparso nel 2015, pochi giorni prima del suo 72-esimo compleanno, a seguito di un infarto."}
{"id": "858946", "revid": "1305772", "url": "https://it.wikipedia.org/wiki?curid=858946", "title": "Lucio Arrunzio", "text": "Lucio Arrunzio \u00e8 il nome di due personaggi della storia romana (padre e figlio):"}
{"id": "858947", "revid": "6923", "url": "https://it.wikipedia.org/wiki?curid=858947", "title": "David X. Cohen", "text": "Ha scritto numerosi episodi per la serie animata \"I Simpson\" ed \u00e8 co-creatore (insieme a Matt Groening) e produttore, della sitcom animata \"Futurama\". \u00c8 inoltre produttore della serie di Groening Disincanto.\nBiografia.\nCohen nasce a Englewood, nel New Jersey, in una famiglia ebraica, figlio di due biologi. Si diploma alla \"Dwight Morrow High School\" dove, oltre a dimostrare un talento per la matematica, si distingue per i suoi articoli umoristici sulle colonne del giornale scolastico. Cohen vuole seguire la strada di famiglia e diventare uno scienziato e per questo si laurea in fisica alla Harvard University, per poi continuare con un master in informatica all'Universit\u00e0 della California di Berkeley.\nDopo l'universit\u00e0 Cohen prende un anno sabbatico e inizia a scrivere dei copioni per la televisione. Nel 1992 gli viene affidata il compito di scrivere alcuni dei primi episodi di \"Beavis and Butt-head\". Nel 1993, Cohen inizia a lavorare per la serie \"I Simpson\", scrivendo o collaborando a scrivere 13 episodi. Nel 1998, assieme a Matt Groening crea la serie \"Futurama\", della quale sar\u00e0 anche produttore e sceneggiatore di sei episodi. Cohen stesso compare in forma di cartone animato nell'episodio \"Hai voluto il biciclope\", oltre che nell'episodio dei \"Simpson\" \"Lo show di Grattachecca Fighetto e Pucci\".\nIn campo informatico ha scritto un noto articolo sull\"'Ordinamento delle frittelle abbrustolite\", problema derivato dell'algoritmo di ordinamento noto come ordinamento delle frittelle.\nCambio del nome.\nDavid fu costretto a cambiare il nome nel 1998, per potersi registrare alla Writer's Guild of America che aveva gi\u00e0 fra i suoi soci un David S. Cohen e per regolamento non permette l'iscrizione a due membri con lo stesso nome. Cohen ha dichiarato di aver scelto la X perch\u00e9 rendeva il suo nome pi\u00f9 fantascientifico e pi\u00f9 facile da ricordare per le persone."}
{"id": "858950", "revid": "1825398", "url": "https://it.wikipedia.org/wiki?curid=858950", "title": "Lehendakari", "text": "Con il termine Lehendakari, o anche Lendakari (dal basco \"lehen\" (primo) e \"idazkari\" (segretario)), si indica la figura del Presidente del Governo della comunit\u00e0 autonoma dei Paesi Baschi.\nCon questo termine viene di norma indicato anche il Presidente del Governo di Navarra.\nElenco.\nPeriodo della Seconda repubblica spagnola e dell'esilio (1936-1978)\nPeriodo del Consejo General Vasco (1978-1980)\nGoverno basco (dal 1980)"}
{"id": "858952", "revid": "1318658", "url": "https://it.wikipedia.org/wiki?curid=858952", "title": "Kirov (Oblast' di Kirov)", "text": "Kirov \u00e8 una citt\u00e0 della Russia europea nordorientale, capoluogo dell'omonimo oblast'. Sorge lungo la ferrovia Transiberiana e possiede un porto lungo le sponde del fiume Vjatka.\nFondata nel 1181, nel documento pi\u00f9 antico di cui si \u00e8 in possesso, datato 1374, viene citata con il nome di Vjatka. Venne rinominata Chlynov nel 1489. Torn\u00f2 ufficialmente alla denominazione originaria nel 1781. La citt\u00e0 assunse l'attuale nome il 5 dicembre 1934, in onore del politico sovietico, Sergej Kirov.\nStoria.\nLa citt\u00e0 venne fondata nel 1181 dai russi di Velikij Novgorod come fortino a difesa dai Bulgari del Volga; si hanno documenti del 1374 che ne attestano lo status di citt\u00e0, viene conosciuta per la produzione di giocattoli di argilla.\nNel 1457, in seguito della costruzione di un cremlino la citt\u00e0 fu rinominata \"Chlynov\" (\u0425\u043b\u044b\u043d\u043e\u0432). Entr\u00f2 a far parte del ducato di Moscovia nel 1489. Nel XVII secolo venne amministrata dal Khanato di Kazan' con il nome di \"H\u0131l\u0131n\".\nLa denominazione di Vjatka le venne restituita nel 1781 dalla zarina Caterina la Grande e rimase fino al 5 dicembre 1934, giorno in cui assunse il nome attuale di Kirov, in onore del politico sovietico Sergej Kirov, assassinato quattro giorni prima.\nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nClima.\n\"Fonte: WorldClimate.com\"\nTrasporto.\nAereo.\nLa citt\u00e0 \u00e8 servita dall'Aeroporto di Kirov dove si base la compagnia aerea russa Kirov Air Enterprise che effettua i collegamenti giornalieri diretti con la capitale russa Mosca e con altre citt\u00e0 importanti del Nord della parte Europea della Russia.\nTreno.\nLa Stazione di Kirov \u00e8 un importante nodo ferroviario nel attuale percorso della linea transiberiana. A Kirov fermano tutti i treni principali a lunga percorrenza che collegano Mosca e San Pietroburgo con Perm', Tjumen', Novyj Urengoj, Ekaterinburg, Omsk, Astana, Novosibirsk, Novokuzneck, Abakan, Krasnojarsk, Irkutsk, \u010cita, Chabarovsk, Vladivostok."}
{"id": "858966", "revid": "1186766", "url": "https://it.wikipedia.org/wiki?curid=858966", "title": "Marco Vinicio", "text": "Il termine Marco Vinicio pu\u00f2 essere riferito alle seguenti voci:"}
{"id": "858970", "revid": "53508", "url": "https://it.wikipedia.org/wiki?curid=858970", "title": "Juan de la Cosa", "text": "Pilota e cartografo di Cristoforo Colombo, Amerigo Vespucci, Alonso de Ojeda, Rodrigo de Bastidas e Juan D\u00edaz de Sol\u00eds, viene ricordato per aver redatto nel 1500 il primo mappamondo che mostra le terre del Nuovo Mondo.\nIl mappamondo.\nNel giugno del 1500 Juan de la Cosa rientr\u00f2 a Cadice ed elabor\u00f2 per i Regnanti di Spagna il primo mappamondo nel quale appaiono le terre americane. \nLa mappa fu fatta in modo verticale, ossia l'Occidente corrisponde alla parte superiore e l'Oriente la parte inferiore.\nNella parte superiore appare un'effigie di San Cristoforo, ma pu\u00f2 essere anche considerata come un ritratto di Cristoforo Colombo; inoltre compare un'iscrizione che dice: \u00abJuan de la Cosa lo fece nell'anno 1500\u00bb."}
{"id": "858977", "revid": "123135174", "url": "https://it.wikipedia.org/wiki?curid=858977", "title": "The Suffering", "text": "The Suffering \u00e8 un videogioco sviluppato dalla Surreal Software e pubblicato dalla Midway Games nel maggio 2004.\nDal settembre 2008 \u00e8 stato pubblicato come freeware.\nTrama.\nIl protagonista \u00e8 Torque, un uomo condannato alla pena di morte per iniezione letale per l'omicidio della moglie e dei figli. Torque viene inviato sull'isola immaginaria di Carnate, in Maryland, all'interno di un penitenziario di massima sicurezza, l' \"Abbott State Penitentary\". Appena giunto nella sua cella per\u00f2, l'intera struttura viene colpita da un terremoto e da alcune creature; ormai senza sorveglianza, Torque tenta di uscire dal braccio della morte. Alcuni minuti dopo incontra una secondino, con il quale pu\u00f2 avere un'interazione pacifica oppure ostile. Tuttavia il secondino muore folgorato e Torque, proseguendo per le varie aree della struttura giunge nel sistema fognario, dove conosce tre dei fantasmi che infestano l'isola, Il dottor Killjoy, il generale Hermes e il detenuto Horace P. Gauge.\nPersonaggi.\nTorque, il cui vero nome \u00e8 sconosciuto, \u00e8 il protagonista del gioco. Il suo passato, segnato dalla perdita dei genitori e la permanenza in un orfanotrofio mal gestito, lo rendono una persona molto aggressiva, e finisce presto nel giro della criminalit\u00e0 organizzata. L'uomo sembra cambiare dopo aver incontrato Carmen, che sposa e con la quale ha due figli, Corey e Malcolm. Tuttavia la situazione precipita, e Torque viene arrestato con l'accusa di omicidio dei suoi familiari.\nProgredendo nel videogioco, la storia di sottofondo cambier\u00e0 a seconda delle decisioni che prender\u00e0 il giocatore (generalmente si tratter\u00e0 di decidere per la vita degli altri personaggi), mostrandoci un Torque malvagio, neutrale o buono a seconda dei casi.\nUn individuo che non appare mai di persona, che scrive ovunque i propri pensieri riguardo ad Abbott e i suoi abitanti, visibili nella schermata del caricamento dei livelli del gioco. Si suppone che si tratti dello stesso Torque.\nIl fantasma della ex Moglie di Torque, che lo esorta a fare la scelta giusta. Dal momento che Torque era coinvolto in affari di criminalit\u00e0 organizzata, e la sua incontrollabile ira costituiva un pericolo per la sua famiglia, Carmen ricorre disperatamente alle pratiche di divorzio. Malgrado le circostanze, lei ama ancora Torque e spera di essere compresa per la drastica decisione da lei presa.\nI figli di Torque e Carmen, questi due fantasmi rappresentano il senso di colpa di Torque nei loro confronti. Corey , il maggiore, \u00e8 un ragazzino di circa tredici anni testardo e riottoso, ed essendo il pi\u00f9 conscio della natura aggressiva del padre \u00e8 spesso ostile nei suoi confronti. Malcolm, il minore, di circa dieci anni, \u00e8 pi\u00f9 docile e mansueto.\nUn vecchio detenuto di Carnate che progetta la sua fuga costruendo in segreto una zattera sulla spiaggia della costa dell'isola. Raccoglie le informazioni sulle creature che infestano l'isola in un taccuino, con relative illustrazioni.\nMoglie del secondino Ernesto, dopo il trasferimento sull'isola di Carnate a causa del lavoro del marito si \u00e8 ritrovata spesso sola, e ha trascorso il suo tempo esplorando e raccogliendo molte informazioni sulle leggende e su i vari luoghi dell'isola.\nIl fantasma di uno psichiatra e neurochirurgo vissuto su Carnate, che si prefigge il compito di guarire Torque dai suoi presunti disturbi psichici. Stabilitosi sull'isola verso la fine del diciannovesimo secolo per dirigere il manicomio ivi stante, Il Dottor Killjoy sperimenta diverse terapie di sua invenzione e scompare in circostanze misteriose durante gli anni venti. Il Dottor Killjoy si manifesta come la proiezione di una pellicola di sedici millimetri, con l'ausilio di un vecchio proiettore cinematografico.\nIl fantasma dell'ex boia del carcere Carnate, che rappresenta e incita il lato aggressivo di Torque. Fra le persone da lui giustiziate si ricorda Horace P. Gauge. Era un uomo sadico ed ossessionato dalla morte al punto di uccidersi nella camera a gas per sentire cosa si prova a morire. Egli si presenta come una figura umanoide fatta di gas propano.\nIl fantasma di un detenuto di Abbott, che come Torque nutriva un amore malsano verso la propria consorte. Ossessionato dal fatto che la moglie non fosse al sicuro in sua assenza, Horace la uccide durante una visita coniugale e viene giustiziato sulla sedia elettrica dal boia Hermes T. Haight. Egli appare come un uomo parzialmente carbonizzato dalla corrente elettrica che emana, che sembra provocargli molto dolore.\nCronologia di Carnate.\nCarnate ha i suoi primi abitanti: una popolazione di puritani si insedia nella parte orientale dell'isola fondando il villaggio di Goodsmouth.\nA Goodsmouth tre ragazzine accusano undici persone del loro stesso villaggio di stregoneria, facendole cos\u00ec condannare al rogo. Dopo l'accaduto le tre amiche si suicidano gettandosi da una scogliera in prossimit\u00e0 del villaggio. I loro corpi non verranno mai ritrovati.\nUna nave carica di schiavi proveniente dall'Africa e diretta a Norfolk si arena sulla spiaggia settentrionale dell'isola. I marinai, temendo una ribellione degli schiavi, lasciano questi incatenati nella stiva, dove vengono divorati vivi dai topi.\nViene costruito un faro nella parte orientale dell'isola.\nUna ricca famiglia acquista l'isola e fa costruire un enorme magione nella parte occidentale.\nLa famiglia \u00e8 costretta a lasciare l'isola a causa di un evento terribile e tuttora irrisolto;\nla villa abbandonata diventa un manicomio che il suo direttore, il Dottor Killjoy, gestisce con sistemi poco ortodossi.\nIl dottor Killjoy scompare misteriosamente e il manicomio viene abbandonato.\nL'esercito statunitense prende possesso dell'isola e vi costruisce una base, Fort Maleson.\nIn piena seconda guerra mondiale un Horten Ho 229 tedesco precipita sull'isola. Il colonnello del forte fa fucilare tre dei suoi uomini come spie, per le loro origini tedesche. Poco dopo il colonnello si suicida per evitare di essere processato.\nIl governo federale acquista l'isola e vi fa costruire il penitenziario di Abbott.\nNella cava di pietra di Carnate crolla incidentalmente un pozzo di estrazione. Dei detenuti intrappolati vengono lasciati sotto le macerie. Lo stesso anno un gruppo di carcerati si vendica dei compagni impiccando e scuoiando cinque guardie.\nIl detenuto Horace P. Gauge, in carcere per omicidio colposo, assassina brutalmente la moglie durante una visita coniugale ed \u00e8 per questo condannato alla sedia elettrica. Di tanto in tanto dei detenuti affermano di aver visto il suo fantasma, che sofferente, mormora in continuazione \"fallo smettere, brucia!\". L'esecuzione viene eseguita dal capitano Hermes T. Haight, che lo stesso anno si suicida nella camera a gas.\nUna casa situata ad alcuni Km di distanza dal manicomio finisce in fiamme in circostanze misteriose. Tuttavia non era stato rinvenuto alcun cadavere. Le rovine della casa giacciono tuttora cos\u00ec come furono lasciate.\nModalit\u00e0 di gioco.\nAnche se presentato come un survival horror, \"The Suffering\" si discosta dal genere offrendo al giocatore un controllo della situazione quasi alla Max Payne in cui i nemici, per quanto numerosi e preponderanti, possono essere sconfitti senza ricorrere alla fuga.\nLa visuale \u00e8 caratterizzata da passaggi veloci dalla prima alla terza persona, nonostante la telecamera fatichi a stare dietro a Torque in situazioni affollate, che combinano velocit\u00e0 di spostamento con la precisione durante i combattimenti.\nDa notare che nel gioco, stranamente e raramente Torque incontra delle persone con il suo stesso vestito, ma soprattutto esse si trasformano in un mostro perfettamente uguale al mostro in cui si trasforma Torque, lui stesso dovr\u00e0 eseguire diverse azioni con loro, alcuni li liberer\u00e0, altri li dovr\u00e0 affrontare e uccidere. Da notare che Torque \u00e8 stato liberato all'inizio del gioco solo grazie a uno di loro, che poi sparir\u00e0 nel vuoto.\nMorale.\nCon l'evolversi della storia Torque si trover\u00e0 spesso ad interagire con altre persone, dandogli la possibilit\u00e0 di compiere buone o cattive azioni che non sempre risultano semplici da comprendere o eseguire (ad esempio, uccidere un secondino morente per evitargli inutili sofferenze pu\u00f2 essere considerata una buona azione). La somma delle interazioni determiner\u00e0, oltre all'evolversi delle allucinazioni durante il gioco, quale dei tre finali \u00e8 stato scelto per Torque tra il \"buono\", il \"cattivo\" e il \"neutrale\".\nPazzia.\nMan mano che Torque avanza nel gioco, uccidendo nemici e trovandosi in situazioni ai limiti dell'assurdo, riempie la \"barra della pazzia\" che pu\u00f2 utilizzare per trasformarsi in un mostro sanguinario pi\u00f9 robusto e veloce della sua controparte umana per un breve periodo di tempo. L'utilizzo della pazzia influenza la moralit\u00e0 di Torque e di conseguenza il finale. Questa \"creatura\" mustruosa in cui Torque si trasforma,pu\u00f2 essere vista all'inizio del gioco nelle telecamere correre nei corridoi o anche come guida.\nMostri.\nLe creature di Carnate sono la rappresentazione e la reincarnazione di tutto il male dell'isola, nel corso del gioco Torque le affrontera da solo oppure con qualche alleato, le bestie sono talmente malvagie che a volte attaccheranno anche gli altri mostri.\nAccoglienza.\nLa rivista \"Play Generation\" lo classific\u00f2 come il terzo titolo splatter pi\u00f9 nauseante ed il secondo sci-fi pi\u00f9 terrorizzante tra quelli disponibili su PlayStation 2."}
{"id": "858988", "revid": "228587", "url": "https://it.wikipedia.org/wiki?curid=858988", "title": "Lucio Calpurnio Pisone", "text": "Lucio Calpurnio Pisone \u00e8 il nome di diversi personaggi e consoli appartenenti alla \"gens Calpurnia\":"}
{"id": "858991", "revid": "123839433", "url": "https://it.wikipedia.org/wiki?curid=858991", "title": "Cagiva C594", "text": "La Cagiva C594 \u00e8 una moto-prototipo della casa Cagiva, il cui nome \u00e8 dovuto dall'unione di pi\u00f9 lettere e numeri \"\"C\", \"5\" e \"94\", dove \"C\" sta per \"Cagiva\", \"5\" sta per \"500\" (come la classe del mondiale e la cilindrata), \"94\"\" sta per 1994 (anno in cui \u00e8 stato portato in gara il modello), questa moto infatti corse nel motomondiale del 1994.\nDescrizione.\nLa moto era munita di una centralina con 3 diverse mappature dell'accensione e con un contagiri del motore con visualizzazione del regime a banda digitale, con fondoscala a 14.000 rpm. Il forcellone ritorna ad essere in alluminio, mentre nella parte finale del campionato ricomparir\u00e0 la soluzione in carbonio. Infine il motore perde leggermente in potenza massima, ma migliora la gestibilit\u00e0.\nQuest'anno le moto schierate, a dispetto della stagione precedente, saranno tutte e due munite di presa d'aria centrale sul cupolino, divisa in due da un traversino in modo da migliorarne la funzionalit\u00e0 e dividere i flussi d'aria, evitando comportamenti anomali degli stessi.\nRisultati nelle competizioni.\nQuesta moto \u00e8 l'evoluzione della V593 e risult\u00f2 essere la migliore Cagiva da Gran Premio mai costruita, che permise a John Kocinski di piazzarsi 3\u00b0 a fine campionato, mentre il suo compagno Doug Chandler si piazz\u00f2 9\u00b0.\nQuesta moto fu usata per l'ultima volta nel 1995 da Pierfrancesco Chili al Gran Premio d'Italia per via dell'abbandono delle corse da parte di Cagiva.\nModello rievocativo.\nNel 2004, a dieci anni dal ritiro dalle gare, la Cagiva produsse la \"C594 anniversario\" una piccola serie di 25 pezzi numerati fedeli al modello originale con cui John Kocinski inizi\u00f2 la sua storia con Cagiva (C593), al prezzo di 125.000 \u20ac, per ricordare le ultime apparizione nel campionato mondiale, inoltre la C594 \u00e8 stata anche il modello da cui \u00e8 stato preso spunto per l'estetica di un modello di produzione stradale, la Cagiva Mito SP525, come era stato fatto anche in precedenza, nel 1989 con la C589, per la prima serie della Mito.\nProgetti derivati.\nLa Cagiva F4, prototipo del 1995, riprende ampiamente dal punto di vista estetico i maggiori tratti della C594, specialmente nelle linee del cupolino; successivamente rivista nella veste e in altre parti, fece da base per lo sviluppo nel 1998 della MV Agusta F4.\nA quasi un quarto di secolo di distanza dall'ultima esibizione in pista della Cagiva, nel corso della stagione 2019 del Motomondiale la MV Agusta F2, motocicletta esordiente nella classe Moto2, ha introdotto una veste aerodinamica che, anteriormente, riprende fedelmente quella della C594: questa \u00e8 stata portata al debutto a partire dal Gran Premio del Mugello."}
{"id": "858992", "revid": "124992986", "url": "https://it.wikipedia.org/wiki?curid=858992", "title": "Ezio Locatelli", "text": "Biografia.\nL\u2019impegno politico e sociale di Ezio Locatelli ha inizio molto presto, all\u2019et\u00e0 di 16 anni. Tra le prime lotte portate avanti quella dei pendolari sulla linea ferroviaria Brescia-Bergamo, una delle prime lotte per il miglioramento del trasporto ferroviario in Italia. A seguito di decine di blocchi ferroviari attuati da migliaia di lavoratori, lavoratrici e studenti pendolari Locatelli, studente appena diciottenne, riconosciuto come uno dei principali promotori della lotta, viene arrestato. Qualche anno dopo viene prosciolto dalle accuse che gli vengono mosse.\nSul piano politico Locatelli \u00e8 stato segretario provinciale a Bergamo di Democrazia Proletaria dal 1984 al 1991, anno in cui DP partecipa alla nascita del Partito della Rifondazione Comunista. Locatelli ne diventa prima presidente provinciale e, tre anni dopo, segretario provinciale. Nel 2000 viene eletto segretario regionale della Lombardia, carica che manterr\u00e0 per circa sette anni. Qualche anno dopo \u00e8 ancora segretario provinciale di Bergamo. All'inizio del 2012 viene chiamato a svolgere il ruolo di segretario provinciale di Rifondazione Comunista di Torino, ruolo rivestito per quasi dieci anni. Ha fatto parte della segreteria nazionale con l'incarico di responsabile organizzazione dal giugno 2016 al giugno 2019. Dal dicembre 2021 \u00e8 di nuovo in segreteria nazionale con l'incarico di responsabile organizzazione.\nSul piano istituzionale, a partire dal 1980, Locatelli viene pi\u00f9 volte eletto consigliere comunale di Castelli Calepio. Nel 1985 diventa consigliere provinciale di Bergamo. Dopo tre tornate elettorali fallite, nel 1995 e nel 2000 viene eletto consigliere regionale della Lombardia. Alle elezioni del 2006, Locatelli viene eletto deputato nella circoscrizione Lombardia 2. Nel 2008, in occasione delle elezioni politiche, a causa del mancato raggiungimento del quorum elettorale da parte della sinistra, Locatelli non \u00e8 rieletto in Parlamento. Nel 2010 \u00e8 candidato consigliere regionale in Lombardia nella lista della Federazione della Sinistra in provincia di Bergamo ed \u00e8 il pi\u00f9 votato ma senza essere eletto.\nOltre che dirigente politico, Locatelli \u00e8 riconosciuto come punto di riferimento del territorio e della societ\u00e0 civile in quanto promotore di importanti comitati e movimenti popolari, ambientalisti, pacifisti e sulle tematiche del lavoro.\nEzio Locatelli ha svolto studi universitari all\u2019Universit\u00e0 di Trento, facolt\u00e0 di Sociologia. \u00c8 giornalista pubblicista."}
{"id": "859007", "revid": "74801", "url": "https://it.wikipedia.org/wiki?curid=859007", "title": "Degerfors (comune)", "text": "Degerfors \u00e8 un comune svedese di abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "859009", "revid": "6066", "url": "https://it.wikipedia.org/wiki?curid=859009", "title": "Franz Von Lenback", "text": ""}
{"id": "859010", "revid": "767487", "url": "https://it.wikipedia.org/wiki?curid=859010", "title": "Frederick Pentland", "text": "Biografia e carriera.\nCarriera da calciatore.\nPrima di iniziare a giocare professionisticamente, era l'assistente di un fabbricante di armi e si dilettava a giocare in alcuni club giovanili nei dintorni di Birmingham. Dopo una breve parentesi con il nel 1903, dove colleziona 8 presenze arricchite da 5 gol, passa al , dove rimane per 3 anni. Qui Colleziona 51 presenze segnando 9 gol.\nPassa per una stagione al Brentford e per una stagione al Queens Park Rangers. Nel 1908 approda al , dove colleziona 92 presenze e 11 gol e viene convocato anche dall' per un totale di 5 partite. Gli ultimi due anni di carriera li trascorre all'Halifax Town prima e allo Stoke City poi.\nLa prigionia in Germania.\nSubito dopo il ritiro come calciatore, si rec\u00f2 a Berlino per guidare la . Dopo pochi mesi, per\u00f2, scoppi\u00f2 la prima guerra mondiale e fu imprigionato nel campo di Ruhleben a Berlino. Qui si form\u00f2 una comunit\u00e0 interna di appassionati del calcio, che divenne un'attivit\u00e0 frequente. Vennero istituiti campionati e coppe e Pentland era sovente partecipare sia come giocatore che come organizzatore.\nPentland rimase prigioniero nel campo fino alla fine della guerra, quindi torn\u00f2 in Inghilterra, dove spos\u00f2 l'infermiera che si prese cura di lui.\nCarriera da allenatore.\nNel 1920 Pentland si mise alla guida della nazionale francese e partecip\u00f2 alle Olimpiadi del 1920. Giunse in semifinale contro la , ma perse l'incontro per 4-1. In finale la Cecoslovacchia abbandon\u00f2 il campo in segno di protesta contro l'arbitraggio e fu squalificata dal torneo. Si decise, quindi, di giocare un \"torneo di consolazione\" per assegnare la medaglia d'argento rimasta vacante. Pentland e la sua nazionale, invece, convinti che il torneo fosse finito, erano gi\u00e0 in viaggio verso casa. La medaglia d'argento fu poi vinta dalla .\nDopo l'olimpiade sbarc\u00f2 in Spagna per allenare il Racing Santander. Dopo una stagione venne ingaggiato dall'Athletic Club, squadra di cui rivoluzion\u00f2 il modo di giocare introducendo la tecnica del passaggio corto e con cui vinse una Coppa del Re nel 1923 e due \"Campeonato de Vizcaya\" nelle stagioni 1923/24 e 1924/25.\nNel 1925 fu ingaggiato dall'Atl\u00e9tico Madrid, con il quale giunse in finale di Coppa del Re nel 1926. La stagione seguente guid\u00f2 il Real Oviedo, per poi tornare nel 1927 all'Atl\u00e9tico Madrid con cui vince un \"Campeonato del Centro\". Ha guidato la squadra madrilena anche nella stagione inaugurale della Liga spagnola (1928/29).\nNel maggio del 1929 fu assistente di Jos\u00e9 Mar\u00eda Mateos alla guida della e contribu\u00ec alla prima sconfitta dell' da parte di una nazionale di calcio non britannica: gli spagnoli batterono infatti gli inglesi per 4-3. Per la stagione 1929/30 si risedette sulla panchina dell'Athletic Club, dove rimase fino al 1933. Questa volta vinse due campionati e quattro coppe del Re, tutte di fila, realizzando due doppiette (campionato pi\u00f9 coppa) nel 1930 e nel 1931). Nei due anni in cui non vinse il campionato, 1932 e 1933, giunse secondo. Vinse, inoltre, altri tre \"Campeonato de Vizcaya\".\nL'8 febbraio 1931, inoltre, registr\u00f2 il record di miglior vittoria della storia dell'Athletic: batt\u00e9 12-1 il Barcelona al San Mam\u00e9s. Nel 1933 torn\u00f2 alla guida dell'Atl\u00e9tico Madrid, ma torn\u00f2 in Inghilterra poco dopo, a causa dello scoppio della Guerra civile spagnola. Qui allen\u00f2 per altri due anni, tra il 1938 e il 1940, il Barrow.\nPalmar\u00e8s.\n\"Come allenatore\"\nAthletic Club\nAthletic Madrid\n\"Come giocatore\"\nQueens Park Rangers\nInghilterra"}
{"id": "859013", "revid": "287204", "url": "https://it.wikipedia.org/wiki?curid=859013", "title": "Hoppipolla", "text": ""}
{"id": "859015", "revid": "1305772", "url": "https://it.wikipedia.org/wiki?curid=859015", "title": "Clauiano", "text": "Clauiano (\"Clauian\" in friulano standard, \"Clovian\" in friulano centro-orientale) \u00e8 una frazione del comune di Trivignano Udinese (UD).\n\u00c8 un antico borgo medievale, citato la prima volta nel 1013 in una pergamena in cui il patriarca Poppone, inaugurando la ricostruita basilica di Aquileia, cita Clauiano quale territorio che doveva essere compreso nei possedimenti che passavano sotto il diretto controllo al capitolo aquileiese, rimanendovi fino al 1420, quando, con le terre friulane, fu annesso alla Repubblica di Venezia.\nMolto noto agli studiosi, agli appassionati di fotografia e di architettura, \u00e8 stato incluso nel 2004 nel prestigioso club de I borghi pi\u00f9 belli d'Italia.\nClauiano ha mantenuto nel tempo l'originaria pianta medievale con le case costruite con pietre e sassi abbellite da eleganti portoni contornati da pietre bianche con ampi portici, tipiche costruzioni friulane con la fronte principale sulla strada e corte interna."}
{"id": "859020", "revid": "712828", "url": "https://it.wikipedia.org/wiki?curid=859020", "title": "Pok\u00e9mon iniziale", "text": ""}
{"id": "859021", "revid": "123959308", "url": "https://it.wikipedia.org/wiki?curid=859021", "title": "Passo di San Marco", "text": "Il passo San Marco, alto 1.992\u00a0m s.l.m., \u00e8 un passo alpino situato tra la Val Brembana e la Valtellina, in Lombardia.\nDescrizione.\nAl valico \u00e8 possibile ammirare le insegne dell'allora Repubblica di Venezia che costru\u00ec questa strada per uno sviluppo economico dei commerci con le valli svizzere. (dal 1512 al 1797 la Valtellina appartenne ai Grigioni).\nSul versante orobico del passo si trova il rifugio C\u00e0 San Marco, per anni la casa cantoniera del passo e uno dei pi\u00f9 antichi rifugi delle Alpi, edificato nel 1593.\nSulla sua facciata una lapide ricorda \"Per due secoli questa cantoniera vigil\u00f2 sulle alpi Brembane i traffici e la sicurezza della Repubblica di San Marco\".\nNel 2021, la strada \u00e8 riclassificata come strada statale. La strada \u00e8 incluso nella strada statale SS 470.\nCiclismo.\nIl passo \u00e8 spesso percorso da cicloamatori, sia dal versante valtellinese (che raggiunge pendenze del 10%) che da quello brembano (con punte del 14%). Il valico dista circa 26\u00a0km da Morbegno e 20 da Olmo al Brembo.\nIl passo San Marco fu inserito nel Giro d'Italia per la prima volta nell'edizione 1986 e successivamente nel 1987, 1988 e 2007."}
{"id": "859022", "revid": "74801", "url": "https://it.wikipedia.org/wiki?curid=859022", "title": "Contea di Cherokee (Iowa)", "text": "La contea di Cherokee (in inglese Cherokee County) \u00e8 una contea dello Stato USA dell'Iowa. Il nome deriva dalla trib\u00f9 di nativi americani Cherokee. Al censimento del 2000 la popolazione era di abitanti. Il capoluogo della contea \u00e8 Cherokee. ID contea 19035.\nGeografia fisica.\nL'U.S. Center Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea \u00e8 stata costituita nel 1851.\nComunit\u00e0 e localit\u00e0.\nLa contea di Cherokee contiene otto citt\u00e0 e sedici \"township\":"}
{"id": "859030", "revid": "663330", "url": "https://it.wikipedia.org/wiki?curid=859030", "title": "Parminder Nagra", "text": "Carriera.\nNel 2002 ha recitato come protagonista nel film \"Sognando Beckham\". Dal 2003 al 2009 ha ricoperto il ruolo della dottoressa Neela Rasgotra nella serie televisiva \"E.R. - Medici in prima linea\". Nel 2004 ha partecipato al film fantastico \"Ella Enchanted - Il magico mondo di Ella\". Nel 2012 ha lavorato per la serie televisiva \"Alcatraz\" nel ruolo di Lucy Banerjee, nel 2013 per \"Psych\" nel ruolo di Rachel e per \"The Blacklist\" nel ruolo di Meera Malik.\nVita privata.\nIl 17 gennaio 2009 ha sposato il fotografo James Stenson, con il quale era fidanzata da sette anni, con rito civile e con rito Sikh. Alla cerimonia hanno partecipato anche alcuni colleghi di E.R., Scott Grimes, John Stamos, Linda Cardellini e Maura Tierney, che ha officiato il rito del matrimonio. Il 19 maggio 2009 \u00e8 nato il suo primo figlio, Kai David Singh Stenson, mentre nel luglio 2013 ha ufficialmente ottenuto il divorzio dal marito.\nDoppiatrici italiane.\nNelle versioni in italiano dei suoi lavori, Parminder Nagra \u00e8 stata doppiata da:"}
{"id": "859037", "revid": "71155", "url": "https://it.wikipedia.org/wiki?curid=859037", "title": "The suffering", "text": ""}
{"id": "859039", "revid": "599013", "url": "https://it.wikipedia.org/wiki?curid=859039", "title": "Tariq Abdul-Wahad", "text": "Abdul-Wahad \u00e8 nato in Francia da genitori della Guyana francese.\nCambi\u00f2 il suo nome in Tariq Abdul-Wahad dopo la sua conversione all'Islam nel 1997. Fu il primo giocatore nato e cresciuto in Francia a debuttare nella NBA.\nCarriera.\nTariq inizi\u00f2 la sua carriera statunitense giocando inizialmente con la University of Michigan nel campionato NCAA, ma successivamente si spost\u00f2 alla San Jos\u00e9 State University.\nNel 1997 fu scelto al Draft come undicesima scelta assoluta dai Sacramento Kings. Conosciuto come un gran difensore, Abdul-Wahad non ebbe molti spazi nella NBA, soprattutto per i suoi tanti infortuni che lo costrinsero a giocare solo in 236 partite su 788. Nel 1999 pass\u00f2 agli Orlando Magic, ma gi\u00e0 nel 2000 cambi\u00f2 ancora squadra per passare ai Denver Nuggets. Nel 2001 arriv\u00f2 ai Dallas Mavericks, squadra che lo tenne nel proprio roster fino al 2005 quando, a causa del suo ennesimo infortunio, fu inserito nella lista degli infortunati e quindi licenziato dal team texano durante il training camp di preparazione per la stagione 2005-06 dell'NBA.\nIl 20 novembre 2006 viene contattato dalla Climamio per un provino, ma non fu messo sotto contratto per il lungo tempo che sarebbe trascorso prima di averlo in campo\nLa maglia numero 3 venne ritirata dalla San Jose State University nel 2002, ma il nome che compare alla Event Center Arena \u00e8 Olivier Saint-Jean, il nome che Abdul-Wahad us\u00f2 durante la sua carriera al college."}
{"id": "859041", "revid": "7111053", "url": "https://it.wikipedia.org/wiki?curid=859041", "title": "Olivier Michael Saint-Jean", "text": ""}
{"id": "859042", "revid": "7336", "url": "https://it.wikipedia.org/wiki?curid=859042", "title": "Ahinsa", "text": ""}
{"id": "859045", "revid": "433605", "url": "https://it.wikipedia.org/wiki?curid=859045", "title": "Forte La Carnale", "text": "Il Forte La Carnale di Salerno \u00e8 una \"torre cavallaria\" edificata sulla costa, nei pressi della foce del fiume Irno. Questa roccaforte faceva parte di un sistema di difesa che fu realizzato a partire dal 1563 allo scopo di difendere la citt\u00e0 dalle feroci incursioni Saracene.\nStoria.\nLa torre (o forte) Carnale fu costruita intorno al 1569 dall'imprenditore Andrea Di Gaeta di Coperchia ed originariamente sorgeva direttamente sul mare. Si trova a poche centinaia di metri dalla foce del fiume Irno ed \u00e8 relazionata come sistema difensivo con le \"Torri costiere\" di Angellara, Torrione e Vietri.\nLa struttura della Carnale \u00e8 a pianta quadrata con merlature e presenta, nella parte superiore, un torrino per l'alloggio dei soldati. Essa apparteneva al tipo di torri dette torri cavallarie, da cui partivano uomini a cavallo per avvertire la popolazione in caso di attacco dal mare.\nIl nome deriva da una battaglia tra Longobardi e Saraceni avvenuta nell'anno 872 attorno al promontorio (anticamente collegato alla collina detta \"Masso della Signora\") su cui sorge il forte e che si risolse in una strage di questi ultimi: \"una Carnale (carnaio)\" appunto. L'edificio viene chiamato anche \"la Polveriera\", giacch\u00e9 nell'Ottocento era adibito dai Borbone a deposito militare di munizioni.\nIl forte La Carnale fu teatro della strenua difesa di Salerno da parte del cosiddetto \"Masaniello salernitano\", Ippolito di Pastina, ribellatosi contro i soprusi degli Spagnoli nel Seicento: Ippolito scelse di dislocare il \"Comando Popolare\" della sua rivolta nell'antico forte La Carnale nel 1647 per quasi un anno.\nSuccessivamente il forte nel 1764 raccolse i morti dovuti alla terribile carestia di quell'anno.\nIl forte poi divenne una munita fortezza borbonica nel 1828, e se ne serv\u00ec come osservatorio di manovre militari Francesco I. Dopo l'Unit\u00e0 d'Italia e fino al 1924 fu adibito a deposito di munizioni.\nNella seconda guerra mondiale fu rinforzato con \"bunker\" e sub\u00ec molti danni durante lo sbarco di Salerno nel settembre 1943.\nAttuale ristrutturazione.\nAttualmente \u00e8 stato completamente ristrutturato negli anni ottanta con due livelli provvisti di saloni per mostre ed esposizioni culturali, belvedere e locali di ristoro dotati di ascensore panoramico. Vi si fanno anche concerti e riunioni di varia natura.\nFa parte di un complesso turistico sul litorale nel centro di Salerno, assieme ad impianti di tennis, hockey ed alla piscina coperta comunale. Dalla sua terrazza si domina un panorama molto vasto, che spazia sul golfo di Salerno -nelle belle giornate con ottima visibilit\u00e0- dalla costiera amalfitana alla costiera cilentana.\nGiardini.\nIl Forte ha avuto, dopo la crescita urbana di Salerno negli anni cinquanta, una piccola area verde al livello stradale sul lato lungomare. Negli anni novanta era diventata degradata ed \u00e8 stata recentemente riqualificata dal Comune."}
{"id": "859050", "revid": "22475", "url": "https://it.wikipedia.org/wiki?curid=859050", "title": "Chapultepec", "text": "Chapultepec \u00e8 il monte che si trova a ovest di Citt\u00e0 del Messico, circondato da un parco. Esso comprende una zona boscosa dei laghi, installazioni per il tempo libero (parco giochi, musei, teatri e uno zoo) ed edifici storici come il Castello di Chapultepec.\nConosciuto, abitato e utilizzato ancora prima della conquista Spagnola del 1521, il suo nome significa \"monte del grillo\" in lingua n\u00e1huatl, o pi\u00f9 precisamente \"luogo della collina dei chapulines\", appunto per i molti grilli che si trovavano in quella zona del bosco. Di quell'epoca rimangono i bagni di Montezuma e gli acquedotti.\nIl bosco attualmente \u00e8 diviso in tre sezioni. Si pu\u00f2 arrivare al bosco usando le stazioni della metro Chapultepec, Auditorio e Costituyentes.\nMonumenti e luoghi d'interesse.\nNella prima sezione si trovano:\nNella seconda sezione:"}
{"id": "859059", "revid": "154893", "url": "https://it.wikipedia.org/wiki?curid=859059", "title": "Forza lavoro", "text": ""}
{"id": "859061", "revid": "599013", "url": "https://it.wikipedia.org/wiki?curid=859061", "title": "Andr\u00e9s G\u00f3mez Santos", "text": "Biografia.\nOttimo talento anche se discontinuo nel rendimento, ha conseguito i risultati migliori nei tornei sulla terra rossa. Fra i suoi successi vanno ricordate due edizioni degli Internazionali d'Italia (1982 e 1984) e soprattutto il Roland Garros del 1990, in cui ha sconfitto in finale il favorito Andre Agassi.\nGomez aveva un dritto mancino capace di trovare angoli acutissimi e un rovescio ad una mano molto sicuro (era per questo soprannominato \"La piovra delle Gal\u00e1pagos\").\nIn carriera ha conquistato 21 tornei, per un totale di 523 vittorie e 267 sconfitte.\nHa un figlio, Emilio G\u00f3mez che ha intrapreso come lui la carriera tennistica; inoltre due suoi nipoti sono diventati anch'essi professionisti: Nicol\u00e1s Lapentti e Giovanni Lapentti."}
{"id": "859063", "revid": "712828", "url": "https://it.wikipedia.org/wiki?curid=859063", "title": "Pok\u00e9mon starter", "text": ""}
{"id": "859064", "revid": "712828", "url": "https://it.wikipedia.org/wiki?curid=859064", "title": "Pokemon starter", "text": ""}
{"id": "859066", "revid": "712828", "url": "https://it.wikipedia.org/wiki?curid=859066", "title": "Starter Pokemon", "text": ""}
{"id": "859069", "revid": "125342836", "url": "https://it.wikipedia.org/wiki?curid=859069", "title": "Francesco Biamonti", "text": "Biografia.\nFrancesco Biamonti trascorse alcuni periodi della sua giovinezza in Francia e in Spagna, ebbe l'incarico di bibliotecario all'Aprosiana di Ventimiglia tra gli anni '50 e gli anni '60. Approd\u00f2 alla narrativa per lento accumulo, in et\u00e0 adulta. Il suo romanzo \"L'angelo di Avrigue\", primo della tetralogia stampata dalla casa editrice torinese Einaudi, usc\u00ec nel 1983, elogiato e presentato ai lettori da Italo Calvino, con una consentanea quarta di copertina. Biamonti fu legato da un'intensa amicizia al pittore Ennio Morlotti, al quale annuncer\u00e0 nel 1981 il riscontro positivo ottenuto dall'editore e dallo stesso Calvino.\nAll'amico pittore, Biamonti dedica inoltre alcuni saggi critici e diverse presentazioni, riflettendo in poche battute sugli esiti estetici del pensiero di Martin Heidegger, Albert Camus, Edmund Husserl o Maurice Merleau-Ponty. La leggenda letteraria, favorita dalle note del suo editore, lo considerava come un solitario e schivo coltivatore di mimose. Intervistato da Fulvio Panzeri per il quotidiano Avvenire, nel gennaio del 1998 Francesco Biamonti, chiarendo in poche battute alcuni aspetti fondamentali della sua poetica letteraria e della propria concezione della stessa letteratura, affermava:\nIniziative.\nDal 2016 \u00e8 nato nel paese natale di San Biagio della Cima il Parco Biamonti (cfr. http://www.parcobiamonti.it/), un ente che fa capo al Comune della cittadina e che, oltre a organizzare iniziative di studio e ricerca sulla storia e le risorse produttive del territorio, ha realizzato un sistema segnaletico interattivo dei vari luoghi del borgo e delle campagne circostanti componendo un itinerario attraverso i luoghi della vita e delle opere dello scrittore.\nDal 2018, l'Associazione Amici di Biamonti, il Centro di Cooperazione Culturale e l'Unione Culturale 'Franco Antonicelli' di Torino hanno inoltre dato il via a un progetto di residenze creative intitolato \"Sulle tracce di Biamonti\" (http://www.sulletraccedibiamonti.it/) che porta ogni anno a San Biagio artisti di varie discipline sollecitati a realizzare opere ispirate al territorio e agli scritti biamontiani.\nPer il ventesimo anniversario della scomparsa dello scrittore, nell'ottobre 2021, l'associazione Amici di Francesco Biamonti e un Comitato composto di docenti universitari hanno deciso di organizzare tra San Biagio della Cima e Ventimiglia un convegno dal titolo \"Le carte, le voci, gli incontri.\"\nAlcuni riconoscimenti.\nFrancesco Biamonti ha ricevuto vari premi letterari: nel 1991, con \"Vento largo\", ottiene il Premio Comisso; nel 1994, con \"Attesa sul mare\", giunge il Premio Selezione Campiello; \"Le parole la notte\", del 1998, \u00e8 insignito nuovamente con il Premio Selezione Campiello e il Premio Brancati"}
{"id": "859073", "revid": "712828", "url": "https://it.wikipedia.org/wiki?curid=859073", "title": "Starter Pok\u00e9mon", "text": ""}
{"id": "859085", "revid": "1439131", "url": "https://it.wikipedia.org/wiki?curid=859085", "title": "Renault Celtaquatre", "text": "La Celtaquatre era un'autovettura di classe media, prodotta tra il 1934 e il 1938 dalla casa automobilistica francese Renault.\nStoria.\nLa Celtaquatre nacque per prendere il posto della Monaquatre e lo fece in modo ardito. La Celtaquatre fu infatti la prima Renault a proporre una carrozzeria con linee votate all'aerodinamica. Il corpo vettura era infatti piuttosto sinuoso e tondeggiante. Una delle principali concorrenti che la Celtaquatre dovette affrontare fu infatti la Citro\u00ebn Traction Avant 7B, che divenne subito famosa per le sue forme aerodinamiche. Come la popolare Citro\u00ebn, la Celtaquatre era proposta con un motore da 1.5 litri. Caratteristica delle Celtaquatre fu quella di essere disponibili con verniciatura bicolore di serie, mentre la verniciatura in tinta unita si poteva avere solo a richiesta e a pagamento. La prima serie della Celtaquatre portava la sigla di progetto ZR1 e fu prodotta fino alla fine del 1934. A partire dal 1935 fu introdotta la Celtaquatre ZR2, praticamente identica alla ZR1, eccezion fatta per i due lati del cofano motore, impreziositi da una serie di listelli cromati longitudinali per parte. Nel 1936, nacque una nuova serie di Celtaquatre: utilizzando un telaio a passo maggiorato di 26 cm, ecco arrivare la serie ADC1, con la nascita della quale videro la luce anche le versioni coup\u00e9 e cabriolet. La nuova serie proponeva anche un corpo vettura pi\u00f9 lungo, passando da 3.8 a 4.2 m di lunghezza. Nel 1937 fu adottata una nuova calandra dallo stile americaneggiante. Nello stesso anno fu proposta una nuova versione della Celtaquatre, denominata Celtastandard, una versione semplificata e di dimensioni pi\u00f9 ridotte, fermo restando il telaio della ADC1. Gi\u00e0 nel 1938 la Celtastandard fu tolta di produzione, mentre sulla Celtaquatre furono adottati nuovi paraurti di nuovo disegno. Il 1938 fu anche l'anno in cui fu tolta di produzione la versione coup\u00e9. La Celtaquatre fu definitivamente tolta di produzione l'anno seguente. Il suo testimone fu raccolto, sia pure per breve tempo, dalla Novaquatre nella versione con motore da 1.5 litri. La Celtaquatre pot\u00e9 vantare anche qualche soddisfazione in campo sportivo, vincendo alcuni rally (Germania, Egitto e Francia) e stabilendo un record sul circuito di Monthlery, correndo a 111\u00a0km/h di media.\nMeccanica.\nSe il corpo vettura della Celtaquatre era decisamente moderno e accattivante, la meccanica era invece di tipo pi\u00f9 tradizionale, montando un motore a 4 cilindri da 1465 cm\u00b3 in grado di erogare 30 CV di potenza massima. Tale motore era caratterizzato dal fatto di girare piuttosto lento, come i vecchi motori che equipaggiavano diverse vetture Renault prodotte fino a quel momento. Ci\u00f2 consentiva un abbassamento dei consumi, grazie anche all'aerodinamica del corpo vettura e un miglioramento nelle prestazioni, specie per quanto riguarda la coppia motrice. La distribuzione era a valvole laterali. Il cambio era a tre marce, mentre per quanto riguarda l'impianto frenante, la Celtaquatre si avvaleva di freni a tamburo sulle quattro ruote."}
{"id": "859088", "revid": "599013", "url": "https://it.wikipedia.org/wiki?curid=859088", "title": "Vladimer St'epania", "text": "Carriera.\nPivot di 2,13 metri e dal peso-forma di circa 110 chili, \u00e8 stato il primo cestista georgiano chiamato nella NBA. Stepania ha giocato con i Seattle SuperSonics (dal 1998 al 2000), i New Jersey Nets (fino al 2001), i Miami Heat (fino al 2003), e i Portland Trail Blazers (fino al 2004).\nNella sua ultima stagione con i Blazers ha indossato la casacca numero 11. La sua stagione migliore \u00e8 stata la seconda con i Miami Heat, quando la sua media \u00e8 stata di 5,6 punti e 7 rimbalzi a partita. Nella sua carriera ha realizzato 1.118 punti, con un record di 19 punti in un solo match (quello del 16 novembre 2001 contro i Charlotte Hornets, oggi ribattezzati New Orleans Hornets). Il suo record di rimbalzi, 15, \u00e8 stato realizzato nel match del 19 novembre 2002 contro i Milwaukee Bucks."}
{"id": "859090", "revid": "74801", "url": "https://it.wikipedia.org/wiki?curid=859090", "title": "Contea di Cherokee (Kansas)", "text": "La contea di Cherokee (in inglese Cherokee County) \u00e8 una contea dello Stato USA del Kansas. Il nome deriva dalla trib\u00f9 di nativi americani Cherokee. Al censimento del 2000 la popolazione era di abitanti. Il capoluogo della contea \u00e8 Columbus.\nGeografia fisica.\nL'U.S. Center Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea \u00e8 stata costituita il 18 febbraio 1860."}
{"id": "859095", "revid": "6066", "url": "https://it.wikipedia.org/wiki?curid=859095", "title": "Th\u00e9ophile Steinlen", "text": ""}
{"id": "859102", "revid": "87909", "url": "https://it.wikipedia.org/wiki?curid=859102", "title": "Cernunos", "text": ""}
{"id": "859106", "revid": "599013", "url": "https://it.wikipedia.org/wiki?curid=859106", "title": "Laura Barretta", "text": "Giocava come playmaker.\nCarriera.\nCresce nel Castelvolturno, con cui gioca in Serie B prima e A2 poi. Nel 1997-98 \u00e8 al Porto Sant'Elpidio, nel 2000 passa al Pozzuoli e nel 2002 \u00e8 a Rende.\nNel 2003 \u00e8 passata al Priolo, con cui ha esordito in Serie A1 giocando 14 partite e segnando 39 punti nella prima fase del campionato.\nLascia Priolo per tornare a casa, a Napoli, in A2. Con il Kalati gioca fino al fallimento, avvenuto nell'estate 2005. Dopo una fugace esperienza al Battipaglia, nel gennaio 2006 \u00e8 passata al Pontedera, in A2. Nel 2006-07 \u00e8 all'Elitel Stabia, ancora in A2.\nNel biennio 2007-2009 \u00e8 in Serie B d'Eccellenza al Centro Diana Maddaloni."}
{"id": "859111", "revid": "15756", "url": "https://it.wikipedia.org/wiki?curid=859111", "title": "Gruviera", "text": "Il gruviera (gruy\u00e8re in francese) o groviera, \u00e8 un formaggio svizzero, che deve il suo nome al Distretto della Gruy\u00e8re in cui viene prodotto, nel Canton Friburgo.\nIn Italia il termine gruviera viene usato anche, in modo improprio, per indicare il formaggio Emmentaler o, comunque, un formaggio con occhiatura (presenza di buchi).\nFuori dal paese elvetico, per molto tempo il termine \"gruy\u00e8re\" non indicava solamente il celebre formaggio, bens\u00ec un tipo di formaggio francese. Oggi si parla di formaggi della famiglia del groviera al quale sono apparentati il comt\u00e9, il beaufort e il jura.\nBeneficia dell'AOC svizzera (marchio d'origine equivalente dell'italiano Denominazione di origine protetta) dal 26 luglio 2001. La zona di produzione si estende ai cantoni di Friburgo, Vaud, Neuch\u00e2tel, Giura, ai distretti di Courtelary, Neuveville e Moutier, fino ai comuni di Ferenbalm, Guggisberg, M\u00fchleberg, M\u00fcnchenwiler, Schwarzenburg e R\u00fcschegg nel canton Berna.\nNel febbraio 2013, \u00e8 stata riconosciuta l'IGP anche al groviera francese, che si differenzia da quello elvetico per il suo maggior spessore, per forme pi\u00f9 grandi e l'occhiatura.\nStoria.\nLa prima menzione del termine \"grui\u00e8re\" risale al 1072, quando a Gruy\u00e8res si iniziarono a produrre le prime forme di questo formaggio, ma dopo l'antichit\u00e0 esso non designa pi\u00f9 solo la citt\u00e0 svizzera, ma anche il formaggio tipico che vi si produce. Durante il XVIII secolo, alcuni friburghesi si stabilirono nel canton Vaud, e nelle regioni francesi della Franca Contea, nel dipartimento del Giura e in Savoia, portando con s\u00e9 le loro conoscenze tecniche.\nNel 1762 l'Acad\u00e9mie fran\u00e7aise aggiunge il termine \"Gruy\u00e8re\" nel suo dizionario specificando che si tratta di un formaggio originario del distretto della Gruy\u00e8re.\nDescrizione.\n\u00c8 un formaggio di vacca intero, a pasta pressata cotta, prodotto con latte crudo (solo la pasta, la cagliata, viene in seguito cotta). La forma \u00e8 tondeggiante e presenta una crosta granulosa, uniformemente brunastra e sana. La forma deve essere normale e ben proporzionata, con un'inclinatura leggermente convessa. Le dimensioni di ogni prodotto sono molto rigide per potersi fregiare della denominazione AOC: altezza dai 9,5 ai 12\u00a0cm, diametro da 55 a 65\u00a0cm e peso da 25 a 40\u00a0kg.\nCi vogliono circa 400 litri di latte per avere una forma di 35\u00a0kg. Il formaggio \u00e8 stagionato per un periodo da 5 a 12 mesi. In seguito alla stagionatura le forme vengono poste in acqua salata e spazzolate. Come gi\u00e0 detto non \u00e8 caratterizzato da alcuna occhiatura (presenza di buchi), contrariamente a quanto si crede.\nNella fonduta.\nIn Svizzera, viene utilizzato per la preparazione di alcune tipologie di fonduta:"}
{"id": "859112", "revid": "125294152", "url": "https://it.wikipedia.org/wiki?curid=859112", "title": "Tim Henman", "text": "\u00c8 stato numero 4 della classifica ATP.\nCarriera.\nFiglio di genitori appassionati di sport, Tim Henman, insieme ai due fratelli maggiori, fu introdotto al tennis dalla madre. Esponente del \"serve &amp; volley\", ovvero la tipologia di gioco con cui si tende a scendere a rete dopo il servizio nell'intento di togliere il tempo all'avversario, \"Timbledon\" (cos\u00ec \u00e8 stato soprannominato dai fan inglesi associando il suo nome al torneo di Wimbledon) ha vinto 11 tornei (tra cui il Paris Masters nel 2003) ma non \u00e8 mai riuscito ad imporsi nel torneo di Wimbledon.\nFin dall'anno del suo esordio sull'erba londinese (1994) Tim ha sempre dovuto sopportare l'enorme pressione del popolo inglese, che riponeva in lui le speranze di una vittoria nel prestigioso torneo di un tennista di casa. Nonostante questo ingombrante peso Henman \u00e8 sempre riuscito ad offrire bellissime prestazioni a Wimbledon, il suo problema \u00e8 che ha dovuto convivere nell'era dei giocatori pi\u00f9 forti degli ultimi quindici anni: dapprima Pete Sampras, che lo ha fermato in semifinale nel 1998 e nel 1999, in seguito Roger Federer, che sull'erba inglese \u00e8 stato indiscusso dominatore fino al 2007.\nHenman arriv\u00f2 in semifinale anche nel 2001 e nel 2002, ma nella prima occasione fu battuto in un match pi\u00f9 volte interrotto dalla pioggia da Goran Ivani\u0161evi\u0107, l'anno dopo a infrangere i suoi sogni e quelli di un popolo intero fu Lleyton Hewitt (sia Ivanisevic che Hewitt vinsero poi il torneo). Tim raggiunse i quarti di finale di Wimbledon in altre quattro occasioni (1996, 1997, 2003, 2004). Ha destato sorpresa nel 2004 il risultato ottenuto dal tennista inglese al Roland Garros, la cui superficie lenta non si addice al suo gioco d'attacco, dove ha raggiunto le semifinali. In quell'occasione si \u00e8 dovuto arrendere alle soglie della finale in quattro combattuti set all'argentino Guillermo Coria, che poi avrebbe perso il torneo per mano di Gast\u00f3n Gaudio. Sempre nel 2004 ha ulteriormente perfezionato il suo record negli Slam giungendo per la prima volta alle semifinali degli US Open, dove per\u00f2 fu sconfitto agevolmente da Roger Federer, che poi avrebbe vinto il torneo.\nHa vinto in doppio per due volte il torneo di Montecarlo nonch\u00e9 la medaglia d'argento alle Olimpiadi di Atlanta 1996, in coppia con il connazionale Neil Broad.\nIl 23 agosto 2007 Henman ha annunciato il suo ritiro dalle competizioni dopo lo spareggio di coppa Davis con la Croazia del 21-23 settembre dello stesso anno."}
{"id": "859114", "revid": "1658", "url": "https://it.wikipedia.org/wiki?curid=859114", "title": "Vasil Ivanov Kuncev", "text": ""}
{"id": "859116", "revid": "584834", "url": "https://it.wikipedia.org/wiki?curid=859116", "title": "Universit\u00e0 degli studi di Bari", "text": ""}
{"id": "859121", "revid": "125400852", "url": "https://it.wikipedia.org/wiki?curid=859121", "title": "Ufficiali e personalit\u00e0 delle Schutzstaffel", "text": "Tra il 1925 e il 1945 servirono tra le file delle SS circa mezzo milione di uomini nelle \"Waffen-SS\", e circa un milione nelle \"Allgemeine-SS\".\nDi seguito \u00e8 quindi riportata una lista, non esaustiva, delle principali personalit\u00e0 delle SS, lista ripartita per gradi e per branca di appartenenza."}
{"id": "859124", "revid": "74801", "url": "https://it.wikipedia.org/wiki?curid=859124", "title": "Contea di Cherokee (Oklahoma)", "text": "La contea di Cherokee (in inglese Cherokee County) \u00e8 una contea dello Stato USA dell'Oklahoma. Il nome deriva dalla trib\u00f9 di nativi americani Cherokee. Al censimento del 2000 la popolazione era di abitanti. Il capoluogo della contea \u00e8 Tahlequah.\nGeografia fisica.\nL'U.S. Center Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea \u00e8 stata costituita nel 1907."}
{"id": "859130", "revid": "1452073", "url": "https://it.wikipedia.org/wiki?curid=859130", "title": "Tiagabina", "text": "La tiagabina \u00e8 un farmaco utilizzato nelle epilessie, \u00e8 un inibitore di GAT-1, un enzima che provoca il reuptake del GABA liberato nella sinapsi inibitoria. Il suo effetto \u00e8 conseguentemente quello di aumentare la permanenza di GABA a livello sinaptico, e quindi la sua disponibilit\u00e0.\nPu\u00f2 avere effetti collaterali quali astenia, sonnolenza, tremore. In alcuni casi il farmaco pu\u00f2 dare una sindrome simil-influenzale.\nScienziati australiani hanno scoperto una proteina nel meccanismo neurale del cervello che fa scattare alcuni dei sintomi di astinenza da droghe oppiacee, come morfina, eroina e codeina.\nGli studiosi dell'Istituto di ricerca sul trattamento del dolore dell'Universit\u00e0 di Sydney ritengono che dei farmaci in grado di inibire la proteina, chiamata GAT-1 e definita un 'transporter', potranno alleviare alcuni dei primi sintomi fisici dell'astinenza come il battere dei denti, il tremito incontrollato e l'agitazione. Tali farmaci sostengono gli autori nello studio, pubblicato sulla rivista Neuron potranno diventare parte dell'arsenale di medicine e di tecniche comportamentali con cui tentare di sconfiggere la dipendenza.\nUsando diverse tecniche di laboratorio su cervelli di topi trattati con morfina, Elena Bagley e i suoi colleghi hanno dimostrato che l'astinenza da oppiacei causa la formazione di una piccola corrente elettrochimica nelle cellule nervose. Ulteriori analisi hanno rivelato che \u00e8 la proteina GAT-1 a regolare questa corrente.\nLa dipendenza da oppiacei inibisce l'attivit\u00e0 dei neuroni in una regione centrale del cervello, il che altera il meccanismo neurale per compensare tale inibizione. Se interviene l'astinenza, i neuroni 'rimbalzano' e diventano iperattivi.\nGli studiosi hanno accertato che bloccando la GAT-1 con farmaci appropriati si previene l'iperstimolazione delle cellule nervose, che normalmente si verifica durante l'astinenza. I farmaci anti-GAT-1 peraltro sono gi\u00e0 in esistenza, e vengono usati per trattare l'epilessia."}
{"id": "859132", "revid": "375960", "url": "https://it.wikipedia.org/wiki?curid=859132", "title": "Torque", "text": "La torque, detta anche torquis, torc o torq (dal latino \"torquis\" o \"torques\", da \"torqu\u0115o\") era un collare o un girocollo, , solitamente d'oro o di bronzo, pi\u00f9 raramente d'argento, realizzato con una disposizione a tortiglione da cui deriva il nome. Veniva usato dai Celti, Sciti e altri popoli antichi.\nOrigini.\nUtilizzata in Europa da vari popoli dall'Et\u00e0 del Bronzo (circa dal II-I millennio a.C.), se ne ha traccia fino al periodo delle invasioni barbariche del V secolo, per ritornare durante l'epoca vichinga, perlopi\u00f9 in argento.\nEbbe un comune utilizzo a partire dall'800 a.C., cio\u00e8 dall'epoca a cui risalgono i pi\u00f9 antichi ritrovamenti dell'Et\u00e0 del Ferro presso le Alpi italiane. In seguito si ritrova indossata da tutte le trib\u00f9 celtiche, dai Britanni fino ai Galati in Asia Minore. Veniva indossata anche presso popoli non celtici quali Germani, Sciti, Illiri, Levi.\nUso e significato presso i Celti.\nPer i Celti la torque era molto pi\u00f9 di un gioiello: era un oggetto mistico, parte integrante dell'identit\u00e0 del popolo. Costituiva una sorta di segno tipico della divinit\u00e0 e, di conseguenza, indossandola ci si garantiva protezione. Era un talismano catalizzatore e avvicinava l'uomo agli d\u00e8i concentrandone l'energia mistica sul proprio corpo.\nAlcune torque sono state rinvenute nelle tombe di popolazioni celtiche, quasi a simboleggiare il legame eterno con gli d\u00e8i, l'auspicio di un buon viaggio nell'oltretomba; altre appaiono in alcune statue romane che raffigurano guerrieri celti in battaglia vestiti solo della torque al collo, come se quest'oggetto fosse l'unica protezione dal nemico, una protezione divina.\nEssa indicava l'alto rango di chi la indossava e per questo motivo veniva spesso utilizzata nelle raffigurazioni delle divinit\u00e0.\nLa torque veniva utilizzata frequentemente nelle sepolture cerimoniali di individui socialmente importanti. Ci\u00f2 \u00e8 comprovato dal ritrovamento di una sepoltura di un principe nei pressi di Hochdorf e risalente al VI secolo a.C. e della Tomba di Vix, sepoltura di una principessa ritrovata nei pressi di Vix in Borgogna. \nTestimonianze e ritrovamenti.\nL'uso fra le popolazioni celtiche di indossare torque \u00e8 testimoniato anche da alcuni autori classici come Strabone e Cassio Dione Cocceiano. Il primo parla dell'usanza gallica di indossare ornamenti d'oro e, appunto, torque, mentre il secondo afferma che la regina Budicca indossava al collo un grande girocollo a tortiglione.\nEsistono molte altre testimonianze dell'uso di questo tipo di ornamento, che veniva anche raffigurato come attributo di divinit\u00e0: nella copia romana del \"Galata morente\" c'\u00e8 la raffigurazione di un guerriero celtico nudo e con indosso una torque. .\n. Ma l'uso della torque era dedicato soprattutto alle divinit\u00e0 autoctone, come testimoniato dal famoso \"Calderone di Gundestrup\" risalente alla fine del II secolo a.C. e che raffigura immagini di divinit\u00e0 celtiche con al collo delle torque.\nUso e significato presso i Romani.\nPoich\u00e9 questo ornamento era un elemento di spicco nel patrimonio di chi lo possedeva, esso era considerato dai soldati romani un bottino molto ambito, che spesso veniva assegnato a coloro che si erano particolarmente distinti in battaglia - come testimoniato da Plinio. . Le torque figuravano tra i \"dona minora\", cio\u00e8 le ricompense militari di ordine inferiore, assegnate come premio a soldati e ufficiali a fronte del loro valore in battaglia e nel corso delle campagne.\nFu proprio dall'abitudine di indossare un collare simile, appartenuto ad un guerriero gallico da lui ucciso in combattimento, che Tito Manlio ebbe il \"cognomen\" di \"Torquatus\". Fu, infatti, nel 361 a.C., che, durante la guerra contro i galli, Tito Manlio sfid\u00f2 a duello un barbaro dall'enorme corporatura e, dopo avergli strappato la collana (torque) e averla messa al suo collo, prese per sempre il soprannome di \"Torquato\" per s\u00e9 e per i suoi discendenti."}
{"id": "859134", "revid": "287204", "url": "https://it.wikipedia.org/wiki?curid=859134", "title": "Filiale", "text": "Per filiale (o succursale), in economia aziendale, si intende una sede secondaria (figlia, appunto) di un'organizzazione pi\u00f9 vasta.\nGeneralmente il termine riguarda la struttura di societ\u00e0 che, nascendo in un luogo ed espandendosi, necessitano di agenzie in zone diverse e distanti. Esempi di filiali sono le succursali bancarie, le sedi estere delle multinazionali o gli uffici distaccati delle imprese.\nLe succursali bancarie.\nAll'interno dell'art. 1 del Testo unico bancario, la succursale \u00e8 \"una sede che costituisce parte. sprovvista di personalit\u00e0 giuridica, di una banca e che effettua direttamente, in tutto o in parte, l'attivit\u00e0 della banca\". L'art. 28 della previgente legge bancaria prevedeva delle autorizzazione per poter aprire delle succursali da parte di una banca. Con l'entrata in vigore del Testo unico bancario, la procedura di apertura di succursali \u00e8 stata totalmente liberalizzata, a eccezione delle succursali di banche comunitarie o extracomunitarie."}
{"id": "859140", "revid": "767487", "url": "https://it.wikipedia.org/wiki?curid=859140", "title": "Arthur e il popolo dei Minimei (film)", "text": "Arthur e il popolo dei Minimei (\"Arthur et les Minimoys\") \u00e8 un film del 2006 diretto da Luc Besson.\nIl film, che nella versione originale presenta le voci di Freddie Highmore, Mia Farrow, Penny Balfour e Doug Rand, \u00e8 tratto dai romanzi per l'infanzia dello stesso Besson \"Arthur e il popolo dei Minimei\" e \"Arthur e la citt\u00e0 proibita\".\nTrama.\nConnecticut, 1960. Arthur \u00e8 un ragazzino di dieci anni che vive in campagna con la nonna a causa delle lunghe assenze dei genitori. Il nonno, Archibald, \u00e8 un esploratore che ha compiuto molti viaggi tra l'Asia e l'Africa.\nUn giorno, la nonna di Arthur racconta al ragazzo la storia di una strana trib\u00f9 che il nonno aveva incontrato, quella dei \"Minimei\", raggiungibile grazie a un portale nascosto proprio vicino a casa.\nIl giorno successivo, arriva a casa Davido, un uomo che consegna un documento che stabilisce la scadenza della propriet\u00e0 su quella casa a causa dei debiti, che andranno pagati entro i successivi due giorni.\nIl piccolo Arthur vorrebbe trovare il tesoro del nonno; mentre cerca tra le sue vecchie cose, trova degli indizi per arrivare nel paese dei Minimei. Arthur dice tutto alla nonna ma quest'ultima non gli crede.\nIl paese dei Minimei si pu\u00f2 raggiungere solo una volta all'anno: la notte della decima luna, a mezzanotte precisa.\nLa decima luna \u00e8 proprio quel giorno. I Bogo-Matassalai, comparsi improvvisamente nella notte, aiutano Arthur a raggiungere il paese dei Minimei: il portale rimpicciolisce Arthur e lo trasforma in un minuscolo folletto dai capelli bianchi. Incontra i Minimei, minuscole creature simili a Elfi.\nArthur viene anche a sapere che il nonno \u00e8 stato rapito da \"M\" il Malvagio (Maltazard) e che aveva con s\u00e9 il tesoro quando \u00e8 scomparso. Incomincia cos\u00ec un lungo viaggio (attraverso il suo stesso giardino) insieme a due compagni: la principessa Selenia e il suo fratellino Betameche (nome abbreviato Beta).\nDurante il viaggio, vanno in un locale, dove incontrano Max, che offre loro una particolare bibita verde. Durante la festa arriva Darkos, figlio di Maltazard, che vede i tre e vorrebbe prenderli, ma loro riescono a scappare.\nPrima di raggiungere Maltazard, le loro strade si dividono: la principessa Selenia affronta \"M\" il malvagio da sola, mentre Arthur e Betameche si mettono alla ricerca del tesoro; ma prima Selenia bacia Arthur, cosa che per i Minimei equivale a sigillare un matrimonio. Betameche e Arthur vengono catturati da Darkos, che li imprigiona in una gabbia.\nLa galleria porta alla terra dei Minimei, ma \u00e8 troppo lunga e non possono farcela in tre minuti. \nUna volta giunti incolumi a destinazione, Arthur \u00e8 costretto a salutare Selenia, ma i due giurano di rivedersi.\nArthur e il nonno tornano di nuovo umani e mentre il nonno firma i documenti, Arthur cerca il tesoro scavando nel punto segnalatogli da Milo. Il ragazzo inonda la terra dove ci sono Maltazard e Darkos: quest'ultimo sembra morire annegato, mentre Maltazard fugge.\nRecuperato il tesoro in tempo, il nonno paga l'immobiliarista con un rubino, ma questi - che si scoprir\u00e0 essere tanto interessato a quel terreno proprio perch\u00e9 a conoscenza della presenza di quel tesoro - cerca di impadronirsi di tutte le pietre preziose. Grazie all'intervento dei Bogo Matassalai, viene per\u00f2 neutralizzato e arrestato.\nIl film si chiude con una festa alla quale partecipano i Bogo Matassalai, i nonni di Arthur e i suoi genitori. Arthur aspetta con ansia la notte in cui potr\u00e0 tornare tra il popolo dei Minimei e incontrare la sua principessa Selenia.\nProduzione.\nIl personaggio della principessa Selenia \u00e8 ispirato a Milla Jovovich, mentre quello di Maltazard ha le fattezze molto simili a David Bowie, che lo doppia nella versione americana.\nDurante i titoli di coda sfilano tutti i Minimei del film affiancati dal nome del loro doppiatore. L'ultimo personaggio che si presenta \u00e8 la versione \"minimea\" del regista Luc Besson.\nDistribuzione.\nIn Italia il film \u00e8 uscito il 9 febbraio 2007, distribuito da 01 Distribution.\nSequel.\nIl film ha avuto due seguiti: \"Arthur e la vendetta di Maltazard\" nel 2009 e \"Arthur e la guerra dei due mondi\" nel 2010."}
{"id": "859142", "revid": "287204", "url": "https://it.wikipedia.org/wiki?curid=859142", "title": "Contea di Cherokee (Texas)", "text": "La contea di Cherokee (in inglese Cherokee County) \u00e8 una contea dello Stato USA del Texas. Il nome deriva dalla trib\u00f9 di nativi americani Cherokee. Al censimento del 2000 la popolazione era di 46.659 abitanti. Il capoluogo della contea \u00e8 Rusk.\nGeografia fisica.\nLo United States Census Bureau certifica che l'estensione della contea \u00e8 di 2.750\u00a0km\u00b2, di cui 2.725\u00a0km\u00b2 composti da terra e i rimanenti 25\u00a0km\u00b2 composti di acqua.\nStoria.\nLa contea \u00e8 stata costituita il 13 luglio 1846."}
{"id": "859143", "revid": "49700", "url": "https://it.wikipedia.org/wiki?curid=859143", "title": "Novak \u0110okovi\u0107", "text": "In virt\u00f9 dei record, dei titoli conseguiti e dello stile di gioco efficace su ogni superficie, \u00e8 considerato uno dei pi\u00f9 forti tennisti di tutti i tempi.\nCon 31 finali disputate e 20 trionfi nelle prove del Grande Slam \u00e8 il secondo tennista pi\u00f9 vincente della storia dei Major, a pari merito con Roger Federer e dietro a Rafael Nadal, essendosi aggiudicato nove Australian Open (record), sei Wimbledon, tre US Open e due Roland Garros. \u00c8 l'unico tennista dell'era Open, insieme a Rod Laver, ad aver vinto consecutivamente - anche se non nello stesso anno solare - tutte le quattro prove dello Slam, l'unico a realizzare l'impresa su tre superfici differenti. \u00c8 uno dei quattro tennisti a essersi aggiudicato almeno due volte tutti i Major insieme a Roy Emerson, Rod Laver e Rafael Nadal. \n\u00c8 il tennista che ha trascorso il maggior numero di settimane da numero 1 al mondo nella storia del tennis (361), di cui ben 122 consecutive, nonch\u00e9 l\u2019unico ad aver vinto almeno una volta in carriera i nove tornei Masters 1000 (nel suo caso due volte), risultato che, a partire dal 2009, l'ATP denomina \"Career Golden Masters\". Nei suddetti tornei ha un record di 11 finali consecutive, da Parigi 2014 a Miami 2016 (con 9 vittorie). \nHa trionfato in cinque occasioni (di cui quattro consecutive, record assoluto) al Masters di fine anno. Nel suo palmar\u00e8s figurano, inoltre, la medaglia di bronzo ai Giochi olimpici di Pechino 2008, una Coppa Davis e una ATP Cup con la nazionale serba, una Laver Cup, 37 tornei Masters 1000 (record assoluto), 14 tornei ATP 500 e 10 tornei ATP 250. \nCon 62 successi \u00e8 in testa alla classifica dei vincitori dei cosiddetti \"Big Titles\", ovvero i tornei del Grande Slam, i Masters 1000, le ATP Finals e le Olimpiadi.\nHa chiuso per 7 volte la stagione da numero 1 al mondo (2011, 2012, 2014, 2015, 2018, 2020 e 2021), anche questo record assoluto. \nCon un montepremi di oltre 150 milioni di dollari, \u00e8 l'atleta che ha ottenuto i maggiori guadagni nella storia del tennis.\nBiografia.\nNovak \u0110okovi\u0107 \u00e8 nato il 22 maggio 1987 a Belgrado, allora parte della Jugoslavia. I suoi genitori sono Sr\u0111an \u0110okovi\u0107 e Dijana \u017dagar, un serbo e una croata. Ha due fratelli pi\u00f9 piccoli, anche loro tennisti: Marko \u0110okovi\u0107, diventato 581\u00ba al mondo; e \u0110or\u0111e \u0110okovi\u0107, diventato 1463\u00ba al mondo.\nNovak \u0110okovi\u0107 incomincia ad appassionarsi al tennis a sei anni quando vede costruire dei campi da tennis davanti alla pizzeria dei genitori nella localit\u00e0 sciistica di Kopaonik. Dopo la costruzione dei campi, giunge a Kopaonik come allenatrice Jelena Gen\u010di\u0107, un'ex tennista professionista e scopritrice del talento di Monica Seles. Novak si posiziona spesso davanti alla recinzione dei campi e osserva gli allenamenti. La Gen\u010di\u0107 gli chiede se vuole giocare, Novak accetta e si presenta sul campo con tutto l'equipaggiamento necessario. Dopo qualche allenamento, Gen\u010di\u0107 si rende conto che \u00e8 un \u201cbambino prodigio\u201d e convince i genitori che diventer\u00e0 un grande del tennis mondiale e ad assecondarne il talento. Sar\u00e0 la sua coach nei primi 5 anni e contribuisce alla formazione del campione serbo, il quale in seguito dichiarer\u00e0 con gratitudine di aver imparato molto da lei. \u00c8 lei a convincerlo a colpire di rovescio a due mani, e Djokovic rinuncia al rovescio a una mano del suo idolo Pete Sampras. Donna di grande cultura, impartisce all'allievo anche lezioni su letteratura e musica classica.\nAnche durante il bombardamento di Belgrado dalla NATO durante la guerra in Jugoslavia, Novak non si rassegna e continua gli allenamenti con Jelena Gen\u010di\u0107. Insieme coi suoi amici, si allena anche al tennis club del Partizan, considerato da tutti una \u201cvia di fuga\u201d.\nIl 27 gennaio 2010 Novak \u0110okovi\u0107 gioca i quarti di finale degli Australian Open contro il francese Jo-Wilfried Tsonga, ma perde al quinto set a causa di continui spasmi allo stomaco. Nel luglio 2010 scopre quindi di essere intollerante al glutine. La persona che gli fa scoprire l'intolleranza al glutine e che gli d\u00e0 una dieta bilanciata \u00e8 il dottor Igor \u010cetojevi\u0107. Un anno e mezzo dopo la sconfitta con Tsonga, ha i suoi primi grandi risultati: vince il Torneo di Wimbledon e diviene il numero uno al mondo.\nNel luglio 2014, Novak \u0110okovi\u0107 sposa Jelena Risti\u0107, con cui aveva una relazione fin dall'infanzia. Al matrimonio, Jelena era gi\u00e0 incinta e qualche mese dopo d\u00e0 alla luce Stefan \u0110okovi\u0107. Nel 2017 diventano genitori di una figlia, Tara.\nNovak parla correttamente serbo, inglese, francese, tedesco e italiano, oltre ad avere competenze di base di spagnolo e arabo.\n\u0110okovi\u0107 \u00e8 soprannominato \u201cThe Joker\u201d (o talvolta \u201cDjoker\u201d), sia per un gioco di parole sulla pronuncia in inglese del suo cognome (joke-a-vitch), sia per il suo carattere burlone (sono note le sue imitazioni degli atteggiamenti di Federer, Nadal, \u0160arapova, Roddick, Williams\u2026) e per la canzone omonima dedicatagli dalla band blues-rock serba \u201cZona B\u201d.\nNel periodo di maggior successo era chiamato anche \u201cThe Serbinator\u201d, un gioco di parole tra le sue origini e il film \u201cTerminator\u201d.\nCarriera.\nEsordi.\nAll'et\u00e0 di 14 anni Novak gioca la Coppa Davis Junior per la Jugoslavia, vincendo il suo match di singolare; durante la sua carriera fra gli juniores, ottiene un bilancio di 40 vittorie e 11 sconfitte, raggiungendo un best ranking al n. 24 e arrivando alle semifinali degli Australian Open junior del 2004.\nDiventato professionista gi\u00e0 nel 2003, Novak fa il suo esordio nel circuito ITF a Monaco, e ottiene ben presto la prima vittoria in un torneo Futures in Serbia nel giugno dello stesso anno. L'esordio in un torneo challenger \u00e8 a Belgrado e si conclude con una sconfitta al primo turno, ma il riscatto arriva qualche tempo dopo con la vittoria a Budapest, dove sconfigge in finale l'italiano Daniele Bracciali. Nel mese di aprile fa il suo esordio in coppa Davis, in un match di singolare vinto per 6-2, 6-2 contro Janis Skroderis della Lettonia.\nA luglio centra la sua prima qualificazione a un torneo ATP, a Umago, perdendo per\u00f2 l'esordio nel main draw contro Filippo Volandri per 7-65, 6-1. Ad agosto ottiene un'altra vittoria in un Futures, a Belgrado, battendo in finale Flavio Cipolla, mentre a settembre si qualifica al torneo ATP di Bucarest, dove ottiene la sua prima vittoria in un main draw battendo il n. 67 del ranking, Arnaud Cl\u00e9ment per 2-6, 6-4, 6-4. Nel torneo tuttavia perde al secondo turno contro David Ferrer per 6-4, 4-6, 6-4. Grazie anche alla vittoria nel challenger di Aquisgrana, Nole ottiene abbastanza punti per entrare fra i primi 200 del mondo, e chiude l'anno come numero 184 della classifica mondiale.\n2005.\nIl 2005 si apre con la prima partecipazione a un torneo dello Slam: agli Australian Open attraverso le qualificazioni si guadagna un posto nel tabellone principale, ma al primo turno si trova davanti il n. 4 del mondo Marat Safin, che durante la partita gli concede solamente tre game (6-0, 6-2, 6-1). Partecipa poi a due challenger, ottenendo un quarto e una semifinale, prima di tornare a difendere per la seconda volta la sua nazione in coppa Davis, ottenendo due vittorie nei singolari nella sfida contro lo Zimbabwe. Difender\u00e0 nuovamente i colori nazionali nel secondo round della coppa, contro il Belgio, ma verr\u00e0 sconfitto sia da Olivier Rochus sia da Kristof Vliegen.\nOttiene in seguito una vittoria al challenger di Sanremo, battendo in finale Francesco Aldi, e si qualifica per la prima volta al Roland Garros, dove ottiene anche la prima vittoria in un torneo dello Slam, dopo aver superato nel primo turno Robby Ginepri, n. 71 del ranking ATP. Al secondo turno affronta il n. 9 del ranking Guillermo Coria, e riesce a strappargli un set prima di ritirarsi al terzo set per problemi muscolari. All'esordio sull'erba dell'All England Club riesce a raggiungere non senza qualche difficolt\u00e0 il terzo turno, dove si arrende a S\u00e9bastien Grosjean, allora n. 27 del ranking. A seguito di questi risultati, \u0110okovi\u0107 fa il suo ingresso nella top 100 della classifica ATP. Dopo una sconfitta al secondo turno a Umago, Nole centra la qualificazione al suo primo torneo Master Series, a Cincinnati, dove perde al primo turno lottando contro il n. 18 del mondo Fernando Gonz\u00e1lez (3-6, 7-67, 6-4). Esordisce infine anche allo US Open, riuscendo cos\u00ec a disputare per almeno una volta tutti i quattro tornei dello Slam, dove ben figura: al primo turno elimina in cinque set un'altra giovane promessa del tennis, Ga\u00ebl Monfils, e nel match seguente supera in quattro set Mario An\u010di\u0107, n. 18 del ranking. La sua corsa per\u00f2 si arresta al terzo turno, dove perde al quinto set contro lo spagnolo Fernando Verdasco (6-1, 4-6, 62-7, 6-4, 6-4).\nDopo un secondo turno a Lione, a ottobre si qualifica per il Master Series di Parigi, dove al secondo turno ottiene la prima vittoria contro un top-10, il n. 9 del ranking e finalista al Roland Garros Mariano Puerta, col punteggio di 6-3, 7-69. Perde tuttavia al terzo turno contro Tommy Robredo. Con questi risultati \u0110okovi\u0107 chiude l'anno come n. 78 del mondo, pi\u00f9 giovane giocatore fra i primi 100 della classifica ATP.\n2006: il primo titolo ATP.\nL'inizio del 2006 non \u00e8 dei migliori: rimedia un'eliminazione al primo turno dell'Australian Open da Paul Goldstein. Si rif\u00e0 subito centrando le semifinali al torneo di Zagabria, dove per\u00f2 perde dal padrone di casa Ivan Ljubi\u010di\u0107, e in seguito ottiene due vittorie nei singolari del match di Coppa Davis che vede la squadra serba opposta a Israele nel primo round. Al torneo di Rotterdam centra i quarti di finale, dove esce per mano di Radek \u0160t\u011bp\u00e1nek, mentre a Indian Wells viene eliminato al primo turno da Julien Benneteau, che ha la meglio in due set. A Miami esce al secondo turno contro Guillermo Coria, ma ancora una volta le soddisfazioni arrivano dai singolari di Davis. La Serbia affronta il Regno Unito, e Novak vince entrambi i match, incluso quello contro l'ex n. 4 del mondo Greg Rusedski.La stagione sulla terra prima di Parigi \u00e8 sottotono: al Masters di Monte Carlo un sorteggio sfortunato lo vede subito opposto a Roger Federer, dal quale viene sconfitto per 6-3, 2-6, 6-3. A Barcellona arriva un'altra uscita al primo turno per mano dello spagnolo Gimeno-Traver, mentre al Masters di Amburgo, superato l'ostacolo Coria al primo turno, non riesce a imporsi su Verdasco al secondo, perdendo per 6-4, 6-3.\nAl Roland Garros per\u00f2 il giovane serbo dimostra il suo potenziale sul rosso: al primo turno l'avversario Luis Horna abbandona in netto svantaggio, mentre al secondo Novak ottiene un'importante vittoria su Fernando Gonz\u00e1lez, n. 9 del ranking, sconfitto 6-1 al quinto set. Al terzo turno piega in tre set Tommy Haas, al quarto turno ha ragione dell'emergente Ga\u00ebl Monfils, ma nei quarti nulla pu\u00f2 contro il campione in carica Rafael Nadal: il serbo, sotto di due set, \u00e8 costretto al ritiro per problemi alla schiena, ma nella conferenza stampa post-partita dichiara che senza i problemi fisici avrebbe potuto battere lo spagnolo. Questo risultato consente al serbo di issarsi al n. 40 del ranking ATP.\nDopo una sconfitta al secondo turno sull'erba di s'Hertogenbosh, a Wimbledon disputa un buon torneo. Al primo turno sconfigge Goldstein, al secondo supera in tre set Robredo, mentre al terzo ottiene un'importante vittoria contro Michail Ju\u017enyj. Agli ottavi di finale va in scena una sfida molto interessante con uno dei giocatori col miglior servizio del circuito, il croato Mario An\u010di\u0107, che grazie proprio al suo servizio riesce a vincere per 6-3 al quinto.\nSulla terra di Anersfoort giunge il primo titolo ATP per Novak, che in finale affronta il cileno Nicol\u00e1s Mass\u00fa superato per 7-65, 6-4. Raggiunge la finale anche nel torneo di Umago, in cui per\u00f2 si ritira a causa di problemi respiratori che lo costringeranno a un intervento chirurgico. Rester\u00e0 lontano dai campi solo per poche settimane: si ripresenta infatti al Cincinnati Masters, dove esce al secondo turno per mano di Florent Serra. Allo US Open supera con fatica al secondo turno Mardy Fish, ma al terzo rimedia una sonora sconfitta in tre set da Lleyton Hewitt: 6-3, 6-1, 6-2.\nImpegnato a difendere i colori serbi nel match di Davis contro la squadra svizzera, ottiene una vittoria contro Stanislas Wawrinka al quinto set, ma \u00e8 poi piegato in tre set da Federer. Il riscatto arriva pochi giorni dopo: al torneo di Metz supera in finale J\u00fcrgen Melzer col punteggio di 4-6, 6-3, 6-2, e conquista il suo secondo torneo in carriera. Al Master di Madrid Nole d\u00e0 vita a interessanti sfide con altri giovani talentuosi: al secondo turno supera Richard Gasquet in tre set, al terzo piega Andy Murray, ma nei quarti \u00e8 eliminato 7-5 al terzo set da Fernando Gonz\u00e1lez. La stagione si chiude con una sconfitta al secondo turno per mano di Paul-Henri Mathieu a Pagigi-Bercy: i risultati ottenuti gli valgono il n. 16 nel ranking mondiale.\n2007: top-10 e prima finale Slam.\nIl 2007 si apre ad Adelaide, il primo torneo a sperimentare la formula dei round robin. Il serbo s'impone in finale contro il tennista di casa, Chris Guccione, per 6-3, 66-7, 6-4. Agli Australian Open esce di scena agli ottavi ancora contro Federer, e nei due tornei successivi, Marsiglia e Rotterdam, viene sconfitto in due match tirati da Michail Ju\u017enyj. Un grande risultato lo ottiene a Indian Wells, dove \u00e8 il primo teenager a raggiungere la finale dopo Andre Agassi, ma contro Nadal perde nettamente per 6-2, 7-5. A Miami arriva per\u00f2 la rivincita: ai quarti di finale si trova ancora di fronte lo spagnolo e questa volta, sfruttando i suoi turni di battuta e gli errori dell'avversario, si aggiudica il match col netto punteggio di 6-3, 6-4. Dopo la semifinale vinta per 6-0, 6-1 contro Murray, in finale il serbo trova il sorprendente Guillermo Ca\u00f1as, partito dalle qualificazioni e capace di eliminare Federer. La partita \u00e8 sempre saldamente nelle mani di Novak, che sconfigge l'avversario 6-3, 6-2, 6-4. Con questa vittoria \u0110okovi\u0107 diventa il pi\u00f9 giovane vincitore di sempre a Key Biscayne, e arriva a occupare la 7\u00aa posizione nella classifica mondiale.\nSulla terra la scalata prosegue: raggiunge i quarti a Monte Carlo (sconfitto da Ferrer), a Roma (sconfitto ancora da Nadal), e ad Amburgo (sconfitto da Moy\u00e1), e riesce a vincere il torneo di Estoril, dove batte in finale Richard Gasquet con lo strano punteggio di 7-67, 0-6, 6-1. Al Roland Garros si issa fino alla semifinale, faticando soprattutto al terzo turno contro il francese Oliver Patience che riesce a piegare solo al quinto set. Qui si trova di fronte per il secondo anno consecutivo Nadal: Novak regge il confronto per un set e mezzo, poi si arrende per 7-5, 6-4, 6-2. Dopo la sconfitta agli ottavi del Queen's, a Wimbledon Novak paga il programma rivoluzionato dalla pioggia e due partite consecutive al quinto set contro Hewitt e Baghdatis. Raggiunge la semifinale, ma deve arrendersi ancora una volta a Nadal: si ritira sul punteggio di 6-3, 1-6, 1-4 per un problema al piede.\nSulla terra di Umago si arrende al connazionale Viktor Troicki, ma il meglio di s\u00e9 lo d\u00e0 sul cemento americano. Alla Rogers Cup di Montr\u00e9al batte in successione Roddick e Nadal, e in finale si trova di fronte a Federer. Per la prima volta in carriera riesce a batterlo (7-62, 2-6, 7-62), e si aggiudica cos\u00ec il secondo Masters Series della carriera. A Cincinnati non si ripete, viene infatti sconfitto al secondo turno da Moya, ma agli US Open arriva la prima finale in un torneo dello Slam. Qui incontra ancora Federer, ma non riesce a ripetere l'exploit di Montr\u00e9al; lo svizzero infatti conquista il suo dodicesimo Slam battendolo per 7-64, 7-62, 6-4.\nDopo altre due vittorie nel play-off di Davis, Novak si aggiudica il torneo di Vienna battendo in finale Wawrinka per 6-4, 6-0; \u00e8 l'ultimo torneo conquistato nella stagione. A Madrid perde la semifinale contro Nalbandian, a Parigi-Bercy si arrende al secondo turno contro Fabrice Santoro, e al Masters di fine anno di Shanghai non riesce a conquistare nemmeno un set, perdendo nettamente nel round-robin contro Ferrer, Gasquet e Nadal. Chiude cos\u00ec la stagione, posizionandosi al n. 3 della classifica mondiale dietro ai soli Federer e Nadal.\n2008: primo Slam della carriera.\nNel 2008 \u0110okovi\u0107 fa il suo esordio direttamente all'Australian Open. Alla finale arriva senza aver perso un set e dopo aver sconfitto nell'ordine Benjamin Becker, Simone Bolelli, Sam Querrey, Lleyton Hewitt, David Ferrer e il campione uscente Roger Federer; suo avversario \u00e8 la sorpresa del torneo il francese Jo-Wilfried Tsonga. Dopo un primo set sofferto, con un \u0110okovi\u0107 falloso e nervoso, il serbo innalza il suo livello di gioco e riesce a chiudere la partita, a suo favore, al tie-break del quarto set. \n \u00c8 il primo titolo del Grande Slam in carriera per il serbo. Arriva in semifinale al torneo di Dubai, dove per\u00f2 viene sconfitto dall'americano Andy Roddick, col punteggio di 7-65, 6-3.\nNel mese di marzo vince il torneo ATP Master Series di Indian Wells, sconfiggendo in finale l'americano Mardy Fish col punteggio di 6-2, 5-7, 6-3. Esce inaspettatamente sconfitto al primo turno al successivo Master series di Miami, contro il sudafricano Kevin Anderson. Successivamente, raggiunge la semifinale a Monte Carlo, nel quale per\u00f2 \u00e8 costretto al ritiro, a causa di dolori addominali, sul punteggio di 6-3, 3-2, in favore del suo avversario, Roger Federer, nonostante stesse giocando un ottimo tennis.\nNel mese di maggio vince il Master series di Roma battendo in finale Stanislas Wawrinka col punteggio di 4-6, 6-3, 6-3. Al torneo di Amburgo gioca un intenso match in semifinale contro Nadal, ma esce battuto 5-7, 6-2, 2-6. Il 6 giugno perde in semifinale al Roland Garros, ancora contro il rivale e campione in carica Rafael Nadal col punteggio di 6-4, 6-2, 7-63 dopo un match di oltre 2 ore e 45 minuti. A Wimbledon, \u0110okovi\u0107 viene eliminato al secondo turno, in seguito alla sconfitta per 6-4, 7-63, 6-2 da parte dell'ex numero 1 Marat Safin. Al Canada Masters, nel quale difendeva i punti della vittoria dell'anno precedente, viene eliminato ai quarti di finale da Andy Murray, per 3-6, 63-7. Fa meglio a Cincinnati, nel quale arriva in finale (dopo aver battuto, in semifinale, Rafael Nadal per 6-1, 7-5), nella quale viene battuto nuovamente da Andy Murray col punteggio di 7-64, 7-65.\nNel singolare maschile olimpico di Pechino, conquista il bronzo per la Serbia nel torneo di singolare dopo aver battuto James Blake 6-3, 7-64 nella finale per il terzo e quarto posto (in semifinale era stato sconfitto da Rafael Nadal per 4-6, 6-1, 4-6).\nAgli US Open, dopo aver vinto alcuni difficili incontri contro Robredo negli ottavi e Roddick nei quarti, esce alle semifinali, battuto, come l'anno precedente, da Roger Federer, per 3-6, 7-5, 5-7, 2-6. All'inizio della stagione autunnale indoor arriva in finale nel torneo di Bangkok contro Jo-Wilfried Tsonga, in un remake della finale degli Australian Open, ma deve arrendersi al francese, che vince 7-64, 6-4. Il 16 novembre vince la sua prima Masters Cup, battendo in finale il tennista Russo Nikolaj Davydenko, col punteggio di 6-1, 7-5. Chiude la stagione al terzo posto del ranking ATP per il secondo anno consecutivo.\n2009.\nL'anno non si apre bene per Novak, che viene sconfitto al primo turno del primo torneo stagionale a Brisbane dal lettone Ernests Gulbis col risultato di 6-4, 6-4. Al successivo torneo di Sydney viene sconfitto in semifinale da Jarkko Nieminen col punteggio di 6-4, 7-63.\nAgli Australian Open non riesce a difendere il titolo conquistato l'anno precedente, uscendo sconfitto ai quarti di finale dall'americano Andy Roddick (il serbo si ritira sul punteggio di 63-7, 6-4, 6-2, 2-1 in favore dello statunitense, a causa di un malore, dovuto alle condizioni climatiche, di estremo caldo, avvertito fin dall'inizio del terzo set). Al torneo di Marsiglia perde in semifinale dal francese Jo-Wilfried Tsonga, col punteggio di 4-6, 61-7. Conquista il suo primo titolo stagionale a Dubai, sconfiggendo in finale lo spagnolo David Ferrer col punteggio di 7-5, 6-3. In seguito giunge sino ai quarti di finale a Indian Wells, dove viene sconfitto col punteggio di 6-3, 6-2 da Andy Roddick. Arriva in finale al successivo Master 1000 di Miami, dove viene sconfitto 6-2, 7-5 da Andy Murray. Ad aprile giunge in finale a Monte Carlo, ma viene sconfitto, dopo una combattuta e appassionante finale, da Rafael Nadal, col punteggio di 6-3, 2-6, 6-1.\nA maggio vince il Serbian Open, battendo in finale il tennista polacco \u0141ukasz Kubot, col punteggio di 6-3, 7-60. Nello stesso mese arriva in finale al Master 1000 di Roma (dopo aver vinto una rocambolesca semifinale contro Roger Federer col punteggio di 4-6, 6-3, 6-3), nella quale viene sconfitto col punteggio di 7-62, 6-2, da Rafael Nadal. Nello stesso mese, raggiunge le semifinali torneo di Madrid, dove, al termine di un match giudicato tra i pi\u00f9 belli dell'anno fino a quel punto, esce sconfitto, ancora per mano di Rafael Nadal al terzo set dopo poco pi\u00f9 di quattro ore di gioco, col punteggio di 3-6, 7-65, 7-69 in favore dello spagnolo. Al Roland Garros perde inaspettatamente al terzo turno per poi raccogliere sull'erba una finale a Halle e i quarti a Wimbledon, venendo sconfitto in entrambi i tornei da Tommy Haas, a Halle per 3-6, 7-64, 1-6 e a Wimbledon per 5-7, 66-7, 6-4, 3-6.\nIntanto Andy Murray lo scavalca al terzo posto in classifica. Ad agosto, alla Rogers Cup esce al terzo turno, battuto 6-4, 7-64 da Andy Roddick, a Cincinnati giunge sino alla finale nella quale viene sconfitto da Roger Federer col punteggio di 6-1, 7-5. Agli US Open arriva in semifinale dove viene di nuovo sconfitto da Federer col punteggio di 7-63, 7-5, 7-5. Successivamente, vince il China Open battendo in finale Marin \u010cili\u0107 col punteggio di 6-2, 7-64. In seguito, arriva in semifinale al Shanghai Masters, nel quale viene sconfitto, dopo una partita equilibratissima e incerta sino alla fine, al tie-break del set decisivo, dal futuro vincitore del torneo, Nikolaj Davydenko, col punteggio di 4-6, 6-4, 7-61. A novembre vince il torneo di Basilea, battendo in finale il padrone di casa Federer, col risultato di 6-4, 4-6, 6-2. In seguito vince il Master 1000 di Parigi-Bercy (ultimo della stagione), battendo in finale, al termine di una partita molto combattuta, Ga\u00ebl Monfils, col punteggio di 6-2, 5-7, 7-63. Nella Masters Cup di fine anno viene eliminato nel round robin, nonostante abbia sconfitto Nadal e il futuro vincitore Davydenko. Chiude la stagione al terzo posto della classifica ATP per il terzo anno consecutivo.\n2010: titolo di Coppa Davis.\nL'anno non incomincia nel migliore dei modi per Novak. Agli Australian Open deve arrendersi anche a causa di un problema allo stomaco ai quarti di finale contro il francese Jo-Wilfried Tsonga, al termine di un match chiuso in cinque set col punteggio di 7-6 (8), 6-7 (5), 1-6, 6-3, 6-1. Questi dolori allo stomaco risulteranno poi nella scoperta di essere intollerante al glutine. Nonostante tutto il serbo riesce a conquistare la seconda posizione mondiale. Il 2010 non procede diversamente: si aggiudica il torneo di Dubai ma non brilla sulla terra (torna terzo dopo l'Open di Madrid, superato da Nadal) e al Roland Garros cede nei quarti in cinque set con l'austriaco Melzer col punteggio 3-6, 2-6, 6-2, 7-63, 6-4.\nA Wimbledon raggiunge la semifinale, persa contro il ceco Tom\u00e1\u0161 Berdych per 6-3, 7-69, 6-3. Ai Cincinnati Masters 2010 si arrende ad Andy Roddick ai quarti di finale.\nAllo US Open Novak non comincia particolarmente bene; infatti impiega ben cinque set per piegare il connazionale Viktor Troicki, in pi\u00f9 di tre ore di partita, col punteggio finale di 6-3, 3-6, 2-6, 7-5, 6-3. Nei turni successivi il suo rendimento migliora, e, senza mai perdere un set, approda alla semifinale, dove incontra per la quarta volta consecutiva lo svizzero Federer. Questa volta la partita ha un andamento ben diverso da quelle precedenti: \u0110okovi\u0107 infatti arriva al quinto set e, dopo aver annullato due match point, approda alla finale, vincendo per 5-7, 6-1, 5-7, 6-2, 7-5. Nell'atto conclusivo del torneo il serbo affronta il n. 1 del mondo Rafael Nadal, perdendo in 4 set per 4-6, 7-5, 4-6, 2-6.\nDopo la vittoria contro Roger Federer, \u0110okovi\u0107 \u00e8 avanzato nel ranking ATP proprio a discapito del tennista elvetico, sottraendogli la seconda posizione alle spalle di Rafael Nadal. Al primo torneo giocato dopo il torneo statunitense, conferma il buon periodo di forma riconfermandosi campione a Pechino battendo lo spagnolo David Ferrer 6-2, 6-4. Successivamente Novak va a Shanghai dove Federer si vendica della sconfitta degli US Open eliminandolo in semifinale per 7-5, 6-4. Lo stesso svizzero lo sconfigger\u00e0 anche nella finale del Swiss Indoors Basel 2010 col punteggio di 6-4, 3-6, 6-1.\n\u0110okovi\u0107 partecipa alle ATP World Tour Finals in cui giunge fino in semifinale dove perde sempre contro l'elvetico in due set piuttosto nettamente (6-1, 6-4). Il 5 dicembre si aggiudica con la sua nazionale la Coppa Davis battendo in finale la nazionale francese vincendo i due singolari giocati per tre set a zero con Gilles Simon e Gael Monfils. Chiude la stagione al terzo posto del ranking ATP sempre dietro a Federer e Nadal.\n2011: l'anno dei record.\nL'anno si apre direttamente con la partecipazione all'Australian Open dove Novak conquista il suo secondo Slam. Ha affrontato in ordine: Marcel Granollers, Ivan Dodig, Viktor Troicki, Nicol\u00e1s Almagro. Poi ha battuto ai quarti Tom\u00e1\u0161 Berdych per 6-1, 7-65, 6-1, in semifinale batte Roger Federer in tre set 7-63 7-5, 6-4. In finale ha la meglio su Andy Murray in tre set col punteggio di 6-4, 6-2, 6-3.\nSubito dopo il torneo australiano Novak si riafferma campione per la terza volta consecutiva a Dubai, dove vince in finale contro Federer con un doppio 6-3 e cos\u00ec conferma il suo periodo di gran forma. Al BNP Paribas Open di Indian Wells il tennista di Belgrado, che non perde una partita dall'ATP World Tour Finals di Londra 2010 contro Roger Federer, continua a incassare vittorie. Infatti, in occasione del primo Masters 1000 della stagione Nole batte in semifinale e per la terza volta consecutiva Roger Federer e sconfigge per la prima volta in una finale Rafael Nadal col punteggio di 4-6, 6-3, 6-2, aggiudicandosi per la seconda volta il torneo dopo il successo del 2008. Nel successivo torneo dello stesso livello a Miami giunge di nuovo in finale e anche qui vince per 4-6, 6-3, 7-6 contro lo spagnolo.\nDopo aver preferito rinunciare al Monte-Carlo Rolex Masters, incomincia la stagione sulla terra trionfando in casa, al Serbian Open, battendo in finale Feliciano L\u00f3pez per 7-64, 6-2 e allungando l'incredibile striscia di imbattibilit\u00e0. La settimana successiva, al Master 1000 di Madrid, batte in finale, per la terza volta di fila, Rafael Nadal per 7-5, 6-4, rimanendo cos\u00ec imbattuto nella stagione 2011, nella quale ha concatenato una serie di 32 vittorie consecutive. Nole ha cos\u00ec battuto per la prima volta lo spagnolo sulla terra, interrompendo contemporaneamente una serie di 37 vittorie consecutive dello spagnolo su questa superficie. Il serbo a Roma arriva in finale perdendo solo un set contro Andy Murray dove ha rischiato di perdere al tie-break e batte nuovamente Nadal con un doppio 6-4, vincendo la 39\u00aa partita consecutiva (37 nel 2011), con questa vittoria \u0110okovi\u0107 \u00e8 diventato il terzo giocatore ad aver battuto Nadal due volte sul campo di terra (dopo Gaudio e Federer) e il primo a riuscirci in due partite consecutive.\nAl Roland Garros per la prima volta in carriera ha l'opportunit\u00e0 di diventare il nuovo numero uno del mondo, infatti arrivando in finale avrebbe la certezza matematica di superare Nadal in classifica. Durante il torneo estende a 43 la sua striscia di vittorie consecutive, venendo poi battuto da Federer in semifinale in 4 set in una partita dal livello tecnico altissimo e molto emozionante vinta dallo svizzero con il punteggio di 7-6 (5), 6-3, 3-6, 7-6(5) dopo tre ore e trentanove minuti di tennis straordinario.A Wimbledon sconfigge in semifinale in quattro set il francese Jo-Wilfried Tsonga, diventando il venticinquesimo numero 1 della storia del tennis mondiale. Vince la finale battendo Nadal col punteggio di 6-4, 6-1, 1-6, 6-3.\nSi presenta quindi alla Rogers Cup come testa di serie numero 1. Arriva in finale dopo aver battuto, nell'ordine, Nikolaj Davydenko, Marin \u010cili\u0107, Ga\u00ebl Monfils e Jo-Wilfried Tsonga. Gioca la finale contro Mardy Fish vincendo al terzo set, col punteggio totale di 6-2, 3-6, 6-4 e diventando il primo giocatore della storia a vincere 5 titoli Masters 1000 nello stesso anno. Al Western and Southern Open a Cincinnati batte al primo turno il diciannovenne americano Ryan Harrison per 6-2, 6-3. Vince quindi per 6-3, 6-3 con Radek \u0160t\u011bp\u00e1nek negli ottavi e per 3-6, 6-4, 6-3 con Ga\u00ebl Monfils nel quarti in un incontro molto combattuto. In semifinale batte Tom\u00e1\u0161 Berdych per un ritiro dovuto a un suo infortunio alla spalla, subito dopo aver vinto il primo set sul punteggio di 7-5. In finale \u0110okovi\u0107 affronta un Murray in forma ma anche stavolta il giocatore serbo, sul punteggio di 6-4, 3-0 per lo scozzese, \u00e8 costretto a ritirarsi per un problema alla spalla, facendo arrivare cos\u00ec la sua seconda sconfitta stagionale.\nAgli US Open approda in semifinale dopo aver battuto per ritiro Janko Tipsarevi\u0107 al quarto set. In semifinale batte Roger Federer col punteggio di 6-77, 4-6, 6-3, 6-2, 7-5 (dopo aver annullato due matchpoint allo svizzero sul 5-3) e anche Rafael Nadal in finale si arrende al serbo che, col punteggio di 6-2, 6-4, 6-73, 6-1, conquista il titolo. Novak diventa cos\u00ec il sesto giocatore dell'era Open ad aver vinto tre tornei del Grande Slam in un anno. La grande annata gli consente di battere il record annuo di guadagni con dollari.. A seguito di un infortunio patito in Davis contro del Potro, arriva a fine stagione non al meglio della forma e perde da Nishikori a Basilea, si ritira a Parigi Bercy e viene eliminato nel round-robin al Masters di fine anno.\n2012: quinto Slam.\nIncomincia il 2012 vincendo per la terza volta gli Australian Open, dove elimina nel quarto turno Lleyton Hewitt, nei quarti il numero 5 del mondo David Ferrer e in semifinale la testa di serie numero 4 Andy Murray per 6-3, 3-6, 64-7, 6-1, 7-5 dopo 4 ore e 50 minuti. In finale si impone per la settima volta consecutiva contro Rafael Nadal per 5-7, 6-4, 6-2, 65-7, 7-5 dopo una battaglia durata 5 ore e 53 minuti, il pi\u00f9 lungo incontro mai disputato fino ad allora agli Australian Open, e pi\u00f9 lunga finale della storia dei tornei del Grande Slam.\nPer i risultati ottenuti nella stagione 2011, il 6 febbraio riceve a Londra il Laureus Award. \u00c8 il terzo tennista della storia a riceverlo dopo Roger Federer (gi\u00e0 vincitore quattro volte) e Rafa Nadal. In marzo trionfa nel Miami Masters battendo in finale Andy Murray. Il 19 aprile, al termine del match vinto con Dolgopolov al torneo di Monte Carlo, \u0110okovi\u0107 scoppia in lacrime per la morte del nonno Vladimir, al quale era molto legato. Gli aveva precedentemente dedicato molti trofei vinti, ultimo dei quali quello di Key Biscayne. Raggiunge la finale del torneo superando Tom\u00e1\u0161 Berdych e viene sconfitto da Rafael Nadal, col punteggio di 6-3, 6-1.\nAgli Internazionali BNL d'Italia raggiunge la quarta finale in carriera, ma come a Monte Carlo si arrende a Rafael Nadal, che lo sconfigge per 7-5, 6-3. Al Roland Garros raggiunge per la prima volta la finale e perde di nuovo da Nadal, che si impone per 6-4, 6-3, 2-6, 7-5. Fa l'esordio stagionale sull'erba direttamente a Wimbledon e sconfigge nell'ordine Juan Carlos Ferrero, Ryan Harrison, Radek \u0160t\u011bp\u00e1nek, Viktor Troicki e nei quarti il tedesco Florian Mayer. In semifinale viene eliminato in 4 set da Roger Federer che vince il torneo e lo scavalca in vetta alla classifica ATP. Ai Giochi Olimpici di Londra viene sconfitto in semifinale da Andy Murray e nella finale per il bronzo cede anche a Juan Mart\u00edn del Potro. Vince la Rogers Cup battendo in finale Richard Gasquet col punteggio di 6-3, 6-2. A Cincinnati raggiunge la finale e viene battuto in due set da Roger Federer.\nSi presenta allo US Open come testa di serie n. 2 e viene sconfitto in finale da Andy Murray col punteggio di 610-7, 5-7, 6-2, 6-3, 2-6.\nIl 7 ottobre vince il China Open di Pechino superando in due set in finale Jo-Wilfried Tsonga e la settimana dopo vince a Shanghai il suo tredicesimo torneo Masters 1000 prendendosi la rivincita su Andy Murray.\nIl 5 novembre torna numero uno del mondo e una settimana pi\u00f9 tardi vince le ATP World Tour Finals sconfiggendo in finale Roger Federer col punteggio di 7-66, 7-5.\n2013: sesto Slam e 100 settimane da numero 1.\nIncomincia il 2013 vincendo per la quarta volta (la terza consecutiva) gli Australian Open, battendo in finale Andy Murray col punteggio di 62-7, 7-63, 6-3, 6-2, ottenendo il 35\u00ba titolo in carriera e il sesto in una prova dello Slam.\nIl 2 marzo vince per la quarta volta il Torneo di Dubai battendo in finale Tom\u00e1\u0161 Berdych e nei due Masters 1000 successivi a Indian Wells e Miami esce di scena rispettivamente in semifinale battuto da Juan Mart\u00edn del Potro e al quarto turno per mano di Tommy Haas. Una settimana dopo aver subito una distorsione alla caviglia nel match di Coppa Davis vinto contro Sam Querrey, si presenta al torneo di Monte Carlo come prima testa di serie e supera in sequenza Ju\u017enyj, Monaco, Nieminen e Fognini in semifinale. Nell'incontro decisivo ha la meglio in due set sul detentore del titolo Nadal (vincitore delle ultime 8 edizioni del torneo). Agli Internazionali d'Italia viene eliminato nei quarti di finale da Tom\u00e1\u0161 Berdych.\nAl Roland Garros perde la semifinale da Nadal col punteggio di 4-6, 6-3, 1-6, 7-63, 7-9, dopo 4 ore e 37 minuti di gioco.\nPer il secondo anno di fila comincia la stagione sull'erba a Wimbledon, batte Tom\u00e1\u0161 Berdych nei quarti e in semifinale ha la meglio per 6-3 al quinto su del Potro dopo quasi cinque ore di gioco, nella semifinale pi\u00f9 lunga in uno Slam nell'era Open. Nella finale contro l'idolo di casa Andy Murray viene sconfitto per 4-6, 5-7, 4-6.\nIn preparazione agli US Open partecipa alla Rogers Cup e al torneo di Cincinnati, dove viene sconfitto rispettivamente in semifinale da Rafael Nadal e nei quarti da John Isner. Si presenta a New York come prima testa di serie e dopo aver battuto Stanislas Wawrinka in semifinale al quinto set si arrende in finale a Rafa Nadal per 6-2, 3-6, 6-4, 6-1.\nNella trasferta cinese, per il secondo anno consecutivo vince il titolo sia al China Open, battendo in finale Rafael Nadal per 6-3, 6-4, che allo Shanghai Masters, dove supera in tre set Juan Mart\u00edn del Potro in finale, ottenendo il suo quindicesimo titolo Masters 1000 e stabilendo il record di 20 incontri consecutivi vinti nei tornei ATP in Cina, dove sono 7 i titoli ATP da lui vinti, pi\u00f9 che in qualsiasi altro Paese.\nIl 3 novembre conquista il Paris Masters battendo in finale il detentore del titolo dell'anno precedente David Ferrer col punteggio di 7-5, 7-5. L'11 novembre vince il suo terzo Master di fine anno battendo Rafael Nadal col punteggio di 6-3, 6-4 dopo aver eliminato Stanislas Wawrinka in semifinale e aver vinto tutti gli incontri di round-robin contro Roger Federer, Juan Mart\u00edn Del Potro e Richard Gasquet. Chiude l'anno con 7 titoli vinti: uno Slam, tre Masters 1000, le ATP Finals e due ATP 500 (Dubai e Pechino).\n2014: secondo Wimbledon e ritorno a numero 1.\nAgli Australian Open (in cui \u00e8 campione in carica), raggiunge i quarti di finale e viene sconfitto 9-7 al quinto set da Stanislas Wawrinka. Negli Emirati Arabi elimina in due set al secondo turno Denis Istomin e al terzo Bautista-Agut. Supera i quarti per il forfait dato da Michail Ju\u017enyj e in semifinale perde in tre set contro Roger Federer.\nIl 17 marzo vince il primo titolo della stagione battendo in finale in tre parziali lo stesso svizzero a Indian Wells e due settimane dopo vince il Master 1000 di Miami superando in finale Rafael Nadal con un doppio 6-3, realizzando per la seconda volta in carriera la doppietta Indian Wells - Miami. Si presenta agli Internazionali d'Italia come seconda testa di serie e in finale ha la meglio in rimonta su Nadal, conquistando il terzo trofeo a Roma.\nAl secondo Slam della stagione, il Roland Garros, raggiunge i quarti di finale dopo aver ceduto solo un set in tutto il torneo (al tie-break contro Marin \u010cili\u0107). Qui affronta il canadese Milos Raonic, che batte in tre set per 7-5, 7-65, 6-4. In semifinale trova l'amico lettone Ernests Gulbis, sorpresa del torneo, che per\u00f2 batte in quattro set per 6-3, 6-3, 3-6, 6-3. Nole giunge in finale cercando il primo successo parigino che gli consentirebbe di diventare l'ottavo giocatore del circuito ATP (il 18\u00ba in assoluto) a ottenere il \"Career Grand Slam\", ovvero l'aver vinto almeno una volta tutti e quattro i tornei dello slam. Questa impresa per\u00f2 non gli riesce: il suo avversario \u00e8 infatti il \"re\" del Roland Garros, Rafa Nadal. Dopo un buon primo set vinto per 6-3, il serbo subisce un calo di concentrazione che consente allo spagnolo di trionfare per la nona volta a Parigi, vincendo i successivi tre set per 7-5, 6-2, 6-4.\nNel terzo Slam della stagione, il torneo di Wimbledon, \u00e8 la prima testa di serie. Dopo aver perso un set contro Radek \u0160t\u011bp\u00e1nek, due contro Marin \u010cili\u0107 e uno contro Grigor Dimitrov, giunge in finale dove trova il sette volte campione di Wimbledon, Roger Federer. Dopo aver perso il primo set al tie-break, Novak vince i successivi due set e, dopo aver sprecato un match point al quarto set, riesce a imporsi sullo svizzero al quinto col punteggio finale di 67-7, 6-4, 7-64, 5-7, 6-4. Questa vittoria permette al serbo di riconquistare il primato del ranking ATP a discapito di Rafa Nadal.\nDopo il successo a Wimbledon torna in campo, accreditato della testa di serie numero 1, per la Rogers Cup di Toronto dove viene eliminato al terzo turno dal futuro vincitore del torneo Jo Wilfried Tsonga. La settimana successiva prende parte al Masters 1000 di Cincinnati e dopo aver battuto Gilles Simon in 3 set, cede agli ottavi di finale allo spagnolo Tommy Robredo col punteggio di 6-7, 5-7.\nDopo le due precoci sconfitte sul cemento nordamericano si presenta all'ultimo slam stagionale, gli US Open. Giunge fino ai quarti di finale senza perdere neppure un set; qui incontra il trionfatore dell'edizione 2012 Andy Murray che per\u00f2 riesce a portare a casa solo un set con \u0110okovi\u0107 che accede cos\u00ec alla sua ottava semifinale newyorkese consecutiva col punteggio di 7-61, 61-7, 6-2, 6-4. In semifinale incontra il pericoloso outsider Kei Nishikori che nega la quinta finale consecutiva al serbo per 6-4, 1-6, 7-64, 6-3. Vince il suo 46\u00ba titolo in carriera al China Open battendo in finale Tom\u00e1\u0161 Berdych con un netto 6-0, 6-2.\nRaggiunge il traguardo delle 600 vittorie in carriera battendo Milos Raonic 6-2, 6-3 nella finale del Masters 1000 di Parigi, dov'era peraltro campione in carica. Per Nole si tratta del 20\u00ba Masters 1000 e del 47\u00ba titolo in totale e, grazie a questo risultato, \u00e8 sicuro di chiudere la stagione da n. 1 del mondo.\nA novembre arriva alle ATP World Tour Finals di Londra da campione in carica e senza cedere un set fino alla semifinale (poi vinta) contro Kei Nishikori. In finale non scende neanche in campo a causa del ritiro di Roger Federer, aggiudicandosi cos\u00ec il titolo per la quarta volta in carriera.\nFinisce l'anno da numero uno al mondo per la terza volta in carriera vincendo sette titoli: uno slam (Wimbledon), quattro master 1000 (Indian Wells, Miami, Roma e Parigi) l'ATP finals e un master 500 (Pechino).\n2015: l'anno del dominio.\nIl serbo apre la stagione 2015 partecipando al Qatar ExxonMobil Open: dopo aver battuto Du\u0161an Lajovi\u0107 e Serhij Stachovs'kyj, perde nel terzo turno dal croato Ivo Karlovi\u0107 per 7-62, 66-7, 4-6 nel singolare. Per quanto riguarda il doppio, gioca col connazionale Filip Krajinovi\u0107 e, arrivati alle semifinali, vengono sconfitti dalla coppia vincitrice del torneo, composta da Rafael Nadal e Juan M\u00f3naco.\nAgli Australian Open 2015 arriva facilmente in semifinale, dove supera Stanislas Wawrinka al 5\u00ba set, prendendosi cos\u00ec la rivincita dell'anno precedente; in finale batte Andy Murray col punteggio di 7-6, 6-7, 6-3, 6-0, aggiudicandosi cos\u00ec il torneo per la quinta volta, nonch\u00e9 l'ottavo torneo del Grande Slam in carriera alla pari con Andre Agassi.\nPartecipa al torneo di Dubai come testa di serie n. 1 arrivando in finale, dove ritrova per la 37\u00aa volta uno dei suoi storici rivali, Roger Federer, uscendo per\u00f2 sconfitto per 6-3, 7-5. A Indian Wells, dove arriva da campione in carica, rivince il titolo per la quarta volta (la seconda consecutiva) prendendosi la rivincita in finale su Roger Federer per 6-3, 6-7, 6-2; per Nole si tratta del titolo n. 50 in carriera.\nPartecipa al torneo di Miami, dove \u00e8 campione in carica. Qui, dopo essere arrivato senza troppi problemi in finale, batte Andy Murray col punteggio di 7-6 4-6 6-0. Con questa vittoria, il serbo si aggiudica il suo 22\u00ba titolo del Master 1000. Partecipa al Monte-Carlo Rolex Masters dove sfida in semifinale Rafael Nadal per la 43\u00aa volta; ha la meglio il serbo che ottiene la sua 20\u00aa vittoria sul maiorchino con un doppio e netto 6-3. Vince la finale col risultato 7-5 4-6 6-3 contro il ceco Berdych, diventando il primo tennista della storia a vincere i primi tre Masters 1000 della stagione consecutivamente (Indian Wells, Miami e Monte Carlo). Continua la serie positiva di vittorie trionfando per la quarta volta in carriera agli Internazionali BNL d'Italia di Roma battendo in finale Roger Federer per 6-4 6-3. Durante il suo percorso per la finale ha battuto Nicol\u00e1s Almagro, Thomaz Bellucci, Kei Nishikori e David Ferrer.\nArriva poi al Roland Garros, per la prima volta da favorito del torneo, grazie alle recenti brutte prestazioni di Rafael Nadal, anche sulla terra rossa, batte cos\u00ec al primo turno Nieminen 6-2 7-5 6-2, al secondo turno e al terzo turno vince ancora in 3 set, rispettivamente contro Gilles M\u00fcller e Thanasi Kokkinakis, al quarto turno elimina invece Richard Gasquet 6-1 6-2 6-3, ai quarti batte poi per la prima volta al Roland Garros Rafael Nadal 7-5 6-3 6-1 (diventando il secondo giocatore a battere Nadal in questo torneo, il primo a batterlo in tre set) e approdando in semifinale, dove batte per l'8\u00aa volta consecutiva Andy Murray (la diciannovesima), in una partita lunga e faticosa chiusa col punteggio di 6-3 6-3 5-7 5-7 6-1 e approdando per la terza volta in carriera in finale. Nell'atto conclusivo dello slam parigino, incontra Stan Wawrinka, che dopo una splendida partita, nega al serbo l'opportunit\u00e0 del Career Slam battendolo in 4 set col punteggio di 4-6, 6-4, 6-3, 6-4.\nIl grande 2015 continua col successo a Wimbledon, dove vince il torneo battendo in semifinale Richard Gasquet col punteggio di 7-6 6-4 6-4 e poi in finale, come nel 2014, batte Roger Federer col punteggio di 7-61 6-710 6-4 6-3.\nDopo un mese di pausa torna in campo alla Rogers Cup dove arriva in finale, ma viene battuto da Andy Murray col punteggio di 6-4 4-6 6-3.\nLa settimana successiva partecipa al Cincinnati Masters venendo sconfitto in finale da Roger Federer per 7-6 6-3.\nPartecipa cos\u00ec al torneo degli US Open dove, dopo aver superato agevolmente i primi turni, supera nei quarti Feliciano L\u00f3pez in quattro set e in semifinale il croato Marin \u010cili\u0107 col punteggio di 6-0, 6-1, 6-2. In finale affronta per la 42\u00aa volta lo svizzero Roger Federer, lo batte col punteggio di 6-4, 5-7, 6-4, 6-4, conquistando il 10\u00ba titolo del Grande Slam (il terzo stagionale) confermando di essere in una delle sue migliori annate. Diventa cos\u00ec il secondo giocatore nell'era Open a vincere tre dei quattro slam in due occasioni, dopo Federer che fece lo stesso nel 2004, 2006 e nel 2007.\nNel successivo torneo di Pechino, dopo la vittoria contro il cinese Ze Zhang negli ottavi di finale, il serbo ottiene la seconda striscia pi\u00f9 lunga di vittorie consecutive in un torneo, raggiungendo quota 26 ed eguagliando la striscia di vittorie di Jimmy Connors nel torneo di Birmingham (dove non perse mai in carriera) fra il 1974 e il 1980. Giunge in finale dove batte Rafael Nadal con un doppio 6-2. Al Shanghai Rolex Masters, penultimo Masters 1000 della stagione, il serbo batte in finale il francese Jo-Wilfried Tsonga col punteggio di 6-2 6-4, conquistando il quinto Masters 1000 del 2015, il 25\u00ba della carriera e il 5\u00ba in stagione (eguagliando s\u00e9 stesso che vinse 5 titoli master 1000 nella stessa stagione nel 2011, e Nadal che fece altrettanto nel 2013).\nAl torneo di Parigi Bercy, l'ultimo Master 1000 dell'anno, vince il 10\u00ba titolo, il 26\u00ba master 1000 in carriera stagionale battendo in finale lo scozzese Andy Murray per 6-2, 6-4, diventando cos\u00ec il primo giocatore nella storia a vincere sei Masters 1000 nella stessa stagione, avvicinandosi sempre di pi\u00f9 al record di Rafael Nadal (fermo a 27).\nAlle ATP World Tour Finals il serbo trionfa per la quinta volta, la quarta consecutiva considerando i successi nel 2012, 2013, 2014 e 2015 (primo nella storia a compiere questa impresa) in finale battendo Roger Federer per 6-3, 6-4, dopo che aveva battuto in semi-finale Nadal col punteggio di 6-3 6-3. Si conclude cos\u00ec la stagione migliore della sua carriera, e una delle stagioni pi\u00f9 a senso unico della storia di questo sport, con un totale di 11 titoli vinti, divisi in: 3 slam, 6 masters 1000 (record), l'ATP World Tour Finals e l'ATP 500 di Pechino, il tutto con un record di 82 vittorie e solo 6 sconfitte stagionali. Chiudendo inoltre la stagione con lo score di 16585 punti ATP, ottiene il record assoluto di punti in un singolo anno solare, completando cos\u00ec quella che pu\u00f2 essere considerata la miglior stagione nella storia di questo sport.\n2016: Career Grand Slam e \"Nole Slam\".\nLa stagione 2016 comincia nel migliore dei modi vincendo per la prima volta il torneo di Doha, senza perdere nemmeno un set, sconfiggendo in finale il suo storico rivale Rafael Nadal col netto punteggio di 6-1 6-2. Con questa vittoria conquista il 60\u00ba titolo in carriera e supera lo spagnolo nei confronti diretti (24-23). \nPartecipa all'Australian Open e, dopo aver faticato agli ottavi contro Gilles Simon arriva in semifinale dove si incontra con Roger Federer per la 45\u00aa volta. Ha la meglio \u0110okovi\u0107 col punteggio di 6-1 6-2 3-6 6-3 e sorpassa anche lo svizzero negli scontri diretti (23-22). Vince il suo sesto Australian Open battendo in finale Andy Murray in tre set col punteggio di 6-1 7-5 7-6(3) arrivando a quota 11 Slam conquistati in carriera, al pari di Rod Laver e Bj\u00f6rn Borg.\nAl torneo ATP 500 di Dubai il serbo raggiunge il traguardo della vittoria numero 700 in carriera. Tuttavia si ferma ai quarti di finale ritirandosi a partita in corso contro Feliciano L\u00f3pez a causa di una congiuntivite. Si interrompe cos\u00ec la striscia di 17 vittorie consecutive.\nAl primo Masters 1000 dell'anno sconfigge Rafael Nadal in semifinale e in seguito Milos Raonic in finale col punteggio di 6-2 6-0, diventando il primo giocatore della storia ad aggiudicarsi cinque Indian Wells.\nA Miami trionfa nuovamente, stavolta contro il giapponese Kei Nishikori con un doppio 6-3. Grazie a questa vittoria il serbo arriva a quota 28 Masters 1000 vinti, superando il record di 27 tornei vinti di Nadal.\nLa stagione sulla terra rossa parte male per il serbo, che perde clamorosamente al secondo turno nel torneo 1000 di Monte Carlo contro Ji\u0159\u00ed Vesel\u00fd per 4-6, 6-2, 4-6. Era dal torneo di Madrid del 2013 che il serbo non perdeva al match d'esordio. Vince il torneo di Mutua Madrid Open battendo in tre set Andy Murray col punteggio 6-2 3-6 6-3. Arriva in finale agli Internazionali BNL d'Italia, ma perde contro Andy Murray in due set con un doppio 3-6, dove \u00e8 apparso stanco e affaticato dai precedenti match-maratona con Rafael Nadal 7-5 7-6(4) (2h 26') nel quarto di finale e Kei Nishikori 2-6 6-4 7-6(5) (3h 4') in semifinale.\nAl Roland Garros raggiunge la sua quarta finale in carriera concedendo un solo set (negli ottavi contro Roberto Bautista Agut). Nell'atto conclusivo sconfigge Andy Murray col punteggio di 3-6, 6-1, 6-2, 6-4. Si aggiudica cos\u00ec l'unico titolo del Grande Slam ancora assente dal suo palmar\u00e8s e conquista il Career Grand Slam. L'ultimo tennista a vincere 4 tornei Major consecutivamente fu Rod Laver nel 1969.\nPartecipa al Torneo di Wimbledon alla ricerca della terza vittoria consecutiva nello slam londinese, terza tappa per lui verso la conquista del Grande Slam. Nei primi due turni batte in sequenza James Ward e Adrian Mannarino. Nei sedicesimi di finale viene sconfitto in quattro set da Sam Querrey, che interrompe una serie di 30 incontri Slam vinti consecutivamente, record nell'era Open e terza serie pi\u00f9 lunga della storia, dopo le 37 vittorie ottenute da Don Budge tra il 1937 e il 1938 e i 31 successi di Rod Laver tra il 1962 e il 1968.\nPartecipa al torneo di Toronto vincendo in finale contro Nishikori in due set. \u00c8 il suo quarto titolo a Toronto.\nEsordisce ai Giochi Olimpici di Rio, ma viene battuto a sorpresa al primo turno da Juan Martin Del Potro per 6-7, 6-7. Sfuma cos\u00ec il sogno di completare il Career Golden Slam.\nA causa di un infortunio al polso d\u00e0 forfait al Master 1000 di Cincinnati.\nPartecipa agli US Open, e riesce ad arrivare in maniera agevole sino alla finale, nella quale viene tuttavia sconfitto, in rimonta, dal tennista svizzero Stan Wawrinka, col punteggio di 6-7, 6-4, 7-5, 6-3.\nA causa di un infortunio al gomito non prende parte all'ATP 500 di Pechino, di cui era il detentore del titolo.\nTorna al Masters 1000 di Shanghai dove era campione uscente, e si ferma in semifinale contro Roberto Bautista Agut col punteggio di 4-6, 4-6. \nLa crisi continua anche all'ultimo Masters 1000 dell'anno, Parigi-Bercy, dove viene battuto da Marin \u010cili\u0107 per 4-6, 6-7.\nIn seguito alla sconfitta cede il trono del ranking dopo oltre due anni consecutivi ad Andy Murray e torna numero 2 del mondo. Perde in finale alle ATP World Tour Finals di Londra contro il numero 1 Andy Murray per 3-6, 4-6. Sfuma cos\u00ec la possibilit\u00e0 di ritornare al primo posto nel ranking e di eguagliare il record di 6 titoli vinti alle Finals detenuto da Roger Federer.\nConclude cos\u00ec un'annata che lo ha visto vincitore di cinque tornei nella prima parte di stagione (Doha, Australian Open, Indian Wells, Miami e Roland Garros) e che ha visto una crisi incominciare dopo la vittoria al Master 1000 di Toronto. Nole inoltre conclude una serie di 122 settimane consecutive al primo posto del ranking, la quarta pi\u00f9 lunga di tutti i tempi dopo quella di Federer (237 settimane) Connors (160) e Lendl (157).\n2017: l'anno peggiore.\nComincia la stagione 2017 come detentore del titolo a Doha. Lo vince per la seconda volta battendo in finale il numero 1 del mondo Andy Murray in un match durato quasi 3 ore per 6-3, 5-7, 6-4.\nAgli Australian Open si presenta come uno dei favoriti alla vittoria finale. Al primo turno batte abbastanza agevolmente Fernando Verdasco per 6-1, 7-6, 6-2. Al secondo turno viene sconfitto a sorpresa in cinque set dall'uzbeko Denis Istomin per 6-7, 7-5, 6-2, 6-7, 4-6 non riuscendo quindi a difendere il titolo conquistato 12 mesi prima. Si tratta della prima sconfitta in carriera contro un giocatore fuori dalla Top-100 affrontato in un torneo dello Slam, ed \u00e8 la prima volta, dopo il 2007, in cui il serbo non riesce a raggiungere i quarti di finale agli Australian Open. Il serbo non perdeva cos\u00ec presto in un torneo del Grande Slam dal 2008, quando perse a Wimbledon per mano di Marat Safin; non veniva sconfitto da un giocatore fuori dai primi 100 del mondo dal maggio del 2010 quando si ritir\u00f2 contro Filip Krajinovi\u0107.\nEsordisce per la prima volta in carriera al torneo ATP 500 di Acapulco dopo aver avuto una wild card venendo estromesso ai quarti di finale dal giovane australiano Nick Kyrgios col punteggio di 7-6 7-5.\nPartecipa al Masters 1000 di Indian Wells come detentore del titolo. Alla prima apparizione sconfigge il britannico Kyle Edmund col punteggio di 6-4 7-6. Al terzo turno esce vincitore col punteggio di 7-5 4-6 6-1 dal confronto con Juan Mart\u00edn del Potro, numero 34 del ranking. Viene per\u00f2 sconfitto agli ottavi di finale dall'australiano Nick Kyrgios col punteggio di 6-4 7-6, confermando un inizio di anno non molto proficuo. I dolori al gomito destro che lo affliggono da oltre un anno lo costringono a saltare il Masters 1000 di Miami per la prima volta dal 2005.\nLa stagione su terra rossa non parte bene: il serbo arriva, faticando molto, fino ai quarti di finale del Master 1000 di Monte Carlo dove viene sconfitto dal belga David Goffin per 2-6, 6-3, 5-7.\nAl Master 1000 di Madrid perde nettamente in semifinale dal suo eterno rivale Rafael Nadal: 2-6, 4-6 il risultato della 50\u00aa sfida fra i due; era dalla finale del Roland Garros 2014 che il serbo non perdeva un match e un set contro il tennista spagnolo.\nA Roma sconfigge in ordine Alja\u017e Bedene per 7-6, 6-2, lo spagnolo Roberto Bautista Agut con un doppio 6-4, ai quarti ha la meglio di Juan Mart\u00edn del Potro col punteggio di 6-1, 6-4 e infine travolge in semifinale Dominic Thiem col risultato di 6-1, 6-0. Raggiunge cos\u00ec un'altra finale al Foro Italico ma viene sconfitto nell'ultimo atto del torneo dal tedesco Alexander Zverev per 6-4, 6-3.\nSenza aver vinto nessun titolo sulla terra rossa, torna da detentore del titolo all'Open di Francia per provare a difenderlo, ma la sua corsa finisce ai quarti di finale, dove subisce un'umiliante sconfitta in tre set dall'austriaco Dominic Thiem per 6-7, 3-6, 0-6. Dopo questa sconfitta scende al quarto posto nella classifica ATP: era da ottobre 2008 che il serbo non scendeva dalle prime 3 posizioni del ranking.\nDopo una prima parte di stagione molto deludente, \u0110okovi\u0107 comincia la stagione sull'erba debuttando per la prima volta al 250 di Eastbourne. Vince il torneo (il quarto sull'erba e il 68\u00ba in carriera) battendo in finale il francese Gael Monfils per 6-3, 6-4. Torna a Wimbledon come seconda testa di serie e arriva ai quarti di finale, dove si ritira durante il secondo set contro Tom\u00e1\u0161 Berdych per il riacutizzarsi dei dolori al gomito destro. Il 26 luglio annuncia il ritiro dalle competizioni per tutta la seconda parte del 2017 per recuperare al meglio dall'infortunio, fissando il rientro per il 2018. Chiude cos\u00ec in anticipo la stagione peggiore della carriera, con in bacheca solo 2 titoli ATP 250. Per la prima volta dal 2007 non prende parte alle ATP World Tour Finals di Londra e il 6 novembre esce dalla Top 10, nella quale si trovava ininterrottamente da 10 anni.\n2018, la rinascita: doppietta Wimbledon-US Open, Career Golden Masters e numero 1 del mondo.\nIl 2018 \u00e8 l'anno della rinascita tennistica per il serbo.\nComincia la stagione all'Australian open arrivando fino al quarto turno dove viene sconfitto dal coreano Hyeon Chung per 7-6, 7-5, 7-6. Ai primi di febbraio si sottopone finalmente a un piccolo intervento al gomito, che gli faceva male da due anni e che aveva curato fino ad allora con la sola medicina alternativa non credendo per motivi ideologici alla chirurgia. Il tema di come trattare il gomito malato durante i due anni precedenti, viene presentato da Andre Agassi (che spingeva verso la chirurgia fin da subito) come il principale motivo della rottura della collaborazione col tennista serbo di cui era allenatore. All'inizio di marzo rientra per i primi due Masters 1000 dell'anno, Indian Wells e Miami, ed esce sconfitto al primo incontro di entrambi i tornei rispettivamente da Taro Daniel e dal francese Paire. A seguito di questi deludenti risultati pone fine alla collaborazione anche col coach Radek \u0160t\u011bp\u00e1nek.\nApre la stagione sulla terra rossa perdendo agli ottavi di finale del Master 1000 di Monte Carlo contro il giovane austriaco Dominic Thiem per 6-7, 6-3, 6-4. Partecipa al torneo di Barcellona per la prima volta dal 2006, ma viene sconfitto al secondo turno (dopo il bye del primo turno) dallo slovacco Martin Kli\u017ean per 6-2, 1-6, 6-3. A Barcellona perfeziona gli accordi con Vajda, che torna a essere il suo capo allenatore.\nDopo l'uscita al secondo turno nel Madrid Masters, arriva in semifinale al Masters 1000 di Roma giocando un buon tennis, ma perde per la 25\u00aa volta su 51 incontri contro Rafael Nadal, che si impone per 7-6, 6-3. Perde quindi i punti della finale dell'anno prima e si ritrova al 22\u00ba posto del ranking, il pi\u00f9 basso dall'ottobre 2006. Al Roland Garros si ferma ai quarti di finale perdendo inaspettatamente dalla rivelazione del torneo Marco Cecchinato col risultato di 3-6, 64-7, 6-1, 611-7.\nLa stagione su erba segna il ritorno ai grandi livelli del tennista serbo: arriva in finale al torneo del Queen's, dove viene sconfitto da Marin Cilic. Partecipa al torneo di Wimbledon come testa di serie numero 12; sconfigge in serie Tennys Sandgren, Horacio Zeballos, Kyle Edmund, Karen Cha\u010danov, Kei Nishikori e in semifinale sconfigge il rivale di lunga data Rafael Nadal col punteggio di 10-8 nel quinto set in un match di 5 ore e 17 minuti, distribuito su due giorni. Questa partita \u00e8 diventata la seconda semifinale pi\u00f9 lunga nella storia di Wimbledon, seconda solo alla partita tra Kevin Anderson e John Isner tenutasi quello stesso giorno. Con questa vittoria, \u0110okovi\u0107 raggiunge la sua prima finale importante dagli US Open 2016. Conquista il suo quarto titolo a Wimbledon e complessivamente il tredicesimo dello slam sconfiggendo Anderson in tre set dopo 2 ore e 18 minuti. Con questa vittoria guadagna 11 posizioni in classifica e rientra nella top 10 per la prima volta da ottobre 2017.\nDopo una stagione trionfale su erba, \u0110okovi\u0107 inizia lo swing nordamericano con un terzo turno alla Rogers Cup, perdendo contro il futuro finalista Stefanos Tsitsipas. Dopo tre anni di assenza, torna poi a giocare il Masters di Cincinnati. In un evento tormentato dalle sospensioni per pioggia, \u0110okovi\u0107 sconfigge: Steve Johnson e Adrian Mannarino, il campione in carica Grigor Dimitrov, e Milos Raonic nei quarti; elimina poi Marin \u010cili\u0107 in semifinale, raggiungendo la sua sesta finale del torneo, la quarta contro il sette volte campione Roger Federer. Sconfigge il campione elvetico con un doppio 6-4, diventando l'unico giocatore nella storia del tennis a vincere tutti i tornei ATP Masters 1000 e a conquistare il cosiddetto Golden Masters.\nIl 10 settembre sconfigge in finale del Potro col risultato di 6-3 7-6 6-3 conquistando per la terza volta in carriera gli US Open, il 14\u00ba Slam in carriera (eguagliato Pete Sampras). Nel corso dello Slam cede solamente due sets ed estromette nell'ordine M\u00e1rton Fucsovics (6-3 3-6 6-4 6-0), Tennys Sandgren (6-1 6-3 6-7 6-2), Richard Gasquet (6-2 6-3 6-3), Jo\u00e3o Sousa (6-3 6-4 6-3), John Millman (6-3 6-4 6-4) e Kei Nishikori (6-3 6-4 6-2). Successivamente prende parte alla Laver Cup, contribuendo alla vittoria dell'Europa sul Resto del Mondo. Partecipa al penultimo Masters 1000 della stagione, il Shanghai Masters, eliminando in due sets J\u00e9r\u00e9my Chardy, Marco Cecchinato, Kevin Anderson e in semifinale Alexander Zverev. In finale \u00e8 opposto a Borna \u0106ori\u0107, reduce della vittoria su Roger Federer in semifinale. \u0110okovi\u0107 batte 6-3 6-4 il croato, vincendo cos\u00ec il suo 4\u00ba Shanghai e issandosi alla 2\u00aa posizione della race dietro Nadal. Prende parte al Master di Parigi dove, dopo aver sconfitto Jo\u00e3o Sousa per 7-5 6-1, esattamente a due anni di distanza, ritorna a essere il numero uno del ranking grazie al ritiro di Nadal dal torneo. Dopo aver battuto ai quarti di finale il croato \u010cili\u0107 per 4-6, 6-3, 6-2 e in semifinale uno dei suoi storici rivali, Roger Federer, per 7-66, 5-7, 7-63, arriva in finale ma perde col giovane russo Karen Cha\u010danov per 7-5 6-4. Arriva da favorito all'ultimo torneo della stagione, le ATP Finals, dove supera nel girone: John Isner (6-4 6-3), Alexander Zverev (6-4 6-1) e Marin \u010cili\u0107 (7-67 6-2), mentre in semifinale si sbarazza di Kevin Anderson (6-2 6-2). Tuttavia, in finale viene sconfitto da Zverev per 6-4, 6-3, mancando la possibilit\u00e0 di eguagliare il record di titoli (6) di Roger Federer.\nChiude il 2018 da numero 1 del mondo per la quinta volta in carriera e con quattro titoli vinti (2 Slam e due Masters 1000). Inoltre, Nole \u00e8 il fautore di uno dei pi\u00f9 grandiosi \"come back\" della storia del tennis, in quanto sceso alla posizione numero ventidue dopo il Roland Garros, \u00e8 stato in grado di ritornare al numero uno.\n2019: doppietta Australian Open-Wimbledon.\nComincia la stagione 2019 a Doha, cogliendo vittorie su Damir D\u017eumhur, ritiratosi sul 6-1 2-1 a favore del serbo, M\u00e1rton Fucsovics e Nikoloz Basilashvili, ma perdendo nella semifinale contro Roberto Bautista Agut per 6-3 66-7 4-6.\nAgli Australian Open si presenta come prima testa di serie. Arriva facilmente al terzo turno, dove incontra il canadese Denis Shapovalov che sconfigge perdendo un set. Agli ottavi di finale affronta il russo Daniil Medvedev che sconfigge per 6-4, 65-7, 6-2, 6-3. Ai quarti di finale incontra Kei Nishikori che sconfigge col punteggio di 6-1, 4-1, col ritiro del giapponese. In semifinale batte il francese Lucas Pouille cui concede soltanto 4 giochi (6-0, 6-2, 6-2). In finale incontra per la 53\u00aa volta Rafael Nadal, sconfiggendolo con lo score di 6-3, 6-2, 6-3, dopo una partita impeccabile, conquistando il suo quindicesimo torneo del Grande Slam e diventando il primo tennista uomo della storia a vincere per 7 volte gli Australian Open, superando Roger Federer e Roy Emerson, fermi a 6 titoli.\nNel Masters 1000 di Indian Wells, esce al terzo turno per mano di Philipp Kohlschreiber, dopo aver sconfitto all'esordio il qualificato statunitense Bjorn Fratangelo. A Miami, invece, esce nel terzo turno, venendo sconfitto in rimonta da Roberto Bautista Agut. Nel primo torneo sulla terra rossa, a Monte Carlo, si rif\u00e0 su Philipp Kohlschreiber ed estromette agevolmente Taylor Fritz, prima di cedere nei quarti di finale a Daniil Medvedev. Nonostante i risultati deludenti, riesce ad aggiudicarsi Madrid per la terza volta in carriera, raggiungendo quota trentatr\u00e9 titoli nei Masters 1000 ed eguagliando Nadal. Nel corso del torneo elimina, senza cedere nemmeno un set: Taylor Fritz (6-4 6-2), J\u00e9r\u00e9my Chardy (6-1 7-62), Marin \u010cili\u0107 (ritiro), Dominic Thiem (7-62 7-64) e, in finale, Stefanos Tsitsipas (6-3 6-4). Si presenta a Roma, dove viene sconfitto in finale da Nadal col punteggio di 6-0 4-6 6-1. Precedentemente, aveva estromesso: Denis Shapovalov per 6-1 6-3, Philipp Kohlschreiber per 6-0 6-3, Juan Mart\u00edn del Potro per 4-6 7-6(6) 6-4 e Diego Schwartzman per 6-3 6(2)-7 6-3.Partecipa al Roland Garros puntando a conquistare l'ultimo titolo necessario a completare il suo secondo Grande Slam virtuale in carriera. Sconfigge Hubert Hurkacz al primo turno per 6-4, 6-2, 6-2, Henri Laaksonen al secondo per 6-1, 6-4, 6-3 e Salvatore Caruso al terzo per 6-3, 6-3, 6-2. Negli ottavi di finale dispone di Jan-Lennard Struff col punteggio di 6-3, 6-2, 6-2. Nei quarti si impone sul n\u00ba 5 del mondo Alexander Zverev per 7-5, 6-2, 6-2. In semifinale, dopo 26 incontri vinti consecutivamente a livello di Grande Slam, si arrende a Dominic Thiem, n\u00ba 4 del mondo e finalista dell'edizione precedente del torneo, per 2-6, 6-3, 5-7, 7-5, 5-7 dopo oltre quattro ore di gioco in un incontro disputato in due giorni e sospeso pi\u00f9 volte per via delle condizioni climatiche.\nA Wimbledon \u00e8 la prima testa di serie e al primo turno batte Philipp Kohlschreiber per 6-3, 7-5, 6-3. Al secondo sconfigge Denis Kudla col punteggio di 6-3, 6-2, 6-2. Nei sedicesimi cede il primo set del torneo a Hubert Hurkacz che supera in quattro partite con lo score di 7-5, 65-7, 6-1, 6-4. Negli ottavi di finale si impone su Ugo Humbert per 6-3, 6-2, 6-3, mentre nei quarti concede soltanto sei giochi a David Goffin (6-4, 6-0, 6-2). In semifinale supera Roberto Bautista Agut col punteggio di 6-2, 4-6, 6-3, 6-2, in un incontro in cui \u0110okovi\u0107 si aggiudica uno scambio di 45 tiri (record nella storia di Wimbledon). In finale trionfa su Roger Federer, n. 3 del mondo, in cinque set, dopo aver salvato due match-point, col punteggio di 7-65, 1-6, 7-64, 4-6, 13-123, nella finale pi\u00f9 lunga della storia del torneo (la seconda in assoluto in un torneo del Grande Slam) durata 4 ore e 57 minuti e considerata una delle migliori della storia. La quinta affermazione ai Championships permette al tennista serbo di raggiungere Bj\u00f6rn Borg e Lawrence Doherty.\nLa stagione sul cemento americano comincia a Cincinnati dove non riesce a difendere il titolo dell'anno precedente, venendo sconfitto in semifinale dal futuro campione del torneo Daniil Medvedev mentre agli US Open \u00e8 costretto a ritirarsi al quarto turno a causa di un infortunio alla spalla sinistra, perdendo il match contro Stan Wawrinka.\nLa stagione asiatica lo vede trionfante per la prima volta al torneo ATP 500 di Tokyo, torneo nella quale non perde neanche un set. A Shanghai, non riesce a difendere il titolo, uscendo nei quarti di finale per mano di Stefanos Tsitsipas, dopo aver battuto Shapovalov e Isner nei turni precedenti. Torna in campo a Parigi, dove conquista il suo quinto titolo stagionale senza perdere nemmeno un set, superando in sequenza Moutet, Edmund, Tsitsipas, Dimitrov e Shapovalov. Nonostante la vittoria del titolo, perde la prima posizione del ranking in favore di Rafael Nadal. Alle Finals viene inserito nel Gruppo Bj\u00f6rn Borg insieme a Roger Federer, Dominic Thiem e Matteo Berrettini. Nella prima partita batte nettamente il tennista italiano col punteggio di 6-2, 6-1 ma nel secondo incontro viene sconfitto da Thiem col punteggio di 7-6(5), 3-6, 6(5)-7. Nel terzo e decisivo match del girone viene, per\u00f2, sconfitto da Federer, per la prima volta dal 2015, col punteggio di 6-4, 6-3, relegandolo al terzo posto della graduatoria e quindi all'eliminazione.\n2020: ATP Cup, 8\u00ba Australian Open e sesta stagione chiusa da numero 1 ATP.\nLa stagione 2020 si apre in Australia, con la prima edizione dell'ATP Cup, alla quale partecipa con la sua nazionale, disputando sia gli incontri di singolare, sia alcuni di doppio. Si distingue per la capacit\u00e0 di non perdere nemmeno un incontro di singolare, battendo i top-10 Ga\u00ebl Monfils e Daniil Medvedev e il suo rivale e numero 1 del mondo Rafael Nadal. Inoltre sconfigge anche l'ex top 5 Kevin Anderson, i giovani Cristian Gar\u00edn e Denis Shapovalov. In particolare in finale trascina la Serbia alla vittoria, prima pareggiando i conti con la Spagna vincendo in singolare su Nadal e infine ribaltando la serie trionfando anche nella prova di doppio, in coppia con Viktor Troicki.\nA Melbourne si aggiudica per l'ottava volta gli Australian Open e consolida il record assoluto di vittorie del primo Major stagionale. All'esordio supera Jan-Lennard Struff, in quattro set. Nei due turni successivi sconfigge, nell'ordine, Tatsuma It\u014d e Yoshihito Nishioka, entrambi in tre set, approdando agli ottavi di finale, dove si impone su Diego Schwartzman in tre partite. Nei quarti di finale batte Milos Raonic in tre frazioni e in semifinale ha la meglio sul numero 3 del mondo Roger Federer, in tre set, portando a 27 il numero di vittorie contro il campione svizzero. Nell'ultimo atto, trionfa sul numero 5 del mondo Dominic Thiem, rimontando uno svantaggio di due set a uno (6-4, 4-6, 2-6, 6-3, 6-4). l.\nEsce vittorioso anche dal torneo di Dubai. Nella manifestazione emiratina sconfigge in serie Jaziri, Kohlschreiber e Khachanov (tutti in due set) e, dopo aver annullato tre match point in semifinale al francese Ga\u00ebl Monfils, approda all'atto decisivo. In finale batte anche il greco Stefanos Tsitsipas per 6-3, 6-4, affermandosi per la quinta volta in carriera nel torneo.\nDopo la pausa forzata in seguito alla pandemia di COVID-19, gioca il Master 1000 di Cincinnati dove sconfigge senza perdere alcun set Berankis, Sandgren e Struff. Accede cos\u00ec alla semifinale dove sconfigge, in una partita tiratissima, lo spagnolo Bautista Agut in tre set. In finale sconfigge il canadese Milos Raonic col punteggio di 1-6, 6-3, 6-4. Grazie a questo successo diviene il primo tennista di sempre per numero di successi nei Master (35, assieme a Rafael Nadal) e l'unico a completare il \"Golden Master\" due volte. Partecipa quindi agli US Open come testa di serie numero uno battendo, in ordine, Damir D\u017eumhur, Kyle Edmund e Jan-Lennard Struff. Negli ottavi di finale si scontra contro Pablo Carre\u00f1o Busta: a causa di un punto perduto, il serbo scaglia una pallina come gesto di stizza, andando a colpire una giudice di linea. Il fatto gli costa quindi la squalifica dal torneo.\nSuccessivamente vola a Roma, dove si aggiudica il quinto titolo superando nell'atto decisivo Diego Schwartzman, il quale aveva estromesso a sorpresa Rafael Nadal nei quarti di finale, con il punteggio di 7-5 6-3. In seguito a questo trionfo, diventa ufficialmente il tennista con pi\u00f9 Masters vinti in carriera (36). Nella corsa al titolo sconfigge rispettivamente: Salvatore Caruso, Filip Krajinovi\u0107, Dominik Koepfer (unico capace di strappargli un set) e Casper Ruud.\nNell'ultimo Slam della stagione 2020 cerca nuovamente l'assalto al 18\u00ba Major in carriera. Al Roland Garros, disputato a inizio ottobre per il diffondersi della pandemia, si libera in successione di Ymer, Berankis, Gal\u00e0n, Chacanov, Carreno Busta e di Tsitsipas dopo una lunga maratona risolta al quinto set dopo aver subito il ritorno del greco che aveva perso i primi due giochi. Cede poi nettamente in finale al cospetto di uno strepitoso Rafael Nadal con il punteggio di 0-6 2-6 5-7.\nDecide di saltare l'ultimo Master 1000 della stagione, a Bercy, per partecipare al Master 500 di Vienna, dove l'ultima partecipazione risale al 2007. Si ferma ai quarti, dopo aver battuto Krajinovi\u0107 (7-66 6-3) e Coric (7-611 6-3), viene estromesso dal futuro finalista del torneo Sonego (2-6 1-6) che rende la sconfitta del serbo la peggiore per un numero 1. Ma grazie al risultato ottenuto nel torneo, e la successiva sconfitta di Nadal a Parigi, gli permette di concludere la stagione come n.1 del mondo per la sesta volta in carriera (le altre volte furono nel 2011, 2012, 2014, 2015 e 2018). Pareggia cos\u00ec il record di Sampras, che dal 1993 al 1998 chiuse la stagione come numero 1 (unico nella storia a chiudere la stagione da numero 1 per sei anni consecutivi), e scavalca Nadal, Federer e Connors, che hanno chiuso la stagione da numeri 1 per cinque volte. Alle ATP Finals viene inserito nel Gruppo Tokyo 1970 con Daniil Medvedev, Alexander Zverev e Diego Schwartzman. Nel primo incontro supera l'argentino col punteggio di 6-3, 6-2. Nella seconda giornata viene invece sconfitto con un doppio 6-3, dal russo Medvedev. Nell'ultimo incontro del girone, vince lo spareggio contro Zverev in due set, e accede cos\u00ec alle semifinali per la nona volta in carriera. Nella prima delle due semifinali che si disputano per l'ultima volta alla 02 Arena di Londra prima del trasferimento al Pala Alpitour di Torino, il serbo cede dopo un match tiratissimo e appassionante a Dominic Thiem 5-7 7-6 (12-10) 6-7 (5-7), dopo aver annullato nel secondo set quattro matchpoint all'austriaco e nel tie-break decisivo del terzo aver dilapidato un vantaggio di 4-0 e subito la rimonta del n. 3 al mondo. Il serbo chiude cos\u00ec con una sconfitta una stagione double face, con un netto predominio fino alla squalifica nel major newyorkese e una evidente flessione nella parte conlusiva di un'anomala stagione.\nConclude l'anno raggiungendo, il 21 dicembre, le 300 settimane al numero 1 diventando cos\u00ec il secondo giocatore, dopo Federer, a raggiungere tale traguardo.\nLa controversia dell'Adria Tour.\nNel giugno 2020 Djokovic ha organizzato a Zara un evento benefico, l\"'Adria Tour\", invitando a esibirsi in match di tennis alcuni colleghi, tra cui Thiem, Dimitrov, Rubl\u00ebv e Zverev. Non rispettando i protocolli di protezione individuale e di distanziamento sociale, alcuni tennisti, tra cui Djokovic stesso, sono risultati positivi al COVID-19. Il tennista, per tale accaduto, ha ricevuto dure critiche, anche dal mondo del tennis.\n2021: Double Career Grand Slam, record di settimane e di stagioni terminate da n.1 nel Ranking ATP.\nIl 2021 per il serbo inizia con l'ATP Cup, dove non riesce con la nazionale serba a confermare il titolo vinto l'anno precedente.\nIl suo primo torneo ufficiale \u00e8 l'Australian Open, dove con qualche difficolt\u00e0 riesce ad arrivare in semifinale, complice una scivolata durante la partita di terzo turno che gli provoca un infortunio al muscolo obliquo addominale. Elimina in sequenza il francese Chardy, gli americani Tiafoe e Fritz, il canadese Raonic nell'ottavo. Incrocia con successo nel quarto di finale il tedesco Zverev e supera in tre set, in semifinale, la sorpresa del torneo, il russo Karacev, partito dalle qualificazioni. Nell'atto conclusivo batte il russo Daniil Medvedev per 7-5, 6-2, 6-2, interrompendo la sua striscia di 20 vittorie consecutive e vincendo cos\u00ec per la nona volta l'Australian Open e per la diciottesima un \"Major\".\nL'8 marzo seguente comincia la personale 311\u00aa settimana in vetta al ranking mondiale, superando il precedente primato detenuto da Roger Federer. Torna in campo nel Monte-Carlo Rolex Masters: dopo aver sconfitto all'esordio l'italiano Jannik Sinner con il punteggio di 6-4, 6-2 perde a sorpresa negli ottavi di finale contro l'inglese Daniel Evans in due set (6-4, 7-5) in un match caratterizzato da un elevato e inusuale numero di errori non forzati da parte del serbo (ben 45). Dopo aver saltato il Mutua Madrid Open, partecipa agli Internazionali BNL d'Italia, dove supera Taylor Fritz e Alejandro Davidovich Fokina nei primi due turni. Successivamente gioca opposto a Stefanos Tsitsipas e col punteggio di 4-6, 1-2, il match viene interrotto per l'eccessiva pioggia. Il 15 maggio, torna in campo e supera il greco con il punteggio di 4-6, 7-5, 7-5, dopodich\u00e9 batte il giocatore di casa Lorenzo Sonego in semifinale 6-3, 6-7(5), 6-2. In finale viene poi sconfitto 7-5, 1-6, 6-3 nel 57\u00ba confronto con Rafael Nadal.\nDopo aver conquistato l'83\u00b0 successo in carriera al Belgrade Open, si presenta al Roland Garros in buona forma sconfiggendo Sandgren, Cuevas e Berankis senza cedere un set. Al quarto turno, contro l'italiano Lorenzo Musetti, al suo debutto in uno slam, riesce a recuperare due set di svantaggio e arriva ai quarti dove incontra un altro italiano, Matteo Berrettini, che piega in quattro combattuti set. In semifinale incontra per la 58\u00aa volta Rafa Nadal e lo riesce a sconfiggere, in quattro set, per la seconda volta sulla terra di Parigi. Nell'atto conclusivo trova il greco Stefanos Tsitsipas, numero cinque al mondo, che si impone nei primi due parziali ma \u00e8 superato nel punteggio dal tennista serbo, che lo rimonta trionfando al quinto set (6-7, 2-6, 6-3, 6-2, 6-4). \u0110okovi\u0107 diventa cos\u00ec il primo giocatore in Era Open a vincere almeno due volte ognuno dei quattro tornei degli slam, trionfando nella prima finale al Roland Garros conclusasi in cinque set dal 2004.\nPartecipa al torneo di doppio al Maiorca open, dove gioca insieme al suo amico Gomez Herrera. Dopo dieci anni dall'ultima volta arriva in finale giocando in doppio ma non scende in campo nell'atto conclusivo a causa di un infortunio al piede di Gomez Herrera. Si presenta a Wimbledon da difensore del titolo e arriva in finale perdendo un solo set (il primo contro Draper) battendo in sequenza lo stesso Draper, Anderson, Kudla, Garin, Fucsovic e Shapovalov. Nell'atto conclusivo concede un solo set a Berrettini, primo italiano ad essere arrivato in finale ai \"championships\", vincendo per 6-7, 6-4, 6-4, 6-3. Conquista cos\u00ec il sesto trofeo a Wimbledon ed il ventesimo slam, nonch\u00e9 il terzo slam della stagione: i Big Three sono per la prima volta in carriera pari nel numero Slam vinti, 20.\nDopo aver partecipato alle Olimpiadi di Tokyo venendo sconfitto in semifinale da Alexander Zverev e nella finale per la medaglia di bronzo da Pablo Carre\u00f1o Busta, avendo vinto i precedenti tre \"Major\" in stagione, si presenta all'ultimo appuntamento annuale, gli US Open, in ottica di completare il Grande Slam, impresa riuscita, in era Open, al solo Rod Laver nel 1969. Supera Rune, Griekspoor, Nishikori, Brooksby, Berrettini e, in cinque set in semifinale, Alexander Zverev. In finale, per\u00f2, a prevalere \u00e8 il russo Daniil Medvedev, che lo batte 6-4, 6-4, 6-4 e conquista il suo primo trionfo in uno Slam in carriera.\nIl 7 novembre si impone 4-6, 6-3, 6-3 contro lo stesso Daniil Medvedev nella finale del Master 1000 di Parigi-Bercy, centrando cos\u00ec il sesto successo nel torneo ed il 37esimo nella categoria, un nuovo record.\nAlla fine del 2021 il serbo, per cause ignote, rinuncia a partecipare all'ATP Cup.\n2022: l'esclusione dagli Australian Open.\nIl 5 gennaio 2022 \u0110okovi\u0107 viene fermato dalla polizia di frontiera a Melbourne, dove si era recato per partecipare agli Australian Open, causa irregolarit\u00e0 sul suo visto d'ingresso relative al fatto che non era vaccinato contro il COVID. Viene posto in isolamento in un hotel per immigrati e il suo visto viene annullato. Il suo primo ricorso alla \"Federal Circuit and Family Court of Australia\" viene accolto, ma il ministro per l'Immigrazione australiano Alex Hawke, constatata la presenza di false dichiarazioni nella domanda per il visto d'ingresso, ne conferma l'annullamento. Il provvedimento viene motivato con la considerazione che la sua permanenza in Australia avrebbe comportato un pericolo per la sicurezza e la salute pubblica anche a causa delle sue posizioni antivacciniste che avrebbero provocato emulazioni essendo il campione serbo una grande star e un mito del tennis i cui comportamenti sono di esempio per i pi\u00f9 suggestionabili. Il suo secondo ricorso alla \"Federal Court\" viene rigettato ed il tennista \u00e8 costretto a lasciare il Paese. \u0110okovi\u0107 reagisce a questo provvedimento affermando di non essere contro i vaccini e di aver fatto le vaccinazioni infantili. Si dichiara per\u00f2 a favore della libert\u00e0 di scelta sul tema e disponibile, per questo motivo, a rinunciare alla carriera pur lasciando uno spiraglio aperto a una possibile revisione delle sue posizioni.\nAl suo ritorno alle competizioni, nel torneo di Dubai, viene sconfitto dal ceco Ji\u0159\u00ed Vesel\u00fd e perde cos\u00ec la posizione di numero 1 del ranking del tennis mondiale per scivolare al secondo posto.\nRivalit\u00e0.\nCon Rafael Nadal.\n\u0110okovi\u0107 e Nadal si sono affrontati per la prima volta nel 2006 e al momento hanno disputato 58 incontri, con un bilancio favorevole al serbo che conduce per 30-28.\nCon Roger Federer.\n\u0110okovi\u0107 ha una rivalit\u00e0 degna di nota anche con Roger Federer, i due finora si sono affrontati ben 50 volte. Il bilancio \u00e8 di 27-23 in favore del serbo. Il primo incontro si \u00e8 tenuto nel 2006.\nCon Andy Murray.\n\u0110okovi\u0107 ha anche una rivalit\u00e0 col britannico Andy Murray. I due si sono affrontati 36 volte, con un bilancio di 25-11 in favore del tennista serbo. Il primo incontro si \u00e8 tenuto nel 2006.\nCaratteristiche tecniche.\n\u0110okovi\u0107 \u00e8 un giocatore capace di adattarsi a ogni superficie (ha vinto numerosi tornei sia sull'erba, sia sulla terra rossa, sia sul sintetico) e basa il proprio gioco su una condotta particolarmente atletica e aggressiva. I suoi maggiori punti di forza derivano dalle grandi doti atletiche, che gli permettono di affrontare partite anche molto lunghe mantenendo un livello di gioco costante, e dalla grande precisione in risposta al servizio dell'avversario, che gli permette di ottenere punti diretti in risposta. I suoi colpi da fondo campo, rovescio e diritto, sono potenti, profondi e incisivi. La sua prestanza fisica gli permette di uscire indenne anche dalle partite pi\u00f9 lunghe e dispendiose dal punto di vista energetico, mentre la sua visione di gioco, e le sue capacit\u00e0 difensive gli garantiscono un'eccellente copertura del campo di gioco e recuperi da situazioni di difficolt\u00e0, che paiono talvolta notevoli. Straordinaria e univocamente riconosciuta \u00e8 la sua capacit\u00e0 di mantenere l'equilibrio anche in situazioni precarie, di allungo o spaccata, riuscendo a gestire i suoi movimenti al fine di ottenere l'ideale impatto con la pallina. Proverbiale la sua posizione in campo, attaccato alla linea di fondo campo e rapidissimo coi piedi, caratteristica che gli consente di avere la corretta distanza dalla palla in ogni situazione. Il serbo, oltre alle sue doti fisiche, \u00e8 anche molto forte mentalmente: spesso annulla pi\u00f9 di un matchpoint ai suoi avversari e, sfruttando il tracollo psicologico subito da questi ultimi, vince gli incontri.\nUna dimostrazione di questa forza mentale si \u00e8 vista, per esempio, nella finale del Shanghai Rolex Masters 2012, dove in finale Novak ha annullato ben cinque matchpoint al rivale Andy Murray e ha poi vinto la partita.\nColpi.\nIl dritto \u00e8 uno dei suoi colpi pi\u00f9 efficaci: viene eseguito con una presa western a 3/4, partendo da una posizione semi-aperta e con una grande rotazione dei fianchi, delle spalle e del busto, necessarie per compensare l'impugnatura estrema. Durante il movimento, Novak tiene la testa ferma e gli occhi fissi sulla palla, colpisce normalmente dal basso verso l'alto, imprimendo una buona rotazione in top alla palla, per poi chiudere avvolgendo il braccio attorno al busto.Il rovescio bimane di Novak incomincia con una solida presa di entrambe le mani. Quando la pallina si avvicina, il movimento del busto \u00e8 molto fluido, permettendogli di far fare abilmente alla racchetta il movimento tipico del rovescio bimane. Al contatto con la palla la testa rimane ferma, poi si alza seguendo il movimento del corpo, sfruttando cos\u00ec una buona parte dell'energia cinetica disponibile.\nIl rovescio in back viene usato dal serbo quasi sempre come difesa nei colpi a palla bassa. Novak ha per\u00f2 il problema di esporre troppo la faccia della racchetta quando colpisce la pallina: questo comporta un innalzamento della stessa dovuto al modo in cui viene colpita, cio\u00e8 troppo sotto alla racchetta.\nAll'inizio il servizio di Nole era molto buono, teso e potente. Nelle stagioni 2009 e 2010, \u0110okovi\u0107 ha avuto notevoli difficolt\u00e0 nella battuta, probabilmente a causa di Todd Martin, che era entrato nel team di allenamento di Novak, che insisteva nel farlo battere con un movimento scattante e veloce, rendendo per\u00f2 la battuta abbreviata e fin troppo meccanica. Dopo queste difficolt\u00e0, il serbo \u00e8 tornato a battere come prima e il suo servizio (indifferentemente pericoloso, tanto che la palla sia colpita di piatto, \"flat\", o di taglio, \"slice\") \u00e8 divenuto una delle sue armi pi\u00f9 importanti: mentre la palla viene lanciata, non troppo in alto, le gambe effettuano un moderato piegamento, successivamente la palla viene colpita, quando il giocatore si \u00e8 elevato da terra, nella met\u00e0 superiore della racchetta.\nLa vol\u00e9e di dritto \u00e8 eseguita facendo fare alla racchetta un movimento \"avanti-indietro-avanti\", impugnandola tenendo la nocca dell'indice circa a met\u00e0 manico. Nella vol\u00e9e di rovescio \u0110okovi\u0107 usa la stessa impugnatura della vol\u00e9e di dritto, e questo comporta uno svantaggio, dato che la racchetta \u00e8 esposta un po' troppo.\nPer universale riconoscimento di tecnici, giocatori e commentatori (per esempio John McEnroe, Ga\u00ebl Monfils e Andy Murray), il suo colpo migliore resta tuttavia la risposta al servizio, nella quale \u0110okovi\u0107 abbina mirabilmente prontezza di riflessi, potenza e precisione. Il serbo ha chiuso la stagione 2012 col 60% di risposte alla seconda di servizio degli avversari. Grazie a questa abilit\u00e0, \u0110okovi\u0107 riesce spesso a mettere in difficolt\u00e0 gli avversarsi facendogli perdere il turno di servizio, e grazie a questi \"break\" Novak vince poi la partita.\nAllenatori e team.\nDall'autunno del 2005 fino a giugno 2006, \u0110okovi\u0107 \u00e8 stato allenato da Riccardo Piatti, che divideva il suo tempo tra il serbo e Ivan Ljubi\u010di\u0107. I rapporti tra Novak e Piatti si ruppero dopo che quest'ultimo rifiut\u00f2 di dedicare tutto il suo tempo al serbo.\nDal giugno del 2006, \u0110okovi\u0107 \u00e8 stato allenato dall'ex tennista professionista slovacco Mari\u00e1n Vajda. I due si incontrarono la prima volta al Roland Garros di quell'anno, dopo il quale Vajda era stato assunto per essere il coach del serbo. Novak ha poi assunto altri allenatori part-time: nel 2007, durante la stagione primaverile sul cemento, ha lavorato con l'ex specialista di doppio Mark Woodforde, con cui si \u00e8 dedicato alle vol\u00e9e e al gioco a rete mentre l'americano Todd Martin ha fatto parte del team di \u0110okovi\u0107 da agosto 2009 fino ad aprile 2010, un periodo caratterizzato dal suo tentativo di cambiare la dinamica del servizio del serbo con risultati disastrosi soprattutto per il rendimento assai incostante e i numerosi doppi falli.\nDagli inizi del 2007, \u0110okovi\u0107 ha lavorato col fisioterapista Miljan Amanovi\u0107 che era stato precedentemente assunto dal cestista Vladimir Radmanovi\u0107.\nDall'autunno del 2006 \u0110okovi\u0107 ha avuto l'israeliano Ronen Bega come preparatore atletico, ma i due si separarono dato che Novak decise di fare un cambiamento dopo aver constatato una debolezza nel suo gioco a seguito di continue sconfitte con Nadal. Nell'aprile 2009, in vista del Masters di Roma, \u0110okovi\u0107 ingaggi\u00f2 l'austriaco Gebhard Phil-Gritsch (che aveva gi\u00e0 lavorato con Thomas Muster) come preparatore atletico.\nNel luglio 2010, prima dello scontro in Coppa Davis con la Croazia, \u0110okovi\u0107 ha fatto un'altra aggiunta al suo team, il nutrizionista Igor \u010cetojevi\u0107, che si \u00e8 in aggiunta occupato delle medicine cinesi e delle agopunture. Ha inoltre scoperto l'intolleranza al glutine di Novak. Col suo lavoro \u0110okovi\u0107 si sent\u00ec pi\u00f9 forte, pi\u00f9 veloce e molto pi\u00f9 in forma. Tuttavia dopo la vittoria di Nole a Wimbledon nel 2011 \u010cetojevi\u0107 ha lasciato il team.\nDopo essersi ritirato dal tennis professionistico nell'agosto 2011, il serbo Du\u0161an Vemi\u0107 ha fatto parte della squadra di \u0110okovi\u0107 dall'inizio del 2012 ad agosto 2013 come compagno di allenamenti.\nA fine 2013 \u0110okovi\u0107 ha scelto l'ex campione Slam ed ex numero 1 Boris Becker come suo principale allenatore, collaborando con lui fino al dicembre del 2016. A seguito di risultati non buoni ottenuti a inizio anno, nel maggio del 2017 decide di separarsi dal proprio staff, con cui aveva lavorato sin dai primi anni della sua carriera.\nA fine Internazionali BNL d'Italia 2017 annuncia l'inizio della sua collaborazione con Andre Agassi a partire dall'Open di Francia 2017. In occasione del rinnovamento dello staff inizia la collaborazione con il fisioterapeuta italo-argentino Ulises Badio, che lo affiancher\u00e0 durante i duri mesi di recupero dall\u2019infortunio di Wimbledon. A fine marzo 2018 annuncia la fine della collaborazione con Agassi e il ritorno in squadra dello slovacco Mari\u00e1n Vajda. Nel giugno 2019 anche Goran Ivani\u0161evi\u0107 entra a far parte dello staff tecnico di \u0110okovi\u0107.\nSponsorizzazioni e investimenti.\n\u0110okovi\u0107 sostiene la Telekom Serbia e la marca nutrizionale \"FitLine\". Ha fatto alcuni spot pubblicitari per la catena di supermercati \"Idea\", branca serba della croata \"Konzum\".\nNell'agosto del 2011, la Audemars Piguet ha nominato il serbo ambasciatore del marchio. Meno di un mese dopo ha firmato un contratto con la Mercedes-Benz. A marzo, nel 2012, la Bombardier Learjet ha nominato Novak ambasciatore del marchio.\nDal 2008 il serbo \u00e8 stato rappresentato dalla Creative Artists Agency (\"CCA\"). Nel 2012 il contratto \u00e8 scaduto e Nole ha firmato un contratto con la IMG. Nel 2013, Novak \u0110okovi\u0107 \u00e8 diventato il nuovo ambasciatore della compagnia aerea Air Serbia.\nDal 2014 Nole \u00e8 testimonial della Peugeot. Per il marchio automobilistico, \u00e8 apparso in uno spot televisivo per pubblicizzare la Peugeot 208.\nInvestimenti.\nNel 2005, dopo che aveva incominciato a scalare diverse posizioni in classifica, Novak \u0110okovi\u0107 ha cominciato ad avventurarsi negli affari. Ha, infatti, insieme con la famiglia, fondato un'impresa in Serbia chiamata \"Family Sport\". Registrata come societ\u00e0 a responsabilit\u00e0 limitata, l'impresa era inizialmente rivolta alla ristorazione. Gestita principalmente dal padre di Novak (Sr\u0111an) e dallo zio Goran, negli anni l'impresa si \u00e8 ampliata anche nel settore immobiliare, nell'organizzazione di eventi sportivi o di intrattenimento e nella distribuzione di abbigliamento sportivo. L'azienda ha aperto anche diversi bar tematici denominati \"Novak Caf\u00e9\", ma anche alcuni \"Novak Caf\u00e9 &amp; Restaurant\" a Belgrado.\nNel 2008, la societ\u00e0 ha vinto una gara d'appalto nella Nuova Belgrado presentando un'offerta di 11 milioni di euro per 3,8 ettari di terreno, con l'intenzione di costruire un grande centro tennis. Al 2013, la costruzione doveva ancora incominciare.\nNel 2009, \"Family Sport\" ha comprato un torneo ATP chiamato \"Dutch Open\" portandolo in Serbia, dove ha assunto il nome di \"Serbia Open\". Dopo quattro anni, per\u00f2, l'impresa ha smesso di finanziare il torneo, costringendolo cos\u00ec al fallimento.\n\u00c8 stato annunciato nel 2012 che l'impresa della famiglia \u0110okovi\u0107 aveva acquistato l'intera produzione dell'anno successivo del formaggio di asina della Serbia (prodotto da una sola azienda nel Paese). L'azione \u00e8 stata intrapresa per garantire un approvvigionamento sicuro per la loro catena di ristoranti in Serbia.\nEquipaggiamento.\nQuando \u0110okovi\u0107 \u00e8 diventato professionista utilizzava Adidas come sponsor tecnico, sia per l'abbigliamento sia per le scarpe. Alla fine del 2009 ha firmato un accordo di 10 anni con la Sergio Tacchini dopo che Adidas ha rifiutato di prolungare il suo contratto, firmando invece con Andy Murray. Tuttavia Novak ha continuato a indossare calzature del marchio tedesco, poich\u00e9 la Sergio Tacchini non produce scarpe. Il 23 maggio 2012 \u00e8 passato a UNIQLO, che ha nominato Nole come ambasciatore del marchio nel mondo. Il 22 maggio 2017 annuncia il passaggio a Lacoste, con cui firma un contratto quinquennale.\nPer quanto riguarda la racchetta, appena entrato nel circuito professionistico Novak utilizzava una \"Liquidmetal Radical\" della Head. Nel 2005, ha cambiato sponsor, passando a Wilson; tuttavia, non riuscendo a trovare una racchetta simile a quelle prodotte dalla precedente azienda, nel 2009 ritorn\u00f2 a utilizzare racchette Head, in particolare una \"Head YouTek Speed Pro\". Dal 2011 al 2013, invece, ha utilizzato una \"Head's YouTek IG Speed Pro [18x20]\". A partire dal 2013, ha cominciato a promuovere le \"Graphene Speed Pro\".\nPresenza nei media.\nNovak \u0110okovi\u0107, dopo essere riuscito a vincere i suoi primi tornei nel circuito ATP, \u00e8 diventato immediatamente una persona presente in molti talk show in ogni parte del mondo, grazie soprattutto al suo carattere estroverso, la capacit\u00e0 di parlare molte lingue e la sua comicit\u00e0. La sua prima apparizione in un programma statunitense \u00e8 avvenuta dopo la conquista degli Australian Open nel 2008, nel programma \"The Tonight Show with Jay Leno\". Sempre nel 2008 \u00e8 ospite nella prima semifinale dell'Eurovision Song Contest ospitato a Belgrado, in tale occasione si esibisce in un duetto col conduttore \u017deljko Joksimovi\u0107 e d\u00e0 il via al televoto lanciando un'enorme pallina da tennis verso il pubblico.\n\u00c8 apparso nel video di Martin Solveig \"Hello\", girato nel 2010 sul campo centrale del tennis di Parigi del Roland Garros. Nella breve apparizione, scende in campo durante il match point in favore di Bob Sinclar. Dopo un dritto di Martin Solveig, la pallina rimbalza nei pressi della linea e viene chiamata fuori dal giudice di linea. Il serbo, per\u00f2, si reca dal giudice per esortarlo a controllare il segno. La palla si rivela, cos\u00ec, dentro al campo.\n\u00c8 apparso in due trasmissioni del comico italiano Fiorello (\"Fiorello Show\" di SKY nel 2009 e \"Il pi\u00f9 grande spettacolo dopo il weekend\" di Rai 1 nel 2011).\nNel 2011, eccellente stagione per il serbo, \u00e8 apparso in diverse reti televisive statunitensi, specialmente dopo la vittoria agli US Open. Tra i vari programmi, si possono ricordare \"Live With Regis and Kelly\", \"The Early Show\", \"Today\" e \"Late Night with Jimmy Fallon\". Il 30 novembre 2011 viene ufficializzata la presenza del tennista nel film d'azione \"I mercenari 2\" in uscita nelle sale americane il 17 agosto 2012; \u00e8 il suo esordio cinematografico. Tuttavia, in fase di montaggio del film, le scene in cui compare Novak sono state tagliate.\nNel 2012, \u00e8 apparso sulla copertina delle rivista italiana \"GQ\", \u00e8 stato analizzato nello show della CBS \"60 Minutes\", \u00e8 apparso nel programma francese \"Le Grand Journal\" ed \u00e8 stato eletto come uno degli uomini pi\u00f9 influenti dell'anno dalla rivista \"Time\". \u00c8, inoltre, apparso in uno spot televisivo con Marija \u0160arapova per promuovere le racchette Head. Nella pubblicit\u00e0, utilizzano la racchetta per diverse attivit\u00e0, come il golf e il bowling. Provano, infine, un colpo con cui Roger Federer \u00e8 diventato popolare su YouTube, con scarsi risultati.\nIl 6 aprile 2014 \u00e8 stato ospite del programma \"Che tempo che fa\" di Fabio Fazio.\n\u00c8 noto su Internet per aver imitato gli atteggiamenti in campo di molti tennisti, tra i quali Marija \u0160arapova, Rafael Nadal, Andy Roddick, Serena Williams, Roger Federer e Ana Ivanovi\u0107.\nIl 5 febbraio 2020 alla seconda serata del 70\u00ba Festival di Sanremo, presente in sala tra il pubblico, invitato da Fiorello che sfoggia una sua racchetta, sale sul palco e dichiaratosi fan di Eros Ramazzotti, insieme allo stesso Fiorello e Amadeus, canta \"Terra promessa\".\nStatistiche.\nPremi.\nNovak \u0110okovi\u0107 \u00e8 certamente il tennista serbo pi\u00f9 popolare in patria: a testimonianza di ci\u00f2, il tennista ha vinto quattro \"DSL Sport Golden Badge\" (premio di un quotidiano sportivo serbo) nel 2007, 2010, 2011 e 2015 e otto volte il titolo di miglior sportivo dato dal Comitato Olimpico serbo (2007, 2010, 2011, 2013, 2014, 2015, 2018 e 2019).\nA livello internazionale, il tennista serbo ha guadagnato una volta il titolo della personalit\u00e0 sportiva dell'anno secondo la BBC nel 2011 e tre volte di miglior atleta maschile dell'anno secondo \"AIPS (2011, 2012 e 2015)\".\nA livello tennistico, i premi pi\u00f9 importanti che ha ricevuto il tennista serbo sono:"}
{"id": "859145", "revid": "1658", "url": "https://it.wikipedia.org/wiki?curid=859145", "title": "Levsky", "text": ""}
{"id": "859148", "revid": "1658", "url": "https://it.wikipedia.org/wiki?curid=859148", "title": "Levski", "text": ""}
{"id": "859150", "revid": "7112177", "url": "https://it.wikipedia.org/wiki?curid=859150", "title": "Vasil Ivanov Kunchev", "text": ""}
{"id": "859157", "revid": "1590", "url": "https://it.wikipedia.org/wiki?curid=859157", "title": "Assemblatore", "text": ""}
{"id": "859160", "revid": "1534511", "url": "https://it.wikipedia.org/wiki?curid=859160", "title": "Diagramma di Nyquist", "text": "Nell'ambito della teoria dei sistemi, con diagramma di Nyquist (anche chiamato \"Cole-Cole plot\") si intende una particolare rappresentazione grafica della funzione di trasferimento di un sistema dinamico lineare stazionario (anche detto lineare tempo-invariante). \u00c8 un grafico utile nell'analisi dei sistemi di controllo retroazionati, specificatamente in relazione alla verifica della stabilit\u00e0.\nLa rappresentazione avviene su un grafico in coordinate polari in cui sono disegnati la parte immaginaria e quella reale della funzione di trasferimento al variare della pulsazione o frequenza angolare \u03c9. Questo diagramma utilizza un solo piano di riferimento, al contrario del diagramma di Bode che rappresenta modulo e la fase della funzione \u03c9 in due distinti piani cartesiani.\nIl diagramma di Nyquist \u00e8 uno dei metodi classici per valutare la stabilit\u00e0 di un sistema lineare. Negli ultimi anni questi metodi sono integrati con strumenti software per computer. Tuttavia restano un modo conveniente per un ingegnere per avere un'idea intuitiva del comportamento di un sistema.\nStabilit\u00e0 di un sistema retroazionato.\nSi conviene che un sistema di controllo ad anello chiuso \u00e8 stabile purch\u00e9 qualsiasi eventuale oscillazione transitoria presente venga alla fine a cessare ed il sistema raggiunga lo stato permanente di regime. Viceversa \u00e8 detto instabile se l'oscillazione transitoria non si esaurisce mai, ma aumenta in ampiezza fino a distruggere il sistema stesso oppure a raggiungere un limite conseguenza delle non linearit\u00e0 sistematiche.\nCriterio di stabilit\u00e0 di Nyquist.\nL'attitudine del grafico di Nyquist alla valutazione della stabilit\u00e0 dei sistemi retroazionati discende dal criterio di stabilit\u00e0 enunciato dallo stesso Nyquist. Questo criterio permette di valutare la stabilit\u00e0 di un sistema a retroazione dalla conoscenza del grafico polare della funzione di trasferimento \"G(j\u03c9)H(j\u03c9)\" ad anello reattivo aperto (\"j\" indica l'unit\u00e0 immaginaria), quando il segnale perturbatore sia di tipo sinusoidale di frequenza variabile.\nCostruzione del grafico.\nGeneralmente per costruire tale grafico si interrompe l'anello di retroazione del sistema considerato e si introduce un segnale a frequenza variabile. Si indichi con \"r\" il rapporto tra l'ampiezza del segnale in uscita e l'ampiezza del segnale in ingresso, e con \"\u03b8\" la differenza di fase tra la fase del segnale in uscita e la fase del segnale in ingresso. Il grafico che deriva dalla tracciatura in coordinate polari di \"r\" in funzione di \"\u03b8\", per tutte le frequenze dell'intervallo da \"-\u221e\" a \"\u221e\", costituisce il grafico di Nyquist.\nLa teoria a supporto di questo grafico polare di visualizzazione della funzione armonica del sistema \u00e8 basata sulla mappa conforme. Se traccio una curva chiusa, con un certo andamento e che non passi sui poli (le singolarit\u00e0), nel dominio, anche nel codominio trover\u00f2 (grazie alla teoria sopracitata) una curva chiusa.\nNella pratica si contano i giri attorno l'origine. Per convenzione il senso antiorario \u00e8 positivo per gli zeri e negativo per i poli.\nDove \"R\" \u00e8 il numero di rotazioni nette positive in senso orario attorno al nostro punto, \"Z\" \u00e8 il numero degli zeri interni al percorso chiuso, \"P\" \u00e8 il numero dei poli. La scelta della curva chiusa nel dominio deve essere fatta con astuzia, di solito include tutto il semipiano positivo incluso l'asse immaginario. Questa curva viene chiamata \"cammino di Nyquist (\"in inglese \"Nyquist contour)\".\nPer analizzare la stabilit\u00e0 a ciclo chiuso di una funzione con il criterio di Nyquist si disegna il diagramma in cinque comodi passaggi:\nValutazione della stabilit\u00e0.\nUna volta tracciato il grafico polare occorre prendere in considerazione il punto \"P\" sull'asse reale negativo di coordinate \"-1+j0\". Sotto le ipotesi pi\u00f9 semplici il criterio di Nyquist stabilisce che il sistema in retroazione \u00e8 stabile se il numero di giri, compiuti in senso antiorario, che il diagramma di Nyquist associato alla funzione di trasferimento compie attorno al punto \"P\" di coordinate \"-1+j0\" risulta uguale al numero di poli con parte reale positiva della funzione di trasferimento stessa. Risulter\u00e0 instabile nel caso opposto.\nQualora abbia disegnato il diagramma di Nyquist e verificato la stabilit\u00e0 per un sistema con guadagno \"K\" \u00e8 inutile disegnarlo anche per \"K' = mK\", perch\u00e9 per verificare la stabilit\u00e0 con il nuovo guadagno basta considerare al posto del punto \"-1+j0\" il punto \"-1/m+j0.\"\nMargini di ampiezza e di fase.\nDal grafico del diagramma di Nyquist di un sistema a fase minima, \u00e8 possibile estrapolare i valori definiti come \"margine di ampiezza\" e \"margine di fase\":"}
{"id": "859161", "revid": "110157", "url": "https://it.wikipedia.org/wiki?curid=859161", "title": "Pane e rose (Angelo Branduardi)", "text": "Pane e rose \u00e8 un album di Angelo Branduardi del 1988.\nNelle canzoni \"Frutta\", \"Tango\", e \"Barbabl\u00f9\" Branduardi duetta con Pietra Montecorvino.\n\"1\u00ba aprile 1965\" \u00e8 liberamente tratta da una lettera di Ernesto Guevara ai suoi genitori.\nNella canzone \"L'albero\" il tema musicale \u00e8 quello del traditional statunitense \"East Virginia\", mentre l'arrangiamento \u00e8 ripreso da \"Paris-Texas\" di Ry Cooder. Il testo della stessa canzone \u00e8 tratto dalla poesia \"C'\u00e8 un albero dentro di me\" di Naz\u0131m Hikmet.\nIl brano \"Pioggia\" e la corrispettiva versione francese, \"Il pleut\", sono stati pubblicati solamente sulla versione in compact disc dell'album\nL'edizione italiana presenta una copertina chiusa, la busta interna con tutti i testi e un'etichetta personalizzata (Polydor-Sottosopra - 837 386 1). Il titolo, sul fronte copertina, \u00e8 in basso a sinistra. L'edizione tedesca, quasi del tutto identica, ha il titolo posto in basso a destra (Ariola-Sottosopra - 209 374). In Germania usc\u00ec anche una particolare edizione \"promo tour\" riconoscibile per avere un adesivo, sul fronte copertina, con l'elenco delle date del tour tedesco. In quest'edizione \u00e8 incluso un mini-poster con le traduzioni in tedesco di tutti i testi. Sempre in Germania e principalmente per scopi promozionali venne pubblicato un cd singolo con quattro brani (\"1\u00ba aprile 1965\", \"Il primo della classe\", \"Tango\" e \"Angelina\").\nL'edizione francese \u00e8 similare a quella italiana, le uniche differenze sono nel titolo sul fronte copertina, questa volta posto nell'angolo in alto a sinistra sotto al nome dell'interprete e per la scelta cromatica generale (la busta interna e le scritte dell'edizione italiana e tedesca adoperano il viola e il verde, quella francese il rosa e il giallo pur rimanendo graficamente identiche) Ariola-Sottosopra 209 388 - 630. Questo disco venne importato anche in Germania.\nTre i singoli estratti: \"La vie orange / J'ai faim de soleil\" (Ariola 112 365); \"Lettre a un pere / 1\u00ba aprile 1965\" (Ariola 111 895); \"Le premier de la classe / Barbe bleue\" (Ariola 112 241) quest'ultimo solo promozionale.\nTracce.\nVersione francese.\n\"Du pain et des roses\" traduzioni di Pierre Grosz."}
{"id": "859163", "revid": "712828", "url": "https://it.wikipedia.org/wiki?curid=859163", "title": "Krad", "text": ""}
{"id": "859165", "revid": "481349", "url": "https://it.wikipedia.org/wiki?curid=859165", "title": "Selezione di calcio della Cecenia", "text": ""}
{"id": "859169", "revid": "1305772", "url": "https://it.wikipedia.org/wiki?curid=859169", "title": "Gruy\u00e8re", "text": ""}
{"id": "859173", "revid": "1305772", "url": "https://it.wikipedia.org/wiki?curid=859173", "title": "Aprilia MX", "text": ""}
{"id": "859174", "revid": "1602064", "url": "https://it.wikipedia.org/wiki?curid=859174", "title": "MIC-1", "text": "Il MIC-1 \u00e8 un'architettura di processore inventata da Tanenbaum da utilizzare come esempio semplice ma completo per il suo libro \"Architettura dei calcolatori\".\nConsiste di una unit\u00e0 di controllo molto semplice che esegue microcodice da una memoria di 512 parole. Il linguaggio microcodice MAL (Micro-Assembly Language) \u00e8 realizzato per consentire la scrittura di un interprete IJVM (Integer Java Virtual Machine) con semplicit\u00e0.\nHardware.\nPercorso Dati.\nIl percorso dati (data path) \u00e8 il cuore del Mic-1. Esso contiene i registri a 32 bit specificati prima, i bus di collegamento e la ALU.\nBUS.\nSono presenti due Bus da 32 linee ciascuno:\nRegistri.\nI registri sono selezionati da due linee di controllo, una per abilitare il bus B e l'altra per abilitare il bus C.\nIl bus B pu\u00f2 essere abilitato da un solo registro per volta, in quanto il trasferimento dei dati da parte di due registri contemporaneamente porterebbe a dei dati inconsistenti.\nIl bus C pu\u00f2 essere invece abilitato da pi\u00f9 di un registro contemporaneamente; lo stesso valore presente in esso pu\u00f2 infatti essere scritto senza problemi su pi\u00f9 di un registro.\nLe operazioni di lettura e scrittura vengono effettuate in un solo ciclo di clock.\nIl registro MBR pur essendo di sola lettura, possiede due linee di controllo. Essendo un registro a 8 bit, il suo output \u00e8 collegato alle linee meno significative del bus B.\nPu\u00f2 essere impostato per fornire il suo output in due modi:\nALU.\nLa ALU possiede le seguenti linee di input/output/controllo:\nLa ALU contiene al suo interno 32 circuiti combinatori.\nOgni circuito combinatorio \u00e8 capace di eseguire istruzioni logiche di AND, OR e NOT e istruzioni aritmetiche di somma.\nShifter.\nLo shifter possiede un input e un output a 32 bit. L'output \u00e8 collegato direttamente al bus C.\nEsso \u00e8 utilizzato per effettuare operazioni di shift logico e shift aritmetico semplicemente impostando i due segnali di controllo SLL8 (\"Shift Left Logical\" o \"Scorrimento logico a sinistra\") e SRA1 (\"Shift Right Arithmetic\" o \"scorrimento aritmetico a destra\"). Il suo funzionamento pu\u00f2 essere anche trasparente trasferendo in output il segnale senza effettuare alcuna operazione.\nRAM.\nLa RAM del Mic-1 \u00e8 una ram orientata al byte. Essa \u00e8 costituita da parole di 4 celle, ogni cella \u00e8 formata da 8 bit.\nEssa possiede 3 segnali di controllo, rispettivamente per abilitare le funzioni di Read, Write e Fetch.\nCon le operazioni di Read e Write si vanno a leggere e scrivere intere parole (4 celle) invece con Fetch si possono leggere le singole celle (8 bit).\nRappresentazione schematica:\nRegistri del Mic-1.\nIl Mic-1 possiede i seguenti registri:\nMicro-assembly language.\nUn programma scritto in MAL (Micro-assembly language) pu\u00f2 essere considerato come una semplice sequenza di istruzioni in quanto non \u00e8 possibile rappresentare concetti sintattici pi\u00f9 complessi come blocco, procedura o metodo.\nSemantica.\nUn'istruzione pu\u00f2 avere la seguente forma:\nOgni parte \u00e8 opzionale in quanto \u00e8 possibile avere istruzioni vuote.\nSi possono avere assegnamenti multipli, e le variabili Vari devono essere variabili in scrittura.\nLo shift pu\u00f2 essere di tipo aritmetico a destra di 1 bit (per effettuare ad esempio la divisione per 2) oppure logico a sinistra di 8 bit.\nregister_std-logic\n_vector"}
{"id": "859184", "revid": "141689", "url": "https://it.wikipedia.org/wiki?curid=859184", "title": "Scienza Cognitiva", "text": ""}
{"id": "859185", "revid": "2039709", "url": "https://it.wikipedia.org/wiki?curid=859185", "title": "L\u00fag", "text": "L\u00fag o Lugh (in antico irlandese \"L\u00fag\", medio irlandese \"L\u00fagh\", irlandese moderno \"L\u00fa\") \u00e8 una divinit\u00e0 celtica. Prominente soprattutto nella mitologia irlandese, dove \u00e8 un membro dei T\u00faatha D\u00e9 Danann, \u00e8 presente anche nella mitologia celtica con il nome di Lugus, e in quella gallese, con il nome di Lleu Llaw Gyffes. I suoi epiteti principali sono \"L\u00e1mfada\" (dal lungo braccio) e \"Samild\u00e1nach\" (simpolitecnico).\nL\u00fag \u00e8 un dio sacerdotale e militare che protegge i mercanti, i viaggiatori e i ladri. \u00c8 associato all'abilit\u00e0 e alla maestria in molteplici discipline, comprese le arti. \u00c8 anche associato ai giuramenti, alla verit\u00e0 e alla legge, e alla legittima regalit\u00e0. Per queste ragioni, \u00e8 stato equiparato sia ad Apollo che a Mercurio.\nA L\u00fag \u00e8 dedicata la festivit\u00e0 celtica di \"Lughnasadh\".\nMitologia.\nSecondo la mitologia, L\u00fag era figlio di Cian dei T\u00faatha de Danann e di Ethniu, figlia del re fomoriano Balor.\nSecondo il poema medievale irlandese \"Baile Suthain Sith Eamhna\", fu allevato a Emain Ablach, mitico paradiso insulare della mitologia irlandese, spesso identificato con l'Isola di Man o l'Isola di Arran.\nEccelleva in tutte le arti e le tecniche, e per tale motivo, il re Nuada gli cedette il trono dei T\u00faatha D\u00e9 Danann durante guerra contro i fomoriani. Venne quindi dichiarato re supremo d'Irlanda.\nPossedeva uno dei quattro tesori d'Irlanda, l'invincibile lancia \"Sl\u00e8abua\", della quale si dice che il possessore non potesse mai essere sconfitto.\nVeniva spesso raffigurato con la lancia in mano, biondo e senza barba, della quale si dice fosse sprovvisto anche il figlio C\u00fa Chulainn.\nL\u00fag \u00e8 considerato il dio della luce, e veniva chiamato \"dio delle mille arti\". Troviamo sue apparizioni nei testi che narrano della storia dell'Irlanda, pre-umana, dove si racconta che L\u00fag assunse il comando dei T\u00faatha D\u00e9 Danann, spiriti figli della dea Danu, per combattere contro i demoni chiamati fomoriani.\nL\u00fag fu anche padre di un semidio, C\u00fa Chulainn, detto il Mastino dell'Ulster. L\u00fag rap\u00ec la madre di C\u00fa Chulainn, Deichtine, il giorno delle sue nozze, portandola nel suo castello. Il figlio che nacque possedeva una forza sovrumana e una grande abilit\u00e0 con le armi. Durante i combattimenti, il Mastino dell'Ulster era preso da una follia divina che lo rendeva invincibile e gli faceva perdere completamente il controllo: la \"Riastartha\". C\u00fa Chulainn \u00e8 una figura prominente nel ciclo dell'Ulster della mitologia irlandese, ed \u00e8 considerato il pi\u00f9 grande guerriero irlandese.\nIn Gallia.\nIn Gallia L\u00fag corrisponde probabilmente a Lugus. Si ritrova nelle forme romanizzate di \"Mercurius Artaios\" \"protettore dell'orso\" e \"Mercurius Moccus\" \"protettore del cinghiale\", le due figure non hanno per\u00f2 valenze naturistiche, bens\u00ec regali, infatti orso e cinghiale sono animali simbolo di regalit\u00e0.\nDiverse localit\u00e0, a lui sacre, portarono il suo nome: si conoscono infatti diverse \"Lug-dunum\" (\"fortezza di \"L\u00fag\"\"), diversi \"Lugdunum\" erano nell'attuale Francia: l'attuale Lione, ma anche Loudun, Laon (\"Lugdunum Clavatum\") e Saint-Bertrand-de-Comminges (\"Lugdunum Convenarum\"); inoltre vi era un \"Lugdunum Batavorum\" alle foci del Reno, probabilmente l'attuale Katwijk-Brittenburg (in epoca rinascimentale \"Lugdunum Batavorum\" venne impiegato per rendere in latino il nome della citt\u00e0 olandese di Leida, poco distante). \nSimilmente, dalla parola latina \"lux, lucis\" (\"luce\"), da cui \"lucus, luci\" (\"bosco sacro\"), deriva il nome della citt\u00e0 di Lugo in Spagna (il cui nome originale era \"Lucus Augusti\"). Sia la parola latina \"lux, lucis\" che il dio della luce \"L\u00fag\" sembrano richiamare la radice protoindoeuropea \"leuk\" (\"luminosit\u00e0\")."}
{"id": "859192", "revid": "117907238", "url": "https://it.wikipedia.org/wiki?curid=859192", "title": "Johnston McCulley", "text": "Fu autore di centinaia di storie, cinquanta romanzi, numerose sceneggiature per il cinema e la televisione e ide\u00f2 il personaggio di Zorro.\nBiografia.\nLa sua carriera inizia come reporter della polizia e in seguito lavora come ufficiale di affari pubblici durante la prima guerra mondiale, ma si segnala come uno degli scrittori che pubblicano storie pulp sulle riviste americane.\nDopo tanti lavori piuttosto anonimi, arriva alle luci della ribalta nel 1919, quando pubblica sulla rivista pulp \"All-Story Weekly\" un romanzo breve a dispense intitolato \"La maledizione di Capistrano\" (\"The Curse of Capistrano\"), incentrato su un difensore mascherato degli oppressi che si fa chiamare Zorro. Il successo \u00e8 enorme e gi\u00e0 l'anno successivo viene prodotto un film intitolato \"Il segno di Zorro\" (1920) tratto proprio dalla storia di McCulley.\nSull'onda del favore popolare, nei decenni successivi McCulley scrisse diversi altri romanzi dedicati al personaggio, che divenne cos\u00ec in breve tempo una delle massime icone popolari, anche grazie alla miriade di produzioni fumettistiche, televisive, radiofoniche e cinematografiche realizzate nel tempo."}
{"id": "859193", "revid": "62244", "url": "https://it.wikipedia.org/wiki?curid=859193", "title": "Coppa Italia 1990-1991", "text": "La Coppa Italia 1990-1991 fu la 44\u00aa edizione della manifestazione calcistica. Inizi\u00f2 il 26 agosto 1990 e si concluse il 9 giugno 1991. Essa venne vinta dalla , che se l'aggiudic\u00f2 per la settima volta. La finale fu vinta dai giallo rossi contro la , campione d'Italia quell'anno, che perse fuori casa per tre a uno, e pareggi\u00f2 in casa per uno a uno.\nRisultati.\nTurni preliminari.\nPrimo turno.\nEntrano le 10 migliori squadre di Serie C1, tutta la Serie B e le due peggiori squadre di Serie A.\n \n \n \n \n \n \n \n \nSecondo turno.\nEntrano le 16 migliori squadre di Serie A.\n \n \n \n \n \n \n \n \nFase finale.\nOttavi di finale.\n \n \n \n \nQuarti di finale.\n \n \nSemifinale.\n "}
{"id": "859203", "revid": "1711941", "url": "https://it.wikipedia.org/wiki?curid=859203", "title": "Dagda (divinit\u00e0)", "text": "Dagda (spesso citato con l'articolo, il Dagda, in irlandese \"an Dagda\"), \"dio buono\", \u00e8 una divinit\u00e0 della mitologia irlandese, associata alla guerra, alla fertilit\u00e0, e alla magia dei druidi. \u00c8 conosciuto anche come \"Eochaid\" \"colui che combatte con il tasso\" \"Ollathair\", \"padre potente\". Un altro epiteto \u00e8 quello di \"Ruadh Rofhessa\" \"il Rosso dalla scienza perfetta\" e sotto questa veste tutela i contratti e l'amicizia.. Secondo dio della triade principale, accanto a Nuada e L\u00fag, il Dagda \u00e8 assimilabile al Giove romano, e come lui \u00e8 signore della folgore. La sua compagna \u00e8 M\u00f3rr\u00edgan, e tra i suoi figli si possono citare Brigit, Bodb Derg, Cermait, Aed, Midir, e Aengus, concepito con Boann\nMitologia.\nNella mitologia celtica si dice che il Dagda guadagn\u00f2 la propria grandezza \"promettendo di fare da solo tutto ci\u00f2 che promisero di fare gli altri dei del cielo\". \"Dagda\" era considerato il dio buono perch\u00e9 a lui venivano attribuiti i miracoli e perch\u00e9 proteggeva i raccolti badando al tempo.\nEra rappresentato con una clava in mano, arma magica che, oltre ad essere strumento di offesa, aveva il potere di rendere la vita. Spesso suonava un'arpa dai poteri straordinari, in grado di causare tristezza in chi l'ascoltava e di calmare chi era colto da ira. Altro suo attributo era il calderone della resurrezione.\nInterpretazioni.\nSecondo un'interpretazione, il Dagda \u00e8 assimilabile al dio gallico \"Taranis\", nonostante quest'ultima divinit\u00e0 sia associata anche a Tuireann, ed \u00e8 il signore degli elementi. Secondo un'altra interpretazione, il Dagda \u00e8 assimilabile piuttosto a Sucellus, come lui, protettore dei raccolti, e raffigurato con una clava."}
{"id": "859205", "revid": "1543377", "url": "https://it.wikipedia.org/wiki?curid=859205", "title": "Ceramica geometrica", "text": "La ceramica geometrica \u00e8 la produzione vascolare della civilt\u00e0 greca a partire dalla fine del Medioevo ellenico, approssimativamente tra il 900 a.C. e il 700 a.C., il cui stile e la cui denominazione si \u00e8 estesa ad indicare l'insieme delle testimonianze materiali del periodo. Si svilupp\u00f2 ad Atene e si diffuse grazie ai commerci marittimi in varie citt\u00e0 della zona egea.\nCeramica geometrica attica.\nRispetto ai secoli precedenti il repertorio delle tipologie vascolari aumenta e le forme dei vasi si fanno sempre pi\u00f9 articolate e slanciate. Anfore e crateri di grandi dimensioni vengono utilizzati come segnacoli per le tombe. Particolarmente ricchi sono i reperti provenienti dal cimitero ateniese del Dipylon. Si pensa che in origine le anfore fossero dedicate alle donne, poich\u00e9 loro compito era raccogliere l'acqua, mentre i crateri agli uomini, che mescevano il vino.\nNella decorazione si sviluppano coerentemente le premesse elaborate nella ceramica protogeometrica attica. Il meandro riempito a tratteggio diventa il motivo decorativo pi\u00f9 tipico, accompagnandosi a triangoli, rombi, motivi a zig zag, denti di lupo, scacchiere, reticoli. Nei riquadri si inseriscono svastiche e rosette geometriche a quattro foglie. Le fasce orizzontali decorate si fanno sempre pi\u00f9 numerose e fitte, fino a ricoprire l'intera superficie del vaso, mentre vanno riducendosi fino a scomparire le superfici monocromatiche a vernice nera.\nI motivi decorativi si arricchiscono di elementi figurati, in particolare figure umane e cavalli. I soggetti figurati sono rappresentati da scene funerarie (il compianto con l'esposizione del corpo del defunto, o \"pr\u00f2thesis\", e il trasporto del defunto sul carro funebre, o \"ekphor\u00e0\"), ma anche scene di duelli o battaglie in mare e sulla terra ferma. Le figure umane, dipinte a silhouette nera, sono allineate, a volte in file sovrapposte, mentre tutti gli spazi vuoti sono riempiti con ornati geometrici. Il torso \u00e8 raffigurato di prospetto, a forma di triangolo e con braccia filiformi variamente disposte nei gesti; le gambe sono rese invece di profilo e progressivamente assumono forme pi\u00f9 realistiche e articolate; la testa \u00e8 rappresentata da una macchia nera con sporgenze per il naso o il mento. Gli scudi (noti appunto come \"scudi Dipylon\") sono raffigurati con due mezzelune unite da un sottile tratto, riprendendo in forma astrattamente geometrica la forma del grande scudo miceneo bilobato, che in seguito scompare a favore dello scudo rotondo. Oltre ai cavalli compaiono uccelli o cervi e capri, tutti ridotti a forme essenziali e schematiche, disposti in lunghe file, come semplici ornati.\nFasi della ceramica geometrica attica.\nNell'evoluzione dello stile geometrico si distinguono diverse fasi.\nPersiste la tendenza del tardo protogeometrico a bagnare i vasi in una vernice nera e lucida; l'alternanza di fasce decorate e zone a vernice nera scandisce le parti del vaso; il punto di massima espansione del corpo del vaso, dove si impostano le anse, \u00e8 sottolineato da una fascia decorativa pi\u00f9 ampia, con riquadri; la preoccupazione del vasaio protogeometrico, ovvero l'analisi della forma attraverso il disegno della superficie, rimane la stessa, ci\u00f2 che cambia \u00e8 la natura dello strumento principale dell'analisi. Il semicerchio concentrico svanisce e la spalla del vaso \u00e8 nel primo stile geometrico (900-850) ignorata. Quello che conta ora sono i due elementi principali del vaso, il collo e il corpo; la loro separata ma uguale contribuzione all'architettura del vaso viene messa in evidenza attraverso fregi ornamentali o pannelli al loro centro. Geometrico e protogeometrico sono basati sulla stessa idea del vaso come somma delle sue parti, ma il pittore del vaso geometrico respinge l'identificazione protogeometrica del volume con la linea curva e inventa nuovi motivi: la merlatura e il meandro, motivi tettonici, angoli retti, che contemporaneamente riflettono i campi orizzontali che occupano e la costruzione verticale del vaso, e che continuamente tornano su s\u00e9 stessi.\nLe forme ceramiche raggiungono dimensioni considerevoli, in particolare le anfore (80\u00a0cm di altezza) e i crateri (50\u00a0cm di altezza). Le fasce decorative ricoprono una maggiore superficie e compaiono sporadiche figure umane e animali. La spalla \u00e8 di nuovo riconosciuta come una terza parte principale del vaso e il suo contorno \u00e8 stabilizzato con svastiche, meandri, o altri modelli rettilinei. Anche se i motivi pi\u00f9 grandi e pi\u00f9 elaborati sono sempre riservati a collo, spalla, e pancia - i tre centri di gravit\u00e0 del geometrismo - pannelli decorativi e fasce si espandono in gran parte della superficie e entro la fine del medioevo ellenico il vaso sembra avvolto in un intricato arazzo astratto.\nEmerge in questo periodo una chiara evoluzione nelle proporzioni generali dei vasi che vengono prodotti in proporzioni particolarmente equilibrate divenute immediatamente standard. \u00c8 il periodo del Maestro del Dipylon, prima personalit\u00e0 emergente nell'arte greca, che segna con la sua produzione un momento di stacco rispetto alla normale evoluzione della produzione vascolare. I vasi tendono a raggiungere un rapporto tra altezza e diametro massimo o, nel caso delle forme aperte, tra diametro massimo e altezza, che si avvicina alla \"sezione aurea\" (i. e. la parte pi\u00f9 piccola sta alla pi\u00f9 grande come la pi\u00f9 grande sta alla somma delle due). In ambito pittorico le fasce decorative ricoprono l'intera superficie del vaso, perdendo la funzione di marcare l'articolazione delle sue parti e si moltiplicano le scene figurate, in alcuni casi anche scene mitologiche, e i motivi decorativi sono pi\u00f9 ricchi e variati. Si distinguono alcune officine e alcune personalit\u00e0.\nAltre scuole ceramiche locali.\nTra le scuole del periodo quella ateniese \u00e8 la pi\u00f9 importante e influente; esportazioni attiche sono frequenti ad Egina, in Beozia, nelle Cicladi, in Tessalia e Creta, ma anche a Cipro, Siria, Macedonia, sud Italia e Sicilia. In quest'epoca iniziano a svilupparsi in Grecia delle scuole locali, che cominciano a distaccarsi dallo stile attico, per seguirne uno locale.\nCorinto.\nNel periodo primo geometrico e medio geometrico si sviluppa a Corinto una scuola locale, influenzata dalla ceramica attica, che progressivamente allarga le sue esportazioni (Delfi, Egina, Tera, Cnosso, Smirne, Tessalia). Fino al 750 a.C. lo stile \u00e8 molto semplice, privo di ornamenti curvilinei, di figure umane e animali. Il tardo geometrico a Corinto corrisponde a quello che alcuni studiosi chiamano protocorinzio geometrico (750-720 a.C.); in questo periodo il commercio corinzio si espande ulteriormente e le esportazioni raggiungono la Magna Grecia e la Sicilia, l'Etruria, Al Mina e la Siria. La decorazione riprende i motivi sviluppati nella ceramica attica con un pi\u00f9 accentuato gusto grafico e miniaturistico. Vengono prodotti in particolare \"oinochoai\" e \"skyphoi\". A Corinto nel tardo geometrico viene inventato il kotyle la cui popolarit\u00e0 fu immediata e durevole e la cui forma delicata con pareti sottili deriva dalla coppa geometrica. Altre forme diffuse sono il cratere la pisside rotonda e il piatto. Corinto \u00e8 stata la prima citt\u00e0 greca ad avanzare oltre il geometrico, la cui scuola locale aveva origini esterne ed era poco radicata. Le caratteristiche corinzie come la nitidezza e la precisione erano pi\u00f9 adatte al nuovo stile orientalizzante che si andava formando.\nL'argilla corinzia \u00e8 in questo periodo di un colore marrone chiaro tendente al rosa o al verde; originariamente simile a quella attica col tempo le due argille tendono a divergere, la prima verso il giallo chiaro, la seconda verso l'arancione; la pittura \u00e8 bruna e scura, ma verso il periodo tardo acquisisce un tono rossastro.\nDopo l'influenza attica e argiva del primo periodo, alla fine dell'VIII secolo a.C. il geometrico corinzio veniva imitato dalle altre scuole greche, Attica compresa.\nArgo.\nIl geometrico argivo, che segue ad una fase protogeometrica, inizia nello stesso periodo del geometrico attico ed \u00e8 dopo quest'ultimo il pi\u00f9 importante prodotto del periodo. Fino alla met\u00e0 dell'VIII secolo a.C. Argo segue la produzione attica, ma nel periodo tardo (750-690 a.C. circa) acquisisce maggiore autonomia. Nella necropoli della citt\u00e0 di Argo si sono rinvenuti vasi monumentali caratterizzati da una decorazione sovrabbondante e a volte disorganica se paragonata all'ordine attico, che riempie l'intera superficie del vaso e in cui le figure tendono al grandioso e al monumentale. Tipici di questa produzione sono il meandro a scala, i cavalli spesso in coppia e guidati da uomini a piedi, elementi acquatici.\nBeozia.\nLo stile della Beozia \u00e8 fortemente influenzato da quello attico, ma nel tardo periodo geometrico accoglie anche influssi corinzi e cicladici. La decorazione tende ad essere meno rigorosa, con un particolare gusto per le scene narrative le cui figure risultano sgraziate e la composizione caotica. Tra gli ornamenti di riempimento, larghe file di cerchi concentrici e una svastica ragniforme, con pi\u00f9 di quattro bracci, che appare in questo periodo ed \u00e8 tipicamente locale.\nCicladi.\nLe Cicladi non erano una unit\u00e0 politica e vi si svilupparono diverse scuole locali. Vi si protrae lo stile protogeometrico fino alla met\u00e0 del IX secolo a.C. e il medio geometrico era ancora molto imitativo della scuola attica. Nel periodo tardo geometrico il materiale locale inizia a presentarsi pi\u00f9 vario cos\u00ec che \u00e8 stato possibile isolare quattro scuole principali (attive intorno al 750-700 a.C. circa) localizzate a Nasso, a Paro dove si trova una scuola creativa con ornamentazione rada e alcuni motivi scelti che vengono ingranditi e elevati a scena principale, Milo e Tera. Lo stile locale \u00e8 caratterizzato dalla presenza di motivi prevalentemente curvilinei e, come si \u00e8 detto, da una ripartizione degli spazi indipendente dai modelli attici.\nCreta.\nNella zona centrale dell'isola, dopo una fase sperimentale che segue il protogeometrico e che viene chiamata \"protogeometrico B\" (850-820 a.C.), si impone stabilmente lo stile attico del medio geometrico visibile sui grandi pithoi che sono la produzione tipica di questa scuola; la fase tarda inizia intorno al 740 a.C. ed \u00e8 maggiormente indipendente, con influenze corinzie e cipriote. La decorazione presenta pannelli principali poco estesi circondati da fasce decorative riservate su fondo scuro. I motivi prevalenti sono meandri e zig-zag, ma anche pi\u00f9 audaci motivi curvilinei; alla fase tarda appartengono tipiche e originali bande decorative con volatili. Tra le forme pi\u00f9 diffuse oltre ai grandi pithoi, piccole oinochoai tra le quali alcune con labbro tondo che si avvicinano alla forma degli ariballi; frequenti anche i crateri e le coppe. La terracotta \u00e8 marrone chiaro tendente al rosa, generalmente non \u00e8 presente l'ingubbiatura e la pittura \u00e8 marrone scuro tendente al rosso; argilla e parti pittoriche sono dotate di una certa lucentezza.\nGrecia orientale e Dodecaneso.\nLo stile locale \u00e8 caratterizzato dall'introduzione anche di motivi decorativi di origine anatolica. Per il periodo geometrico le uniche serie sufficientemente complete provengono da Rodi dove emerge nel primo periodo una resistenza alla decorazione geometrica attica e dove continuano motivi curvilinei e l'enfasi decorativa sulla spalla, tipicamente protogeometrici. Dall'850 a.C. si trovano decorazioni geometriche provenienti dall'Attica come il meandro unite a elementi ciprioti. Il tardo geometrico, a partire dal 750 a.C., \u00e8 pi\u00f9 ricco in qualit\u00e0 e quantit\u00e0; vi si trova il black style protogeometrico con la spalla quale zona pi\u00f9 importante, uccelli e motivi orientali. La fine di questo stile pu\u00f2 essere posta intorno al 680 a.C. In Ionia il corso del geometrico sembra essere stato simile e peculiarit\u00e0 rodie vengono adottate nel periodo tardo. A Samo si trova qualche figura umana e una copertura biancastra, come a Chio."}
{"id": "859206", "revid": "1632387", "url": "https://it.wikipedia.org/wiki?curid=859206", "title": "Roman de Renart", "text": "Le Roman de Renart (\"Romanzo di Renart\") \u00e8 una raccolta di racconti medievali in lingua francese del XII e XIII secolo, nei quali vediamo agire degli animali al posto degli esseri umani, interpretando il topos letterario del \"mondo alla rovescia\".\nTema.\nSi tratta di favole satiriche, tra i primi esempi di letteratura borghese medievale insieme ai \"fabliaux\", brevi racconti indipendenti, scritti talvolta in prosa ma il pi\u00f9 delle volte in versi ottosillabici in lingua d'o\u00efl ossia antico francese. La loro natura anonima e aperta ha favorito lo sviluppo di rami diversi, redatti nel corso dei secoli da autori diversi: il protagonista rimane comunque Renart la volpe, affiancato dal lupo Ysengrin e dal re-leone, e volta a volta da numerosi altri personaggi e animali. In totale il romanzo conta 30\u00a0000 versi in rima baciata.\nTesti.\nOrigine.\nI testi, come sono stati conservati fino a oggi, derivano da una lunga tradizione di racconti latini con animali protagonisti, come l'\"Ysengrimus\" o altre fiabe esopiche che nel Medioevo venivano raggruppate in raccolte denominate \"Isopet\". L'origine di questi racconti pu\u00f2 essere rintracciata nelle favole popolari o in fonti pi\u00f9 dotte di autori greco-latini (come Esopo appunto), oppure in scritti alto-medievali, come per esempio: la \"Disciplina clericalis\", raccolta di \"exempla\" (racconti moraleggianti) di origine orientale composta in latino nel 1110 circa dal sefardita Pietro Alfonso, che getta le basi di \"fabliau\" poi molto diffusi in tutta Europa e nella quale possiamo riconoscere una prima elaborazione del quarto ramo del \"Roman de Renart\" (il \"Renart e Ysengrin nel pozzo\"); l'\"Ysengrimus\", composto dal chierico fiammingo Nivardo di Gand nel 1148-1149 in 6500 versi in distici latini, nel quale si trova per la prima volta il personaggio di Reinardus; i \"lai\" di Maria di Francia del 1152.\nSi noti che il \"Roman de Renart\" non \u00e8 propriamente un romanzo, ma un insieme eterogeneo di racconti di diversa lunghezza, chiamati \"rami\" (\"canti\") fin dal Medioevo: se ne contano 25-27 dai 300 ai 3000 versi, raggruppati in raccolte a partire dal XIII secolo. Il primo ramo, il pi\u00f9 antico (circa 1170), \u00e8 attribuito a Pierre de Saint-Cloud.\nNon si pu\u00f2 dire che esista un testo originale completo in francese, ma ne possediamo diversi manoscritti e diverse continuazioni e adattamenti, come la prima traduzione tedesca del 1170 da parte di un troviero chiamato Enrico il Glichezare (\"Enrico l'Ipocrita\"), che scrisse in Alsazia un \"Reinhart Fuchs\" proclamandolo autobiografico. Intorno al 1250 poi si trova un \"Reinaert de Vos\" in fiammingo composto in due parti da due autori diversi, dei quali il primo, il troviero Willem, era un poeta abbastanza talentuoso. Dopo pochi anni egli mor\u00ec.\nAutori.\nIl primo degli autori a noi noti \u00e8 Pierre de Saint-Cloud, che compose forse verso la met\u00e0 del XII secolo i primi rami del ciclo con le avventure di Renart con Hersent e Ysengrin che poi tutti gli autori successivi ripresero.\nUn altro autore chiaramente identificato \u00e8 Richard de Lison.\nRami.\nI rami variano a seconda delle edizioni; si identificano tuttavia:\nPersonaggi.\nOrigine dei nomi.\nRenard (o Renart) deriva da un nome proprio di origine germanica, \"Raginhard\" (\"ragin\" = consiglio, \"hard\" = duro): al giorno d'oggi in Germania Reinhart \u00e8 d'altronde un nome proprio abbastanza diffuso. Nel Medioevo, esso \u00e8 solo il nome proprio del protagonista del romanzo, dal momento che in francese antico la volpe viene detta \"goupil\": il nome \u00e8 poi passato in francese moderno a designare l'animale per antonomasia. In un poema di Nivard del 1148, si ritrovano alcuni degli animali del \"Roman de Renart\" con lo stesso nome, ormai fissato nella tradizione, come \"Reinardus\" la volpe, \"Balduinus\" l'asino, \"Bruno\" l'orso. Si ritrovano pure nella traduzione tedesca del Glichez\u00e2re: \"Reinhart\" per Renart, \"Dieprecht\" per Tibert, \"Diezelin\" per Ti\u00e9celin; \u00e8 notevole come questi nomi, di origine germanica, siano stati latinizzati per passare in francese, e poi riadattati in senso tedesco e infine ri-francesizzati (ad esempio il merovingico - quindi germanico - \"Reinhardt\" diventa \"Reynard\" o \"Reynart\", ripreso tale e quale in tedesco, poi latinizzato in \"Reinardus\" da cui \"Renardus\" per diventare finalmente \"Renard\" o \"Renart\")...\nYsengrin il lupo, invece, deriva dal fiammingo \"Ysen-grin\" che significa \"feroce come il ferro\" o pi\u00f9 concretamente \"casco di ferro\".\nPersonaggi principali.\nI protagonisti sono:\nAltri personaggi riconducibili al ciclo leggendario di Renart, anche fuori dell'originale antico francese:\nFortuna nella tradizione letteraria.\nIl \"Roman de Renart\" ha avuto notevole successo nella letteratura francese e tedesca del basso Medioevo: in epoca moderna \u00e8 stato ripreso nel Reineke Fuchs di Goethe."}
{"id": "859207", "revid": "775372", "url": "https://it.wikipedia.org/wiki?curid=859207", "title": "Selezione di calcio dell'Isola di Pasqua", "text": "La selezione di calcio dell'Isola di Pasqua \u00e8 la squadra di calcio ufficiale dell'Isola di Pasqua, ed \u00e8 affiliata dal 2009 alla federazione calcistica del Cile come CF Rapa Nui.\nCome nazionale invece non \u00e8 affiliata n\u00e9 alla FIFA n\u00e9 all'OFC e quindi non pu\u00f2 partecipare alle manifestazioni delle due organizzazioni.\nCome club (CF Rapa Nui) nel 2009-2010 ha partecipato alla 32\u00aa edizione della Copa Chile, giocando in casa contro una delle pi\u00f9 forti squadre cilene, il , e perdendo 4 - 0. Questa partita \u00e8 stata il debutto ufficiale dell'Isola di Pasqua nel calcio.\nPrima di ogni partita la selezione esegue la Haka, come la Nazionale neozelandese di rugby."}
{"id": "859209", "revid": "848247", "url": "https://it.wikipedia.org/wiki?curid=859209", "title": "Kumla (comune)", "text": "Kumla \u00e8 un comune svedese di 21.640 abitanti al 31 dicembre 2018, situato nella contea di \u00d6rebro. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "859212", "revid": "1266208", "url": "https://it.wikipedia.org/wiki?curid=859212", "title": "Luca Palanca", "text": "Per la stagione 2014-2015 \u00e8 presidente del Comitato Regionale Arbitri del Lazio.\nCarriera.\nFa parte della Sezione A.I.A. di Roma 1. \nDopo l'usuale trafila nelle categorie minori, viene promosso nella Commissione Arbitri Nazionale di serie C nel 1998, e dopo aver collezionato 35 presenze in Serie C1 (compresa una finale play-off tra e ), compie il grande salto nella Commissione Arbitri Nazionale (Organo Tecnico preposto alla designazioni arbitrali per le gare di Serie A e Serie B).\nA partire dalla stagione sportiva 2001-2002, per decisione del designatore Maurizio Mattei. Debutta in Serie A gi\u00e0 alla prima stagione in CAN, in occasione della gara -. La stagione successiva ottiene il \"Premio Giorgio Bernardi\", destinato al miglior giovane arbitro debuttante in serie A.\nNel 2004 il suo nome (assieme a quello del collega Marco Gabriele) viene implicato nell'inchiesta relativa al calcioscommesse, lo scandalo che coinvolse alcuni calciatori professionisti. Per questo motivo i due arbitri vengono sospesi in via cautelare dall'AIA: al termine dell'indagine, nessun illecito viene riscontrato a carico dei due direttori di gara, che quindi possono tornare ad arbitrare, scagionati da ogni accusa.\nNel giugno 2007, presenta all'AIA la richiesta per procedere legalmente nei confronti di Luigi Corioni, presidente del . La querela dell'arbitro si riferisce agli insulti ricevuti al termine di - (campionato di serie B) del 31 marzo finita 2-1 per i padroni di casa. \"L'arbitro \u00e8 un deficiente, uno scemo che cos\u00ec non avevo mai visto in quarant'anni di calcio. Spero che venga radiato perch\u00e9 \u00e8 un disonesto che ha rubato la partita alla nostra squadra\", aveva detto Corioni.\nIl 4 luglio 2008 viene dismesso dall'organico CAN per normale avvicendamento, dopo aver diretto 40 gare di Serie A.\nNella stagione 2009-2010 \u00e8 stato vice commissario alla CAI, mentre l'annata successiva \u00e8 nominato vice commissario alla CAN di serie D. Da Luglio 2014 \u00e8 presidente del C.R.A. Lazio insieme al vicepresidente Riccardo Tozzi."}
{"id": "859215", "revid": "110157", "url": "https://it.wikipedia.org/wiki?curid=859215", "title": "Hallsberg (comune)", "text": "Hallsberg \u00e8 un comune svedese di 15.227 abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "859216", "revid": "1543377", "url": "https://it.wikipedia.org/wiki?curid=859216", "title": "Connemara (cavallo)", "text": "Il pony Connemara \u00e8 originario del versante occidentale dell'Irlanda, \u00e8 l'unico pony indigeno di questo paese. Oggi \u00e8 allevato sia in Europa che oltreoceano. Di tutte le razze originarie delle montagne e dei Moors \u00e8 probabilmente la pi\u00f9 commerciabile per la velocit\u00e0, le prestazioni brillanti e le doti di saltatore. Inoltre \u00e8 adatto a essere cavalcato da bambini pi\u00f9 grandi e da adulti non troppo pesanti.\nStoria.\nSi presume, grazie ai dati avuti fino ad oggi, che la razza autoctona irlandese esista gi\u00e0 da 2500 anni. Esistono 2 teorie dalle quali possa derivare questa razza: la prima sostiene che le cavalle siano state incrociate con stalloni di origine celtica, mentre la seconda dice che discenda da stalloni fuggiti dal naufragio avvenuto nel 1588 da parte dell'invincibile Armata spagnola, al largo delle coste irlandesi. La teoria pi\u00f9 probabile \u00e8 la seconda, infatti grazie a delle fonti, la razza Connemara deriva da un incrocio con cavalli di origine Berbera e Spagnoli, da cui nacque l'Irish Hobby che ha dato la linea ascendente della razza irlandese. Purtroppo la razza Irish Hobby si estinse nel 1700. Nel 1923 fu fondata l'associazione di razza, indicata con acronimo CPBS che sta per Connemara Pony Breeder's Society, fondamentale perch\u00e9 nel 1926 l'associazione cre\u00f2 lo stud book cio\u00e8 il libro genealogico dei cavalli Connemara. Fino a qualche tempo fa gli individui venivano impiegati nel lavoro per il trasporto di torba, e utilizzati come incrocianti per dare origine alla razza Hunter Irlandese. Oggi sono presenti allevamenti di razza Connemara in Australia, Stati Uniti, Inghilterra e molti altri paesi dell'Europa.\nCaratteristi morfologiche.\nIl Connemara \u00e8 una razza con tipologie ben determinate che conserva la robustezza conferitagli dal suo ambiente naturale. Gli incroci con i Purosangue hanno consentito di ottenere eccellenti soggetti da competizione di gran carattere e resistenza. Il cavallo di razza Connemara \u00e8 di tipo mesomorfo, l\u2019altezza del garrese varia da 132 cm ad un massimo di 144 cm. Il mantello varia dal grigio al baio, al baio scuro, al morello, all\u2019isabella. La testa \u00e8 di piccole dimensioni a profilo rettilineo, con le orecchie piccole, occhi grandi e ampie narici. Attraverso la conformazione della testa si percepisce l\u2019evidente influsso di sangue orientale. Il collo \u00e8 lungo e ben conformato, ornato da una ricca criniera. Il garrese si presenta ben rilevato mentre la linea dorso-lombare appare lunga e dritta, la groppa ha una buona muscolatura e leggermente obliqua, la coda \u00e8 folta e lunga. Il torace si presenta ampio e profondo, la spalla \u00e8 lunga e inclinata e ben angolata. Gli arti sono particolarmente resistenti grazie ad un'ottima muscolatura e le articolazioni si presentano ben asciutte. Gli stinchi sono lunghi dai 17 ai 20 centimetri, lisci e robusti. I tendini si presentano ben staccati con il piede ben conformato. Gli appiombi nella norma sono corretti. Gli zoccoli sono di ottima qualit\u00e0 e conformazione, e assicurano un buon appoggio su qualsiasi tipo di terreno.\nCarattere e attitudini.\nIl pony Connemara ha un temperamento particolarmente docile, che gli permette di adattarsi a qualsiasi tipo di impiego: dai lavori agricoli all'essere montato dai bambini. Questo perch\u00e9 \u00e8 un cavallo forte e robusto, adatto anche al salto, risultato di un\u2019evoluzione influenzata dal suo ambiente d'origine. Inizialmente era usato soprattutto come animale da soma, il che gli ha conferito molta resistenza, per\u00f2 incrociandolo con la razza PSI e araba ha dato vita a un animale di taglia pi\u00f9 grande con una buona attitudine al salto, per questo \u00e8 versatile per molte specialit\u00e0 sportive tra cui il completo. Le sue andature aeree lo rendono un ottimo compagno per le gare di dressage. Questo cavallo \u00e8 abituato a vivere all'aperto essendo per lo pi\u00f9 allevato allo stato brado in Irlanda, quindi ama molto le passeggiate in campagna. Tutte queste caratteristiche hanno permesso al Connemara di partecipare (come capostipite) alla creazione di nuove razze come l'Hunter Irlandese. Il primo stallone iscritto al libro genealogico di questa razza \u00e8 stato registrato nel 1904, e nel 1923 fu fondata la Connemara Pony Breeders Society, che ancora oggi ha sede nella citt\u00e0 di Clifden e mantiene alto il nome di questa razza, organizzando ogni anno eventi a livello nazionale e mondiale."}
{"id": "859218", "revid": "1373059", "url": "https://it.wikipedia.org/wiki?curid=859218", "title": "Adelaide del Friuli", "text": "Origine.\nSecondo la storico, esperto di genealogie, Christian Settipani, era figlia del conte palatino di Parigi e marchese del Friuli, Adalardo (nipote di Beggo e di Alpais, figlia di Carlomagno), e della moglie di cui non si conoscono n\u00e9 gli ascendenti n\u00e9 il nome.\nBiografia.\nIl re di Francia Carlo il Calvo la sceglie come moglie per il figlio Luigi il Balbo, che per\u00f2, secondo gli Annales Bertiniani, nel marzo dell'862, contro il volere del padre, Carlo il Calvo, aveva gi\u00e0 sposato segretamente Ansgarda di Borgogna (ca. 826 - ca. 880), ed aveva avuto gi\u00e0 due figli maschi: Luigi e Carlomanno.\nComunque Carlo il Calvo si adoper\u00f2 affinch\u00e9 il matrimonio fosse annullato, ma non ci riusc\u00ec; per\u00f2 Luigi il Balbo, nell'875, per volere del padre, ma con la disapprovazione di papa Giovanni VIII, divorzi\u00f2 da Ansgarda, che venne ripudiata e allontanata da corte e nello stesso anno (febbraio 875) Carlo riusc\u00ec a fare sposare Luigi con Adelaide del Friuli, la sua prescelta.Il papa Giovanni VIII per\u00f2, durante l'incoronazione di Luigi il Balbo, al concilio di Troyes, il 7 settembre 878, rifiut\u00f2 di incoronarla regina.\nQuando nell'879, Luigi il Balbo mor\u00ec, mentre stava preparando una spedizione contro il conte di Poitiers Ranulfo II e quello del Maine, Ragenoldo, Adelaide che era incinta del figlio Carlo il Semplice, mise in discussione la legittimit\u00e0 della successione al trono dei figli di primo letto che Luigi aveva avuto da Ansgarda, Luigi III e Carlomanno II che, a loro volta, l'accusarono di adulterio.Comunque prima della fine dell'879 Luigi III e Carlomanno II salirono congiuntamante sui troni di Francia e di Aquitania;\nAdelaide, al termine di un lungo e difficile processo fu assolta dall'accusa di adulterio e suo figlio, Carlo il Semplice, fu riconosciuto figlio legittimo ed unico erede della corona di Francia; nel frattempo sia Luigi che Carlomanno erano morti, senza eredi ed il regno era passato all'imperatore Carlo il Grosso e, dopo la sua morte, ad Oddone I, a cui Carlo il Semplice succedette nell'898.\nAdelaide, dopo aver assistito all'incoronazione del figlio, mor\u00ec a Laon, tra l'ottobre 900 ed il novembre 901.\nFigli.\nAdelaide a Luigi diede un figlio:"}
{"id": "859220", "revid": "110157", "url": "https://it.wikipedia.org/wiki?curid=859220", "title": "Lax\u00e5 (comune)", "text": "Lax\u00e5 \u00e8 un comune svedese di 5.683 abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "859221", "revid": "110157", "url": "https://it.wikipedia.org/wiki?curid=859221", "title": "Askersund (comune)", "text": "Askersund \u00e8 un comune svedese di 11.322 abitanti, situato nella contea di \u00d6rebro. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "859222", "revid": "1543377", "url": "https://it.wikipedia.org/wiki?curid=859222", "title": "Nuoto ai Giochi della XVI Olimpiade", "text": "Le gare di nuoto ai Giochi della XVI Olimpiade vennero disputate dal 29 novembre al 7 dicembre 1956 allo stadio del nuoto di Melbourne. \nRispetto a Helsinki 1952 vennero introdotte le gare dello stile farfalla rispettivamente 100 metri per le donne e 200 per gli uomini per un totale di 7 gare maschili e 6 gare femminili."}
{"id": "859223", "revid": "830939", "url": "https://it.wikipedia.org/wiki?curid=859223", "title": "Edward Abbey", "text": "Tra i suoi scritti pi\u00f9 famosi si pu\u00f2 citare \"I sabotatori\" (\"The Monkey Wrench Gang\") che divenne il testo ispiratore di molti movimenti ambientalisti (notoriamente l'organizzazione Earth First!) e dei cosiddetti ecoterroristi, lo stesso titolo venne usato come neologismo per definire l'azione di sabotaggio contro le cosiddette \"corporation\" a salvaguardia dell'ambiente e degli spazi incontaminati."}
{"id": "859230", "revid": "38120", "url": "https://it.wikipedia.org/wiki?curid=859230", "title": "Pincopallino", "text": ""}
{"id": "859231", "revid": "253269", "url": "https://it.wikipedia.org/wiki?curid=859231", "title": "Mickey Rooney", "text": "Insignito nel 1939 dell'Oscar giovanile (ex aequo con la coetanea Deanna Durbin), dopo essere stato candidato ad altri 4 Academy Awards, nel 1983 ricevette l'Oscar alla Carriera \"in riconoscimento ai suoi sessant'anni di versatilit\u00e0 in una grande variet\u00e0 di interpretazioni cinematografiche\". \nHa inoltre tre stelle sulla Hollywood Walk of Fame ed una quarta assieme alla moglie Jan Chamberlin.\nCarriera.\nIl successo da giovanissimo.\nJoseph Yule nacque nel 1920 a Brooklyn, New York, figlio di Joe Yule e Nell Ruth Carter. I suoi genitori divorziarono quando aveva 2 anni (suo padre mor\u00ec d'infarto nel 1950). I nonni, Ninnian Yule (1866-1943) ed Elizabeth McKell (1866-1919), erano emigrati nel 1892 da Glasgow (Scozia).\nEsord\u00ec precocissimo nel 1922, a due anni, in spettacoli di vaudeville insieme al padre. Il suo debutto sul grande schermo fu nel 1926 nel film \"Not to Be Trusted\". Dal 1927 al 1934 fu protagonista di una lunga serie di cortometraggi in cui interpret\u00f2 il personaggio di Mickey McGuire, basato su fumetti di Fontaine Fox. In questa serie il personaggio assume diversi ruoli, dal detective all'artista di circo, dallo studente al piccolo rubacuori, dal giovanissimo affarista al domatore. Il piccolo Joseph si identific\u00f2 a tal punto con il proprio personaggio da prenderne il nome. Accanto a lui recitava un gruppo di attori bambini tra cui Jimmy Robinson, Billy Barty, Delia Bogart e altri.\n\"Mickey\" divent\u00f2 cos\u00ec uno degli attori bambini pi\u00f9 popolari dell'epoca, e super\u00f2 senza problemi la transizione dal muto al sonoro. Il piccolo attore (da allora Mickey Rooney) non ebbe solo ruoli comici; gli furono via via affidati ruoli di primo piano ne \"Il sogno di una notte di mezza estate\" (1935) di William Dieterle e Max Reinhardt, in \"Ah, Wilderness!\" (1935) di Clarence Brown, e in \"Lord Fauntleroy\" (1936) di John Cromwell. In riconoscimento al suo contributo al cinema come attore bambino Rooney ricevette nel 1939 un Oscar speciale.\nCon il ruolo di Andy Hardy Rooney pass\u00f2 anche come attore dall'infanzia all'et\u00e0 adulta. Dal 1937 al 1958 interpret\u00f2 16 volte la parte di questo giovane ribelle, in una serie di popolari lungometraggi della MGM, avendo spesso al fianco l'attrice Judy Garland, alla quale fu legato da fraterna amicizia. Grazie al suo eclettico talento e al suo dinamismo di interprete, Rooney ottenne grande successo sul grande schermo anche in ruoli meno leggeri, come nei celebri drammi \"Capitani coraggiosi\" (1937) e \"La citt\u00e0 dei ragazzi\" (1938), in entrambi i quali fu co-protagonista con Spencer Tracy, e in musical come \"Piccoli attori\" (1939), per il quale fu candidato per l'Oscar, \"Musica indiavolata\" (1940) e \"I ragazzi di Broadway\" (1941).\nDurante la seconda guerra mondiale fu attivo alla radio, con spettacoli di intrattenimento per le truppe. Nel 1943 fece da padrino ad Elizabeth Taylor, in \"Gran Premio\". Finita la guerra, prosegu\u00ec con altri film di successo, tra i quali il musical \"Parole e musica\" (1948). Tra il penultimo (1946) e l'ultimo (1958) film della serie \"Andy Hardy\", nella stagione 1954-1955 apparve come protagonista nella sitcom \"Mickey Rooney Show\", trasmessa dalla CBS.\nAll'inizio degli anni sessanta, in un'epoca in cui Hollywood tendeva a non utilizzare attori orientali, interpret\u00f2 lo scorbutico giapponese Yunioshi in \"Colazione da Tiffany\" (1961). Due anni pi\u00f9 tardi ritrov\u00f2 Spencer Tracy nella commedia \"Questo pazzo, pazzo, pazzo, pazzo mondo\" (1963). Da allora in poi intensific\u00f2 l'attivit\u00e0 teatrale a discapito del cinema. Uniche eccezioni, il dramma pugilistico \"Una faccia piena di pugni\" (1962) e l'avventuroso \"Black Stallion\" (1979). Sempre negli anni settanta svolse attivit\u00e0 di doppiatore, dando la voce a Babbo Natale in tre distinti special natalizi televisivi.\nRinascita artistica.\nNegli anni ottanta Rooney comparve come \"guest-star\" in diverse serie televisive: \"One of the Boys\" (1982), \"Love Boat\" (1983), \"Cuori senza et\u00e0\" (1988), \"La signora in giallo\" (1993) e in \"Le avventure di Black Stallion\" (1990-1993), tratto dall'omonimo film da lui interpretato una decina di anni prima. A cavallo degli ultimi anni del millennio fu attivissimo sia al cinema, che in televisione e in teatro: recit\u00f2 con Ann Miller a Broadway ne \"Il meraviglioso mago di Oz\"; nel 1974 apparve in \"C'era una volta Hollywood\", documentario sugli anni d'oro della Metro Goldwyn Mayer, mentre nel 1995 doppi\u00f2 se stesso, in un'apparizione da guest star, nell'episodio L'Uomo Radioattivo del cartone animato \"I Simpson\".\nDopo un intervento al cuore nel 2000, lavor\u00f2 nel film disneyano \"Il fantasma del megaplex\". Nel 2003 recit\u00f2 in \"Paradise\" e nel 2005 apparve in ben tre film, tra cui \"Strike the Tent\". Nel 2006 interpret\u00f2 uno dei tre perfidi guardiani notturni nel film \"Una notte al museo\", mentre nel 2007 recit\u00f2 in \"Bamboo Shark\".\nVita privata.\nRooney si spos\u00f2 otto volte.\nNel 1942 spos\u00f2 Ava Gardner, da cui divorzi\u00f2 l'anno dopo. Nel 1944 spos\u00f2 l'attrice Betty Jane Phillips, da cui ebbe due figli: Mickey Jr. (1945) e Tim (nato nel 1947 e morto nel 2006, a 59 anni, per una dermatomiosite). Rooney e la Phillips divorziarono nel 1949 e, nello stesso giorno, lui si rispos\u00f2 con l'attrice Martha Vickers, da cui ebbe un figlio, Teddy (1950-2016).\nNel 1952 divorzi\u00f2 dalla Vickers e circa due mesi dopo spos\u00f2 l'attrice Elaine Mahnken, da cui divorzi\u00f2 nel 1958; sei mesi dopo spos\u00f2 l'attrice Barbara Ann Thomason (in arte Carolyn Mitchell), da cui ebbe quattro figli: Kelly Ann (1959); Kerry (1960); Michael (1962) e Kimmy (1963); verso la fine del 1965, Rooney chiese il divorzio a causa della relazione extraconiugale della moglie con Milos Milosevics; pur di riconciliarsi, Barbara lasci\u00f2 Milosevics, che per\u00f2 la notte del 31 gennaio del 1966, dopo una violenta lite, la uccise con un colpo di pistola alla mascella e si suicid\u00f2 con un colpo alla tempia.\nA settembre dello stesso anno, Rooney spos\u00f2 la scrittrice Margaret Lane, amica di Barbara, e divorziarono l'anno dopo.\nNel 1969 spos\u00f2 Carolyn Hockett con cui adott\u00f2 Jimmy (nato nel 1966), il figlio che Carolyn aveva avuto da un precedente matrimonio. I due ebbero anche una figlia, Jonelle (1970), ma poco dopo il matrimonio entr\u00f2 in crisi e i due divorziarono nel 1975.\nInfine, nel 1978 Rooney spos\u00f2 l'attrice Janice Darlene Chamberlin, con cui visse fino al 2009. Si separarono nel 2012 per episodi di violenza domestica da lui sub\u00ecti, resi noti un anno dopo la morte dell'attore.\nMorte.\nRooney mor\u00ec nel sonno, per cause naturali, a casa del figliastro a Los Angeles, in California, il 6 aprile 2014, a 93 anni. Era andato a dormire dopo pranzo e i familiari chiamarono il pronto intervento quando, allarmati dal respiro affannoso, si accorsero di non riuscire a svegliarlo. Fu dichiarato morto alle 4 del pomeriggio.\nRooney recit\u00f2 per 88 anni: con gli ultimi film ha superato il record di Lillian Gish.\nDoppiatori italiani.\nDa doppiatore \u00e8 sostituito da:"}
{"id": "859232", "revid": "38120", "url": "https://it.wikipedia.org/wiki?curid=859232", "title": "Groviera", "text": ""}
{"id": "859233", "revid": "585241", "url": "https://it.wikipedia.org/wiki?curid=859233", "title": "Jura (formaggio)", "text": "Il jura \u00e8 un formaggio svizzero prodotto nella zona del distretto delle Franches-Montagnes, (Canton Giura). Fa parte della grande famiglia delle Gruy\u00e8re ma la sua reputazione sul mercato ne ha sofferto da quando l'autentico groviera del Canton Friburgo ha ottenuto l'AOC svizzera, comportando l'impossibilit\u00e0 da parte dei produttori del Jura di sfruttarne commercialmente il nome.\n\u00c8 un formaggio a base di latte di vacca, a pasta (caglio) pressata cotta. "}
{"id": "859234", "revid": "228587", "url": "https://it.wikipedia.org/wiki?curid=859234", "title": "Funzionalismo (filosofia della mente)", "text": "Il funzionalismo \u00e8 una teoria della mente, sviluppata da Hilary Putnam nel 1950, in contrapposizione al riduzionismo materialista (ad es. la teoria dell'identit\u00e0) e al comportamentismo per superare la diatriba mente-corpo in filosofia della mente contemporanea.\nL'idea di base \u00e8 che gli stati mentali (desideri, convinzioni, ecc.) siano costituiti solamente dal loro ruolo, cio\u00e8 dalla loro funzione, la loro relazione causale, rispetto ad altri stati mentali, percezioni e comportamento. Giacch\u00e9 stati mentali possono essere definiti in base al loro ruolo funzionale, essi sono molteplicemente realizzabili; in altre parole, possono manifestarsi in vari sistemi, anche artificiali (ad es. calcolatori), se il sistema computa le funzioni adatte. L'analogia mente/computer, che vede il cervello paragonato all'hardware e la mente al software, costituisce l'emblema di gran parte delle teorie funzionaliste della mente.\nLe prime forme di funzionalismo furono proposte da Hilary Putnam (che poi abbandoner\u00e0 tale approccio) e da Jerry Fodor negli anni sessanta. Successivamente si svilupparono varie correnti all'interno del funzionalismo, come il teleofunzionalismo, il funzionalismo omuncolare ecc. Il funzionalismo affianca nel campo degli approcci contrapposti al dualismo la Teoria dell'identit\u00e0, l'eliminativismo e il Monismo anomalo.\nIl funzionalismo di Putnam.\nLa rottura del funzionalismo \u00e8 in primis con il comportamentismo, accusato da Putnam di considerare le cause \"costrutti logici a partire dai loro effetti\", ad esempio considerando lo stato mentale \"dolore\" \"essere\" \"l'insieme delle sue manifestazioni comportamentali\", anzich\u00e9 la loro causa. Per chiarire il suo pensiero al riguardo l'autore invita all'esperimento mentale dei Superspartani. Putnam rivolge quindi la sua attenzione al confronto con il materialismo della \"teoria dell'identit\u00e0\". L'argomento chiave che utilizza per sostenere la superiorit\u00e0 del paradigma funzionalista \u00e8 la cosiddetta teoria delle molteplici realizzazioni: \u00e8 impossibile identificare mente e cervello in quanto diversi stati cerebrali possono comportare il medesimo stato mentale. Ci\u00f2 porta il filosofo a collocarsi in una posizione comunque contraria al \"dualismo ontologico\", ma vicina a un \"dualismo epistemologico\": per prevedere e spiegare le azioni umane serve un linguaggio psicologico irriducibile a quello fisico.\nLa prima evoluzione della teoria.\nIl funzionalismo di Fodor si pone ad un livello di analisi pi\u00f9 profondo di quello di Putnam: egli considera sbagliato fermarsi a considerare l'aspetto funzionale della mente in termini di macroelaborazione di input e output. Secondo Fodor sono gli stati mentali interni ad essere organizzati funzionalmente secondo propriet\u00e0 semantiche e relazioni sintattiche tra loro, con gli stati neuronali che implementano in modi diversi tali stati mentali.\nAnche lo stesso Putnam, a partire da \"Filosofia e vita mentale\" del 1973, cambia opinione e giudica troppo semplicistica la possibile equiparazione della mente con una macchina di Turing ideale."}
{"id": "859235", "revid": "30610", "url": "https://it.wikipedia.org/wiki?curid=859235", "title": "Stile policorale", "text": "Sono dette policorali tutte le composizioni scritte per un organico distribuito in due o pi\u00f9 gruppi vocali e strumentali denominati \"cori\". Ciascun coro di una composizione ha una propria autonomia armonica, in modo che nel momento dell'esecuzione essi possano essere posizionati distanti tra loro, in modo da sonorizzare meglio un ambiente di grandi dimensioni.\nLe origini della policoralit\u00e0.\nLa pratica di suddividere i cantori in due cori \u00e8 molto antica e va connessa al canto di preghiere (salmi, Magnificat ecc.) in forma antifonica vale a dire distribuendo il canto dei versetti tra due semicori che si alternavano.\nLo stile policorale va distinto da quello dei \"cori spezzati\", che pure ne fu all'origine. Il termine \"spezzati\" si riferiva originariamente alla pratica di cantare un salmo o un Magnificat a versetti alternati tra due cori, uno in canto figurato (polifonia) e l'altro in canto piano (gregoriano). Successivamente nel corso del Cinquecento l'alternanza fu realizzata affidando a due o pi\u00f9 cori in polifonia il canto dei salmi durante i vespri. &lt;br&gt;\nLe prime testimonianze di musiche a cori spezzati sono documentate dalla fine del XV secolo, in particolare nel nord dell'Italia e soprattutto in alcuni importanti centri del territorio della Repubblica di Venezia, come Treviso, Padova e Bergamo.&lt;br&gt;\nI primi esempi si possono cogliere nella produzione di musicisti come fr\u00e0 Ruffino Bartolucci da Assisi e Giordano Pasetto, maestri di cappella della cattedrale di Padova, Francesco Santacroce e Nicol\u00f2 Olivetto, al duomo di Treviso, Gasparo De Albertis, in Santa Maria Maggiore a Bergamo. Nelle loro opere si nota che i due cori non limitano soltanto ad alternarsi, ma possono dialogare o sovrapporsi, e riunirsi nella dossologia conclusiva. &lt;br&gt;\nLe pratiche policorali erano destinate alle grandi occasioni: se il caso pi\u00f9 antico tra quelli documentati \u00e8 quello di un matrimonio, gli altri casi non si riferiscono a occasioni di minore sollenit\u00e0, nelle quali costituiva una finalit\u00e0 politica mostrare la potenza di uno stato o di un sovrano, anche attraverso il dispiego di grandi organici vocali e strumentali. La basilica di San Marco a Venezia \u00e8 offre interessanti esempi di questa pratica, in risposta alle esigenze cerimoniali delle grandi occasioni ordinari e straordinarie, per ragioni politiche di autocelebrazione della Repubblica veneziana. A questo proposito, James Carver ha osservato che sui duecento giorni in cui la cappella musicale cantava nella basilica di San Marco, in trentacinque casi essa era impiegata per l'esecuzione di musica policorale per cori separati. &lt;br&gt;\nLa diffusione della musica policorale in risposta all'esigenza del sonorizzare meglio i vasti ambienti ecclesiastici, come cattedrali e basiliche, \u00e8 testimoniata gi\u00e0 a met\u00e0 del XVI secolo nei trattati musicali di due dei maggiori teorici coevi, Nicola Vicentino e Gioseffo Zarlino. Ne \"L\u2019antica musica ridotta alla moderna pratica\" (Roma, 1555) Nicola Vicentino dedica il capitolo XXVIII all\u2019\"Ordine di comporre a due cori psalmi e dialoghi, e altre fantasie\":&lt;br&gt; \nNelle \"Istitutioni harmoniche\" (Venezia, 1561) Gioseffo Zarlino dedica un passaggio alla composizione della musica policorale, offrendone qualche dettaglio inerente alla sua prassi:&lt;br&gt;\nZarlino riteneva che i cori spezzati fossero un'innovazione dovuta ad Adrian Willaert, suo maestro, e per molto tempo questa affermazione fu presa come base di partenza per lo studio della musica policorale veneziana. In realt\u00e0 lo stesso Zarlino non parlava di innovazione ma piuttosto affermava \"questa pratica fu rinnovata dal pi\u00f9 eccellente Adriano\", dove con \"rinnovata\" si intendeva chiaramente non un'invenzione ma un perfezionamento di una tecnica compositiva preesistente.\nRicerche effettuate nel corso del Novecento hanno la potuto evidenziare che le origini della tecnica policorale sono precedenti a Willaert. Giovanni D'Alessi, infatti, sulla base di prime scoperte effettuate da Raffaele Casimiri, indic\u00f2 Padova come primo centro di diffusione della pratica policorale e nella figura di Rufino Bartolucci, maestro di cappella alla Cattedrale di quella citt\u00e0 dal 1510 al 1520, il primo sperimentatore della tecnica., sviluppata poi da Gaspare de Albertis (Padova, 1480-Bergamo, 1560) e Francesco Patavino \"Santacroce\" (Padova 1487 ca.-Loreto ?, 1556), maggiori rappresentanti della pratica a cori spezzati precedenti a Willaert. La presenza di Rufino Bartolucci e Francesco Patavino \"Santacroce\" (o Antonio Stringari) potrebbe essere un segnale del fatto che la policoralit\u00e0 non si limit\u00f2 al nord Italia, ma che potrebbe essere stata una pratica diffusa anche nel centro della penisola. Le prime tracce della tecnica policorale non sono dunque legate a compositori di primo piano, e i loro nomi si ricordano unicamente perch\u00e9 legati alle prime attestazioni di tale tecnica. Viceversa, l'attribuire a Willaert l'invenzione della musica policorale a cori spezzati evidenzia l'urgenza, avvertita gi\u00e0 a met\u00e0 del Cinquecento, di creare la figura mitica di un compositore famoso, cos\u00ec da valorizzare quello stile e tutte le sue possibilit\u00e0 che avrebbe dispiegato. Va osservato poi che i primi compositori di musica a cori spezzati non erano attivi a Venezia, ma nel territorio della Serenissima Repubblica e in centri norditaliani. Studi pi\u00f9 recenti, come quelli di Anthony Carver, hanno perci\u00f2 escluso che Willaert, e di conseguenza anche i suoi predecessori, fossero gli inventori della tecnica del coro spezzato.&lt;br&gt;\nSebbene in passato i trattati di Vicentino e pi\u00f9 ancora di Zarlino avessero indotto la musicologia storica a vedere Venezia e l'area veneta al centro della nascita della musica policorale, studi pi\u00f9 recenti hanno mostrato la contemporanea fioritura di pratiche policorali in altre aree italiane.&lt;br&gt;\nA Firenze, durante il XVI secolo, l'uso di pratiche policorali, con voci e strumenti, nelle cerimonie civili e religiose and\u00f2 crescendo di pari passo con il consolidamento del potere dei Medici sulla citt\u00e0 e poi sul granducato. Straordinario quanto precoce esempio \u00e8 la \"Messa sopra Ecco s\u00ec beato giorno\" a 40 voci in 5 cori di Alessandro Striggio, donata dai Medici all'imperatore e ad Alberto V di Baviera nel 1566, ma doveva essere stata composta in precedenza sull'omonimo madrigale a 40 voci, eseguito per l'ingresso a Firenze del cardinale Ippolito d'Este, che andava come legato papale in Francia.. L'impiego di musiche policorali \u00e8 testimoniato tanto in ambito teatrale, in occasione dell'allestimento di fastosi intermedi, sia in ambito ecclesiastico, con i cori di voci e strumenti disposti separatamente all'interno dello spazio architettonico.&lt;br&gt;\nA Roma la pratica della musica policorale a 2, 3, 4 e 5 cori \u00e8 abbondantemente testimoniata almeno dalla met\u00e0 del XVI secolo nella produzione dei principali compositori attivi nella citt\u00e0, fra cui Palestrina e Giovanni Animuccia, maestri della cappella Giulia in San Pietro, Luca Marenzio e Annibale Zoilo.\nStile policorale veneziano.\nNegli anni '80-90 del Novecento alcuni musicologi hanno seriamente messo in discussione l'ipotesi per cui l'architettura della basilica di San Marco avrebbe favorito la nascita della tecnica veneziana. Dall'analisi del \"Ceremoniale\" del 1564 risulta infatti che in nessun caso i cantori erano assegnati alle cantorie degli organi, dato che il luogo deputato ai cantori era il cosiddetto \"pulpitum magnum\" (o \"bigonzo\"), un pulpito ottagonale addossato alla parete esterna dell'iconostasi., una prassi testimoniata ancora in un celebre disegno di Canaletto del 1766. All'esecuzione su questa particolare cantoria erano destinati i salmi a doppio coro composti da diversi maestri e organisti della basilica marciana a partire da Adrian Willaert, e ancora nel XVII secolo Giovanni Croce, Alessandro Grandi, Marcantonio Negri, Giovanni Rovetta, Francesco Cavalli.&lt;br&gt;\nA San Marco la pratica policorale con gruppi di voci e strumenti dislocati su postazioni distanziate fra loro trae origine dal consolidarsi della nuova prassi dei \"concerti sugli organi\" , vale a dire dell'esecuzione di mottetti in occasione di importanti feste religiose e di stato, con un organico formato da voci, strumenti (violini, cornetti, tromboni) e organo, a partire dagli anni Sessanta del Cinquecento. L'organizzazione, la direzione e la composizione di tali concerti erano affidate agli organisti della basilica, primo fra tutti Andrea Gabrieli e dagli anni Ottanta il nipote di questo Giovanni Gabrieli. Quest'ultimo fu autore di numerose composizioni a 8, 10, 12, 16 voci a 2, 3, 4 cori. Per quel che hanno dimostrato su basi documentarie recenti ricerche, nelle maggiori festivit\u00e0 cantori e strumentisti erano disposti su tre postazioni: le due cantorie degli organi e un palco al centro del presbiterio. Da notare che la prassi dei \"concerti sull'organo\" non fu peculiare della sola basilica di S. Marco, dove pure ebbe grande sviluppo, ma fu diffusa anche in altre chiese veneziane e in altri centri dell'Italia del Nord e del centro, come pure nei paesi dell'area austriaca e germanica.&lt;br&gt; \nLo stile policorale veneziano per quel che vediamo nelle opere di Gabrieli composte negli ultimi due decenni del Cinquecento e nei primi anni del Seicento, \u00e8 caratterizzato dall'impiego di cori di diversa tessitura (coro acuto / coro grave), in cui alcune parti sono sostenute da voci e altre dagli strumenti (violino, cornetto, trombone). In questo genere di brani policorali i cori procedono in un serrato dialogo, esaltato dal gioco acuto/grave, contrassegnato da passaggi imitativi e omofonici, e talvolta da effetti d'eco, che sfocia nel grandioso momento della riunione di tutti cori. &lt;br&gt;\nIn seguito la prassi policorale cedette terreno allo stile concertato, vale a dire con organico vocale e strumentale variabile di sezione in sezione, portato ai massimi livelli da Claudio Monteverdi maestro di cappella di S. Marco dal 1612 al 1643. Lo si vede nella sua produzione, a partire dal celebre Vespro della Beata Vergine (1610), risalente agli anni in cui era attivo a Mantova, e ai brani raccolti nella \"Selva morale e spirituale\" (1641) il cui organico non oltrepassa le 8 voci in due cori, ed \u00e8 pi\u00f9 spesso utilizzato in passaggi concertati con poche voci. Nel corso del XVII secolo la produzione sacra dei maestri e degli organisti della basilica marciana contemporanei e posteriori a Monteverdi, \u00e8 generalmente concepita per un organico variabile fino a un massimo di 8 voci, cui potevano aggiungersi le parti strumentali (di solito 2 violini e violoncello), ma utilizzate sempre in stile concertato, vale a dire in uno stile compositivo che prevede il susseguirsi di sezioni a organico variabile - Solo (1 voce), Soli (2, 3 voci) e Tutti -, intercalate talvolta da passi strumentali (\"Sinfonie\"). Al momento dell'esecuzione cantori e strumentisti erano distribuiti su diverse postazioni in gruppi non omogenei fra loro: di norma solisti, coro di ripieno, strumenti; \u00e8 inoltre verosimile che nelle feste di maggiore importanza i cori di ripieno venissero moltiplicati, ma senza aggiunta di parti reali, cos\u00ec da creare l'effetto di una \u00abmusica grande a 4, 5 e 6 cori\u00bb, come si accenna in un documento del 1644.\nStile policorale norditaliano.\nLo stile policorale venne praticato anche nelle cattedrali e nelle pi\u00f9 importanti chiese dell'Italia del Nord, al di fuori dell'ambito veneziano, come evidenziato a partire dal tardo Cinquecento, da documenti e raccolte manoscritte, come i \"Salmi\" a 12 voci in 3 cori di Teodoro Clinio, attivo a Treviso, o stampate come, per esempio, la \"Vespertina omnium solemnitatum psalmodia, Canticum B. Virginis duplici modulatione primi videlicet, &amp; octavi toni, Salve Regina, Missa, et quinque divinae laudes, omnia duodenis vocibus, ternis variata choris\" (1590) (salmi, Magnificat, Salve regina, messa e motteti a 12 voci in 3 cori) del veronese Matteo Asola; i \"Concerti ecclesiastici a otto voci\" in due cori \u00abda concertarsi separati\u00bb di Adriano Banchieri, \"Messa, salmi, motetti et Magnificat a tre chori\" (1599), del bresciano Antonio Mortaro, attivo a Milano.&lt;br&gt;\nDettagli dello stile policorale norditaliano si possono ricavare da descrizioni e avvertimenti ai lettori di compositori come Adriano Banchieri, Girolamo Giacobbi e Ludovico Viadana.&lt;br&gt;\nNella suo saggio \"Conclusioni nel suono dell\u2019organo\" (Bologna, 1609) Banchieri, monaco olivetano, attivo principalmente a Bologna, e per alcuni anni anche a Imola, Gubbio, Venezia, Verona e Monte Oliveto Maggiore, ci ha lasciato la dettagliata descrizione di una messa a quattro cori che aveva composto e fatto eseguire nel 1605 nella chiesa di S. Maria in Organo a Verona, \u00abla quale faceva effetto di otto chori\u00bb, diversificati per numero di esecutori e per tipo di organico: \u00abil primo erano tre violini da braccio e una voce in tenore; il secondo choro altre quattro viole con voci a quelle appropriate; il terzo quattro viole da gamba con altrettante voci umane; e appresso l\u2019ultimo [coro] tre tromboni, e una voce in contralto\u00bb. Il basso continuo era suonato dall\u2019\u00aborgano grosso dolce e soave\u00bb della chiesa, e da \u00abdoi violoni in contrabasso, dui clavicembali, tre liuti e dui chitarroni\u00bb.&lt;br&gt;\nNei suoi \"Salmi concertati a due e piu chori ... commodi da concertare in diverse maniere\" (Venezia, 1609), Girolamo Giacobbi, maestro di cappella nella basilica di S. Petronio a Bologna illustra la tecnica di distribuire le 8 o 9 parti di ciascuna composizione in due cori: uno \u00abordinario\u00bb, formato da 2 soprani, un contralto, un tenore, un basso, e l'altro \u00abgrave o a voci mutate, con un contralto solo ... accompagnato da un corpo d'instromenti per le parti che restano, come tromboni, viole, o simili\u00bb, suggerendo la possibilit\u00e0 di aggiungere \u00aba detti stromenti ... anco le voci humane\u00bb, cos\u00ec che \u00abil concerto sar\u00e0 pi\u00f9 compito\u00bb. Inoltre, nelle grandi chiese \u00abnelle quali abbonda il numero s\u00ec de' cantori, come de' sonatori\u00bb, il maestro di cappella avrebbe potuto ampliare l'organico di questi salmi \u00abcon l'aggiungervi altri chori, cos\u00ec acuti, come gravi, secondo per\u00f2 la qualit\u00e0 del luogo e quantit\u00e0 de' cantanti e stromentisti\u00bb, disponendo i cori di ripieno \u00abin luogo convenevolmente distante dalli due chori principali\u00bb.&lt;br&gt;\nNon molto diversi dagli avvertimenti di Giacobbi sono quelli offerti da Ludovico Viadana, frate minore conventuale, che svolse la sua attivit\u00e0 in varie citt\u00e0 dell'Emilia e della Lombardia, e anche a Fano, nella cui cattedrale era maestro di cappella nell'anno in cui pubblic\u00f2 una raccolta di \"Salmi a quattro cori per cantare e concertare nelle gran solennit\u00e0 di tutto l'anno\" (Venezia, G. Vincenti, 1612), corredandola di un'interessante e dettagliata nota esplicativa \"Modo di concertare i detti salmi a quattro chori\". Secondo Viadana, il primo coro, detto \u00abil favorito\u00bb doveva essere composto da \u00abcinque buoni cantori che sieno sicuri e franchi, e che cantino alla moderna\u00bb, in altre parole i migliori e pi\u00f9 esperti solisti. Il secondo coro, detto \u00abla cappella\u00bb, doveva essere formato da almeno 16 cantori, anche se sarebbe stato meglio fossero stati anche 20 o 30; esso aveva la funzione di dare \u00abbuon corpo\u00bb alla musica, ovvero di fungere da ripieno intensificando la sonorit\u00e0. Il terzo coro a quattro voci era quello acuto e il quarto coro era quello grave. In questi due cori gli strumenti (violini, cornetti, tromboni) avrebbero potuto sostituire o raddoppiare le parti vocali. Chi avesse voluto \u00abfare una bella mostra, come hoggid\u00ec il mondo si compiace di fare\u00bb, cantando questi salmi a 4, 5, 6, 7 e 8 cori, non avrebbe dovuto far altro che raddoppiare il secondo, terzo e quarto coro. Le parti di ciascun coro dovevano essere complete delle loro consonanze, dato che al momento dell'esecuzione essi sarebbero stati distanti uno dall'altro. Viadana fa osservare poi che in questo stile compositivo erano tollerabili unisoni e ottave fra voci dei diversi cori.&lt;br&gt;\nStile policorale romano.\nLa musica policorale romana \u00e8 testimoniata nella produzione a 2, 3, 4 e 5 cori di autori quali fra cui Palestrina e Animuccia, Marenzio e Annibale Zoilo. Dal punto di vista della prassi essa presenta, gi\u00e0 dal tardo Cinquecento, l'uso di disporre cantori e strumenti in palchi separati. Agli inizi del XVII secolo si afferm\u00f2 la consuetudine di distribuire spazialmente i cori sulle cantorie fisse nel transetto o ai lati del presbiterio, e su palchi provvisoriamente montati lungo la navata. Generalmente i cori erano collocati su un pari numero di cantorie o palchi. Su ogni palco veniva portato un organo positivo (di solito del tipo 'ad ala'). Inoltre venivano ingaggiati uno o due musicisti \u201cper battere\u201d cio\u00e8 per portare il tempo, ripetendo il gesto del maestro di cappella che si trova sul primo coro, cos\u00ec da permettere una perfetta sincronia dei cori. &lt;br&gt;\nIl violista francese Andr\u00e9 Maugars in un suo resoconto sulla musica italiana ci ha lasciato la descrizione di una solenne musica policorale nella chiesa di S. Maria sopra Minerva per la festa di s. Domenico nel 1639.&lt;br&gt;\n&lt;br&gt;\nLa musica policorale romana del pieno Seicento evidenzia l'uso di una scrittura \u2018a cori reali\u2019, cio\u00e8 senza raddoppi fra le varie parti ed evita per quanto possibili movimenti delle parti (specialmente quelle estreme) per unisono, quinta o ottava tra le voci e non supera mai le 16 voci reali, suddivise in quattro cori tra loro uguali per numero di voci e tessitura (quasi sempre 4 voci ogni coro: Soprano, Contralto, Tenore, Basso). Nel caso di musiche eseguite con un organico pi\u00f9 grande (6, 8, 10, 12 cori), pure testimoniate nelle cronache e nei documenti del tempo, i cori in pi\u00f9 si limitavano a raddoppiare uno degli altri 4 cori.&lt;br&gt;\nNel corso della seconda met\u00e0 del XVII secolo la prassi policorale romana si trasform\u00f2 radicalmente, finendo per conformarsi allo stile policorale per soli e coro (o cori) di ripieno, o per 2 cori a 8 voci e 3, 4 e pi\u00f9 cori di ripieno, con o senza strumenti, gi\u00e0 da decenni praticato altrove, specialmente nelle chiese dell'Italia del Nord. Se ne trovano esempi nella produzioni di compositori come Angelo Berardi e Alessandro Melani. A questa trasformazione della policoralit\u00e0 dal tardo Seicento corrispose nelle chiese romane una drastica riduzione del numero di palchi per i cori, limitati a uno o al massimo due. Soltanto nelle grandi basiliche (S. Pietro, S. Giovanni in Laterano, S. Maria Maggiore) sopravvisse la prassi dell'esecuzione di musiche a 4 e pi\u00f9 cori, ma si tratta di una policoralit\u00e0 'apparente', dato che normalmente \u00e8 esemplificata da brani a 4-8 voci, con 2, 3, 4 cori di ripieno che raddoppiano le voci del primo coro al momento del Tutti."}
{"id": "859238", "revid": "1632387", "url": "https://it.wikipedia.org/wiki?curid=859238", "title": "Frazione ai minimi termini", "text": "Una frazione ai minimi termini o irriducibile \u00e8 una frazione i cui operatori (dividendo e divisore) sono tra loro coprimi, cio\u00e8 non hanno divisori comuni oltre all'unit\u00e0. Una frazione irriducibile \u00e8 anche per convenzione la forma canonica in cui si \u00e8 soliti esprimere matematicamente un numero razionale in notazione frazionaria: e , e e cos\u00ec via. Per individuare questo numero si compiono una serie di semplici semplificazioni su numeratore e denominatore.\nL'operazione consiste nel dividere sia il numeratore che il denominatore per uno stesso numero intero, avendo come risultato una frazione con valori minori in entrambe le parti e comunque equivalente alla frazione iniziale. Infatti se\nallora\ncio\u00e8 per definizione formula_3 \u00e8 equivalente a formula_4.\nUna volta giunti in questa seconda forma, si continua a operare con la frazione ottenuta allo stesso modo fino a che il numeratore e il denominatore non sono numeri coprimi.\nPi\u00f9 velocemente, si possono dividere numeratore e denominatore direttamente per il loro massimo comune divisore, arrivando allo stesso risultato in un solo passaggio. Questo per\u00f2 pu\u00f2 essere complesso quando si trattano numeri molto grandi, nei quali casi in assenza di calcolatrice \u00e8 pi\u00f9 comodo andare \"per gradi\" con il procedimento sopra descritto, dividendo ogni volta per esempio per 2; per 3 o per altri numeri primi.\nNotare che numeratore e denominatore non devono essere necessariamente numeri primi. Ad esempio 8\u20449 \u00e8 una frazione ridotta ai minimi termini, ma n\u00e9 il numeratore n\u00e9 il denominatore sono primi. Ad esempio:\nformula_5\nFrazioni irriducibili.\nIn matematica, una frazione irriducibile (o ai minimi termini) \u00e8 una frazione in cui numeratore e denominatore non hanno divisori comuni in grado di abbassarne il valore, sono cio\u00e8 \"coprimi\" e hanno un massimo comun divisore pari ad 1; in pratica non \u00e8 possibile trovare una frazione equivalente in cui sia \"numeratore\" che \"denominatore\" siano \"pi\u00f9 bassi\". In simboli:\nSono frazioni irriducibili come nell'esempio "}
{"id": "859241", "revid": "729019", "url": "https://it.wikipedia.org/wiki?curid=859241", "title": "Creta e Cirene", "text": "Cirene e Creta (\"Cyrene et Creta\") furono costituite in provincia di Roma, con i territori comprendenti sia l'isola di Creta sia la Cirenaica almeno per due secoli, da Augusto a Settimio Severo.\nStatuto.\nLa Cirenaica fu organizzata in provincia solo nel 74 a.C., dopo essere stata lasciata in eredit\u00e0 da oltre un ventennio da Tolomeo Apione, con l'arrivo del primo legato di rango pretorio (\"legatus pro praetore\"), affiancato da un questore (\"quaestor pro praetore\"). Marco Antonio, nell'ambito della sua politica orientale, assegn\u00f2 la Cirenaica nel 36 a.C. a Cleopatra Selene, la figlia avuta da Cleopatra e tale situazione si protrasse fino alla battaglia di Azio (31 a.C.). Nel 67 a.C. invece venne costituita la provincia di Creta, la quale, dopo la battaglia di Filippi, fece parte dei domini del triumviro Marco Antonio, che nel 43 a.C. concesse la libert\u00e0 alle citt\u00e0 cretesi, revocata da Ottaviano dopo la sconfitta di Marco Antonio ad Azio.\nDopo la battaglia di Azio, Augusto, nell'ambito della sua riforma dell'amministrazione provinciale del 27 a.C. riun\u00ec Creta e Cirene, facendone una provincia senatoria, governata da un proconsole di rango pretorio e con capitale Gortina, a Creta.\nCon la riforma dioclezianea la provincia venne nuovamente separata: la Cirenaica, ulteriormente suddivisa nelle due nuove province di \"Lybia superior\" (orientale) e \"Lybia inferior\" (occidentale), entr\u00f2 a far parte della diocesi di Oriente (\"Oriens\"), nella Prefettura del pretorio d'Oriente (\"per Orientem\"), mentre la nuova provincia di \"Creta\" fu inserita nella diocesi di Mesia, della Prefettura del pretorio dell'Illirico (\"Illyricum\"). Alla morte di Teodosio I nel 395, con la suddivisione dell'Impero romano, entrambe fecero parte dell'Impero romano d'Oriente (Creta nella nuova diocesi di Macedonia, e sempre nella prefettura del pretorio dell'Illirico, o \"Illyricum\").\nStoria.\nEt\u00e0 repubblicana.\nLa Cirenaica repubblicana.\nLa Cirenaica era entrata a far parte dei domini egiziani gi\u00e0 a partire da Tolomeo I Sotere, pur staccandosene di frequente per usurpazioni e rivolte.\nNel 96 a.C. Tolomeo Apione, che aveva ricevuto il regno di Cirenaica nel 116 a.C. alla morte di Tolomeo VIII, del quale era forse figlio illegittimo, lo lasci\u00f2 in eredit\u00e0 allo stato romano. Roma tuttavia non procedette subito all'annessione, sia per la posizione periferica e il territorio limitato, che non attiravano i commercianti italici o le societ\u00e0 di pubblicani, sia per l'impegno nella guerra sociale prima e nella guerra civile tra Mario e Silla poi. Le citt\u00e0 della Pentapoli cirenaica (Cirene, Teuchira-Arsinoe, Euesperide-Berenice, oggi Bengasi, Apollonia e Barce-Tolemaide) furono nel frattempo sede di lotte e contrasti, sia tra loro, sia all'interno per i conflitti tra oligarchi e democratici, mentre alcune localit\u00e0 della costa vennero sfruttate da pirati. Si ebbe un breve intervento di Lucullo (allora proconsole della provincia di Cilicia) nell'87-86 a.C., senza esiti.\nNel 74 a.C. venne istituita la nuova provincia, governata da un legato di rango pretorio (\"legatus pro praetore\"), affiancato da un questore (\"quaestor pro praetore\") e Roma ne inizi\u00f2 lo sfruttamento degli \"agri regi Apionis\", le propriet\u00e0 regie ricevute per testamento, gestite da societ\u00e0 di pubblicani.\nDurante la guerra civile tra Cesare e Pompeo la provincia parteggi\u00f2 per Pompeo e dopo la battaglia di Farsalo fu gravata da parte di Cesare dall'esazione di un tributo in natura, relativo alla produzione del silfio. Fu quindi assegnata a Cassio e dopo la battaglia di Filippi a Marco Antonio. Quest'ultimo, nell'ambito della sua politica orientale, la assegn\u00f2 nel 36 a.C. a Cleopatra Selene, la figlia avuta da Cleopatra e tale situazione si protrasse fino alla battaglia di Azio.\nCreta repubblicana.\nGli interventi di Roma nell'isola in epoca repubblicana furono volti alla repressione della pirateria: un primo intervento si ebbe nel 189 a.C. da parte di Lucio Fabio Labeone, comandante della flotta, che tuttavia non riusc\u00ec ad ottenere la restituzione dei cittadini romani presi prigionieri dai pirati, successivamente Roma intervenne in diversi casi come arbitra nelle contese tra le citt\u00e0 dell'isola.\nNel 74 a.C. Marco Antonio Cretico, padre di Marco Antonio, vi condusse una spedizione che si concluse con una sconfitta. Una nuova spedizione condotta da Quinto Cecilio Metello Cretico fu appoggiata dalle citt\u00e0 di Gortina (oggi \"Gortyna\") e di Polirrenio (\"Polyrrhenion\"), mentre i principali centri della resistenza antiromana (\"Cydonia\", Cnosso, \"Lappa\", \"Lytto\" e \"Hierapytna\") vennero progressivamente conquistati, malgrado il contrasto sorto tra Quinto Metello e il legato inviato nell'isola da Pompeo, che in forza della legge Gabinia (\"lex Gabinia\") aveva ottenuto il comando straordinario per la lotta contro i pirati.\nIn seguito alla conquista Quinto Cecilio Metello assunse il cognome di \"Cretico\" e nel 67 a.C. venne costituita la provincia di Creta. Le citt\u00e0 cretesi parteggiarono per Pompeo durante la guerra civile con Cesare. Fu assegnata a Marco Giunio Bruto e dopo la battaglia di Filippi fece parte dei domini del triumviro Marco Antonio, che nel 43 a.C. concesse la libert\u00e0 alle citt\u00e0 cretesi, revocata da Ottaviano dopo la sconfitta di Marco Antonio ad Azio.\nCirenaica e Creta in epoca imperiale.\nVale la pena ricordare che nel corso della sua carriera fu questore della provincia di \"Creta e Cirene\" il futuro imperatore Vespasiano.\nCirenaica.\nIl territorio cirenaico era caratterizzato dal contrasto tra le citt\u00e0 costiere della Pentapoli, abitate da Greci, e i territori abitati da Libici. Le prime avevano conservato le proprie istituzioni e la propria autonomia, gi\u00e0 riconosciuta dalla costituzione tolemaica del 248 a.C., ed erano riunite in una associazione. In alcune di esse era presente una minoranza di popolazione ebraica, che era organizzata con proprie distinte istituzioni. I tributi erano raccolti autonomamente dalle citt\u00e0 e le societ\u00e0 di pubblicani si occupavano piuttosto dello sfruttamento degli \"agri regi\". I pochi cittadini romani presenti nella provincia erano organizzati in \"conventus civium Romanorum\".\nPoche furono le scorrerie delle trib\u00f9 nomadi del deserto contro le citt\u00e0 della provincia almeno nei primi due secoli. Sappiamo che al tempo dell'imperatore Domiziano (attorno all'85-86), il popolo tributario dei Nasamoni (che si trovava a sud della costa africana tra la Cirenaica e \"Leptis Magna\") si ribell\u00f2, portando distruzione e sconfiggendo lo stesso \"legatus legionis\" della III \"Augusta\", un certo Cneo Suellio Flacco, che era andato loro incontro. Avendo per\u00f2 questi ultimi trovato tra il bottino stesso della legione, oltre ai viveri anche del vino, si ubriacarono compromettendo il successo iniziale, poich\u00e9 Flacco li assal\u00ec e li annient\u00f2 tutti, tanto che Domiziano, esaltato da ci\u00f2, pot\u00e9 dire davanti al Senato: \"Ho impedito ai Nasamoni di esistere\". Ben pi\u00f9 grave fu invece la rivolta giudaica che colp\u00ec in particolare Cirene al tempo di Traiano (nel 115-116).\nTra il 269 ed il 270 i generali di Claudio il Gotico combatterono contro la popolazione dei Marmaridi ai confini della provincia d'Africa e Cirenaica, battendoli, per poi recarsi nei territori che un tempo appartennero a Cartagine e liberarli dai ribelli. Dal 390 le due Libie subirono continue incursioni da parte delle genti berbere della regione. Nel periodo 395-410 gli Austuriani invasero la Cirenaica ripetutamente ed ancora nel 449.\nCreta.\nAnche a Creta le citt\u00e0 conservarono le loro istituzioni interne, politiche e sociali e sopravvisse probabilmente anche la federazione tra le citt\u00e0 dell'isola, sorta con a capo Cnosso probabilmente alla fine del III secolo a.C., ma trasformata nelle forme consuete del \"concilium provinciae\" e con sede spostata nella capitale provinciale di Gortina.\nDifesa ed esercito.\n\u00c8 possibile che esistessero alcune strutture militari in Cirenaica gi\u00e0 nei primi secoli di occupazione romana, e comunque le cinque principali citt\u00e0 erano tutte munite di possenti mura, all'interno delle quali potrebbero essere state dislocate alcune centinaia di soldati romani, come risulterebbe da tutta una serie di iscrizioni latine sul territorio:\nCon la riforma tetrarchica di Diocleziano furono costruite alcune postazioni militari dalla costa a sud di Bengasi, fino a \"Msus\", passando per \"Tailimun\", ed in seguito una serie di fortini tra Bengasi e Tolemaide sulla costa o tra Barce e Cirene (anche in epoca bizantina). Sappiamo, infine, dalla \"Notitia Dignitatum\" che nel 400 circa: l'esercito, dopo la riforma tetrarchica e di Costantino I, fu posta sotto il comando del \"Magister militum praesentalis I\", che a sua volta controllava:\nQuesta struttura amministrativo-militare rimase pressoch\u00e9 invariata almeno fino a Giustiniano I.\nGeografia politica ed economica.\nL'economia della provincia di Creta si basava soprattutto sulla pirateria, almeno fino alla conquista romana, questo \u00e8 il motivo per cui sub\u00ec un periodo di decadenza a seguito dell'iniziale annessione.\nLa Cirenaica fu probabilmente oggetto di pesanti spoliazioni una volta annessa (che portarono alla scomparsa della pianta del silfio). Era un territorio molto fertile fin da quando i Greci colonizzarono quest'area attorno al VII secolo a.C., fondando cinque \"polis\" a cui diedero il nome di Pentapoli cirenaica, vale a dire: la capitale Cirene con il suo porto di Apollonia (oggi Marsa Susa), Teuchira-Arsinoe, Euesperide-Berenice (Bengasi) e Barce-Tolemaide (Al Marj). Qui come in altre province di origine greca i Romani intervennero nelle citt\u00e0 preesistenti con una politica di mantenimento e miglioramento delle strutture in essere, a differenza che in altre zone (per lo pi\u00f9 occidentali) dove furono fondate numerose colonie."}
{"id": "859243", "revid": "938", "url": "https://it.wikipedia.org/wiki?curid=859243", "title": "Nazionale di calcio delle Kiribati", "text": "La nazionale di calcio delle Kiribati \u00e8 la rappresentativa calcistica nazionale dell'omonimo stato ed \u00e8 posta sotto l'egida della Kiribati Islands Football Federation.\nLa federazione di Kiribati \u00e8 membro associato dell'OFC dal 2007, ma non della FIFA.\nI Giochi del Pacifico sono l'unico evento a cui la selezione ha partecipato, disputando dieci partite e perdendole tutte."}
{"id": "859244", "revid": "1776051", "url": "https://it.wikipedia.org/wiki?curid=859244", "title": "Trasporti in Bosnia ed Erzegovina", "text": "Questa voce raccoglie le principali tipologie di trasporti in Bosnia ed Erzegovina.\nTrasporti su rotaia.\nRete ferroviaria.\nIn totale: 1021\u00a0km di linee ferroviarie pubbliche (dati 1995), alcune delle quali in fase di riparazione o ricostruzione postbellica.\nReti metropolitane.\nNon esistono metropolitane in Bosnia ed Erzegovina.\nReti tranviarie.\nIl servizio tranviario \u00e8 presente a Sarajevo dal 1895.\nTrasporti su strada.\nRete stradale.\nStrade pubbliche: in totale 21.846\u00a0km (dati 2005)\nStrade internazionali: E73, E661, E761, E762.\nReti filoviarie.\nI bifilari sono presenti solo a Sarajevo, capitale della Bosnia ed Erzegovina.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nTrasporti aerei.\nAeroporti.\nIn totale: 27 (dati 1999)\na) con piste di rullaggio pavimentate: 9\nb) con piste di rullaggio non lastricate: 18.\nEliporti.\nIn totale: 4 (dati 1999)."}
{"id": "859248", "revid": "396099", "url": "https://it.wikipedia.org/wiki?curid=859248", "title": "Monitoraggio", "text": "Per monitoraggio (dal latino \"mon\u012dtor -oris\"; con il significato di \"avvisare\", \"informare\") si intende il controllo dell\u2019andamento nel tempo di una o pi\u00f9 grandezze variabili, con applicazione in vari campi scientifici e sociali, tra cui, ad esempio, la medicina (monitoraggio della pressione di un paziente), l'idraulica (monitoraggio del livello dei fiumi), la sociologia (monitoraggio delle preferenze di voto). Nella gestione della qualit\u00e0, per esempio secondo la norma ISO 9001, monitoraggio e misurazione sono due aspetti distinti.\nIntroduzione.\nSistemi e metodi di monitoraggio presuppongono sistemi e metodi di programmazione con i quali si predispongono i valori assoluti o i valori di soglia o gli indicatori, o i valori desiderati che, in continuo o ad intervalli regolari, vengono usati per confrontare l'andamento (valori effettivi) del contesto che viene monitorato.\nProgrammazione e monitoraggio costituiscono un ciclo ad interazione continua dove il secondo influenza il primo.\nIn certi contesti la programmazione \u00e8 la prima fase ed essere avviata, quindi eventualmente corretta con i primi monitoraggi. \u00c8 il caso dei sistemi di monitoraggio continuo e critico, dove i valori desiderati sono noti e devono essere rispettati.\nIn altri contesti la prima fase ad essere avviata \u00e8 il monitoraggio, che serve a costituire il primo, a volte unico, panorama di riferimento. Quindi si avvia la programmazione. \u00c8 il caso, ad esempio del contesto di gestione aziendale, ed ancor di pi\u00f9 del contesto sociale.\nCi sono inoltre casi particolari in cui il monitoraggio \u00e8 eseguito per raccogliere informazioni continue e particolareggiate di fenomeni poco noti o sconosciuti. In tali casi si parla di programma di monitoraggio.\nMonitoraggio continuo.\nI sistemi pi\u00f9 semplici.\nSi effettua con uno strumento che rileva senza soluzione di continuit\u00e0 un segnale / valore, tracciando, su carta, su mezzo magnetico o simile, l'andamento di una determinata variabile posta sotto controllo. Lo strumento pu\u00f2 essere dotato di semplici meccanismi elettro meccanici di soglia che reagiscono acusticamente o visivamente al superamento di questa.\nEsempi tipici sono i sismografi, i tracciatori di pressione, temperatura, umidit\u00e0, ecc. negli impianti industriali a ciclo continuo. Un'altra applicazione del monitoraggio \u00e8, per esempio, nella filiera alimentare. Vengono utilizzati strumenti per il monitoraggio dei prodotti durante il trasporto e la distribuzione. Questo avviene con lo scopo di mantenere e preservare le qualit\u00e0 dei prodotti. Come, ad esempio, il monitoraggio della temperatura durante la catena del freddo. Un esempio particolare \u00e8 quello di un gruppo di continuit\u00e0 posto a monte dell'alimentazione elettrica di un personal computer, che ha il compito di rilevare la tensione di alimentazione e se necessario sostituirla, sia pure per breve tempo, con quella delle sue batterie. \nSistemi complessi in un contesto non critico.\nSono ad esempio, i sistemi delle sale di registrazione e di diffusione delle sale di incisione e degli studi di diffusione televisiva. I segnali gestiti sono onde elettromagnetiche che ricadono nello spettro sonoro e visivo, trasformati in grafi a barre e forme d'onda, ma anche miscelati, amplificati o ridotti, modulati, per trasformarli in altri segnali utili per creare una matrice di riproduzione, oppure incanalati verso i mezzi di radio e telecomunicazione.\nSono tutti i sistemi di monitoraggio nelle telecomunicazioni e nella gestione di reti informatiche in genere. In questo caso vengono rilevate soprattutto presenze/assenze di dati o connessioni, e tali eventi fanno scattare procedure automatiche di backup o diverso instradamento, o procedure di salvataggio, ecc.\nSistemi complessi in un contesto critico.\nSono veri e propri sistemi informatici (strumentazione pi\u00f9 software specializzato) che rilevano pi\u00f9 segnali / valori contemporaneamente, li trasformano in grafi in movimento su video (in forma di onda o barra verticale), li interpolano per determinare uno stato complessivo, anch'esso visualizzato in continuo, emettono segnali visivi ed acustici a determinate soglie, governano l'afflusso di liquidi o gas, o altri meccanismi elettronici.\nEsempio tipici sono:\nSistemi molto complessi in un contesto non critico\nIn questi casi si tratta in genere di sistemi creati ad hoc per acquisire informazioni tecnico scientifiche di contesti sconosciuti.\n\u00c8 il caso tipico, in astronomia, dei programmi di monitoraggio di corpi o sistemi celesti.\nIn questi casi non esiste il ciclo programmazione-monitoraggio, ma \u00e8 il monitoraggio che qualifica il programma.\nOggi sono da considerare critici anche i sistemi di monitoraggio del mercato finanziario, dato che l'andamento dei mercati che essi rilevano e mostrano, ha una diffusione globale e quindi un potenziale impatto critico sul mercato stesso.\nQui i valori in gioco sono i movimenti dei certificati azionari, fiduciari e quant'altro, che generano variazioni positive o negative pressoch\u00e9 istantanee del valore attribuito agli stessi.\nMonitoraggio ad alta frequenza.\nSi parla di monitoraggio anche quando la rilevazione non \u00e8 esattamente continua, ma a frequenza sufficientemente alta rispetto al processo monitorato, tale da rendere significative e tempestive le eventuali correzioni al processo stesso.\nSono ad esempio le ben note centraline che nelle nostre citt\u00e0 raccolgono i valori di determinati gas come CO2 e particelle sospese quali il PM10. A cadenze regolari vengono raccolti i campioni\nIl monitoraggio aziendale, in contrapposizione alla antica e pur indispensabile pratica della consuntivazione contabile.La consuntivazione (tipicamente contabile) agisce a posteriori, riguarda periodi prefissati, su informazioni spesso ormai sintetizzate, non pi\u00f9 elementari, quindi non di generale utilizzo. Le informazioni sono vecchie di qualche giorno, se non di un mese, e le attivit\u00e0 a cui si riferiscono sono probabilmente gi\u00e0 terminate.Non si pu\u00f2 fare molto, se non accrescere l'esperienza per il futuro.Con il monitoraggio, che segue la fase di programmazione, si assumono informazioni di percorso sull'impiego effettivo delle risorse, sullo stato di avanzamento delle attivit\u00e0, sulla produzione dei risultati. Le informazioni assunte vengono utilizzate sia per misurare l'efficienza della struttura che per correggere in corso d'opera.\nMonitoraggio a medio-bassa frequenza.\n\u00c8 quello tipico delle rilevazioni statistiche continue, sul territorio, sull'ambiente, sulla popolazione, sul mercato, condotto o da Enti a carattere Istituzionale o Societ\u00e0 di provata e riconosciuta seriet\u00e0 operativa.\nIn questi casi le variabili in gioco sono generalmente molto numerose, mentre le rilevazioni hanno una cadenza che pu\u00f2 essere giornaliera, mensile, trimestrale. Il tempo tra una rilevazione e l'altra \u00e8 anche necessario a normalizzare, ordinare, correlare, interpolare, rapportare i dati e convertirli in informazioni fruibili e di semplice diffusione attraverso canali istituzionali o i media.\nDato l'impatto sociale notevole ed i rivolti politici che ne possono derivare occorre sottolineare l'etica e la correttezza di azione degli enti che gestiscono questo tipo di monitoraggio"}
{"id": "859251", "revid": "36426", "url": "https://it.wikipedia.org/wiki?curid=859251", "title": "La Tebaide", "text": ""}
{"id": "859256", "revid": "125068629", "url": "https://it.wikipedia.org/wiki?curid=859256", "title": "Punto quantico", "text": "Un punto quantico o punto quantistico (dall'inglese \"quantum dot\") a cui ci si riferisce anche come atomo artificiale \u00e8 una nanostruttura formata da un'inclusione di un materiale semiconduttore, con una certa banda proibita e con dimensioni tipiche comparabili alla lunghezza d'onda di De Broglie, all'interno di un altro semiconduttore con banda proibita pi\u00f9 grande. Questa struttura genera un pozzo di potenziale tridimensionale che confina i portatori di carica, elettroni e lacune, in una piccola regione di spazio in cui i livelli energetici divengono discreti. Quest'ultima propriet\u00e0 ha portato all'associazione tra punti quantici e atomi generando lo pseudonimo \"atomi artificiali\".\nTra i possibili impieghi vi sono l'implementazione dei qubit necessari per un computer quantistico e lo studio dello stato di condensato di Bose - Einstein. Un altro possibile impiego \u00e8 quello di riserva di energia, di sorgente luminosa, di elemento per la produzione a basso costo di celle fotovoltaiche o nel campo della nanomedicina per il trasporto di chemioterapici.\nDescrizione.\nI piccoli punti quantici, come semiconduttori nanocristallini in soluzione colloidale, hanno dimensioni tra i 2 e i 10 nanometri, corrispondenti a circa 10-50 atomi di diametro, e possono arrivare ad un totale di 100 - 100.000 atomi.\nI punti quantici autoassemblati hanno dimensioni di 10-50 nanometri; quelli definiti tramite litografia elettronica hanno dimensioni pi\u00f9 grandi intorno a 100\u00a0nm.\nI punti quantici possono essere contrapposti ad altre nanostrutture nei semiconduttori:\nAtomi artificiali.\nI punti quantici che contengono gli elettroni possono anche essere paragonati ad atomi: entrambi hanno uno spettro di energia discreto e contengono un piccolo numero di elettroni, ma diversamente dagli atomi il potenziale di confinamento dei punti quantici non mostra necessariamente una simmetria sferica. Inoltre gli elettroni limitati non si muovono nello spazio libero, ma all'interno del cristallo semiconduttore che li ospita.\nAd agosto 2020 viene pubblicato un articolo su Nature Physics in cui alcuni ricercatori creano i primi atomi artificiali tenendo insieme degli eccitoni (elettroni e lacune) tramite lo scambio di fotoni"}
{"id": "859261", "revid": "119408063", "url": "https://it.wikipedia.org/wiki?curid=859261", "title": "Orsini (disambigua)", "text": ""}
{"id": "859264", "revid": "106456", "url": "https://it.wikipedia.org/wiki?curid=859264", "title": "Adelaide di Francia", "text": ""}
{"id": "859265", "revid": "9", "url": "https://it.wikipedia.org/wiki?curid=859265", "title": "Adelaide di Parigi", "text": ""}
{"id": "859269", "revid": "287204", "url": "https://it.wikipedia.org/wiki?curid=859269", "title": "7265 Edithmuller", "text": ""}
{"id": "859271", "revid": "2011865", "url": "https://it.wikipedia.org/wiki?curid=859271", "title": "F\u00ebdor Vasil'evi\u010d Rostop\u010din", "text": " Fu governatore imperiale di Mosca.\nCompare fra i personaggi del romanzo \"Guerra e pace\", di Lev Nikolaevi\u010d Tolstoj, nel quale viene citato come Rastop\u010din ed \u00e8 tratteggiato in modo poco favorevole.\nBiografia.\nF\u00ebdor Rostop\u010din ebbe grande influenza sullo zar Paolo I, che nel 1796 lo nomin\u00f2 aiutante generale, Gran Maresciallo di Corte e quindi Ministro degli esteri. Nel 1799, ricevette il titolo nobiliare di conte. Cadde in disgrazia nel 1801, per la sua opposizione all'alleanza militare con la Francia, ma fu riabilitato nel 1810 e venne subito nominato Governatore militare di Mosca. Fu pertanto incaricato della difesa militare contro Napoleone ed us\u00f2 ogni mezzo per sollevare la popolazione della citt\u00e0 e dei sobborghi contro l'esercito invasore.\nViene considerato l'istigatore dell'incendio di Mosca, che ebbe luogo il giorno seguente a quello dell'arrivo in citt\u00e0 dell'esercito napoleonico. \u00c8 certo che fu lui a far aprire le prigioni e che nulla fece per frenare le evasioni. Difese s\u00e9 stesso contro l'accusa di piromane in un libro stampato a Parigi nel 1823, ma susseguentemente fece delle gravi ammissioni sui fatti a lui ascritti.\nFu padre della contessa di S\u00e9gur, scrittrice di libri per ragazzi molto popolare in Francia. "}
{"id": "859273", "revid": "287204", "url": "https://it.wikipedia.org/wiki?curid=859273", "title": "7330 Annelemaitre", "text": ""}
{"id": "859275", "revid": "287204", "url": "https://it.wikipedia.org/wiki?curid=859275", "title": "7364 Otonkucera", "text": ""}
{"id": "859276", "revid": "287204", "url": "https://it.wikipedia.org/wiki?curid=859276", "title": "7403 Choustnik", "text": ""}
{"id": "859277", "revid": "594360", "url": "https://it.wikipedia.org/wiki?curid=859277", "title": "American Music Award", "text": "Gli American Music Awards sono uno dei tre principali eventi statunitensi dedicati ai premi musicali, insieme ai Billboard Music Awards ed ai Grammy Awards.\nStoria.\nSi tratta del primo evento di genere in ordine cronologico, creato da Dick Clark nel 1973 per competere con i Grammy. In quell'anno lo show fu sostenuto a Nashville, per la rete tv CBS, mentre nei 1971 e nel 1972 fu trasmesso dalla ABC. Michael Jackson e Donny Osmond condussero la prima edizione degli AMA, insieme a Rodney Allen Rippy e Ricky Segall.\nMentre i premi Grammy sono conferiti in base a voti dei membri dell'industria dell'intrattenimento, gli AMA sono decisi da un sondaggio di acquirenti di album discografici. I \"tre grandi\" del settore (AMAs, Billboard Music Awards e Grammy Awards) hanno ormai una lunga storia di eventi mediatici, che competono per il prestigio e i consensi da parte della societ\u00e0 Nielsen: generalmente i Grammy sono stimati per la qualit\u00e0, e i premi AMA e Billboard per la popolarit\u00e0. Le vicende di artisti sottoposti a pressioni, per partecipare ad uno solo di questi eventi, hanno molto attirato l'attenzione dei tabloid.\nRispetto ai Grammys e ai Billboard Music Awards, al momento gli AMAs non hanno ancora un premio per il miglior singolo o per la migliore registrazione.\nNel 1996 gli American Music Awards hanno istituito un nuovo premio, quello per l'artista dell'anno, conferito nello stesso anno a Garth Brooks. L'artista disse che non avrebbe potuto meritare il premio in un anno di silenzio artistico, e lasci\u00f2 il premio sul podio. Da allora la premiazione per l'artista dell'anno ha avuto, nel corso degli anni, andamento discontinuo.\nDa quando sono stati fondati i Billboard Music Awards nel 1989, vi sono state occasioni in cui artisti come Dixie Chicks e C\u00e9line Dion hanno vinto premi a tutti i \"tre grandi\" eventi. Ma la necessit\u00e0 di unire i premi (sul modello della Triple Crown, dedicata alle corse di cavalli) ha solo complicato questa competizione.\nSin dalla loro fondazione, gli American Music Awards hanno avuto numerosi conduttori, ognuno dei quali da uno specifico genere musicale. Ad esempio Glen Campbell rappresent\u00f2 la sezione dedicata al country (infatti ha condotto il maggior numero di edizioni), mentre altri artisti rappresentano i loro rispettivi generi. Negli anni recenti, tuttavia, per ogni edizione \u00e8 stato chiamato un solo conduttore.\nDal 1973 al 2003, gli AMAs sono stati presentati a met\u00e0 gennaio. In seguito sono stati spostati a novembre, evitando anche la competizione con altri grandi eventi di premiazione come i Golden Globe e gli Oscar.\nNel 2013 viene istituito il primo Icon Award, che in quell'anno viene consegnato a Rihanna. Nell'edizione del 2020, Lady Gaga diventa la prima artista femminile nella storia dell'evento a vincere nella categoria \"artista EDM preferita\".\nRecord.\nIl record per pi\u00f9 American Music Awards \u00e8 di Taylor Swift, che ha collezionato 34 premi. Il record per un gruppo \u00e8 degli Alabama, che hanno collezionato 23 premi.\nIl record per aver vinto il maggior numero di American Music Awards in un solo anno \u00e8 detenuto da Michael Jackson (1984) e Whitney Houston (1985): ognuno dei due ha ricevuto 8 premi, tra cui quello di merito, avuto nell'anno corrispondente da entrambi gli artisti.\nI record per categoria sono:\nArtista del decennio.\nNel 2000 fu realizzato un sondaggio sul sito web degli AMA per stabilire gli artisti pi\u00f9 importanti dei decenni precedenti a partire dalla nascita del rock and roll. Nel corso della cerimonia di assegnazione dei premi del 2000 furono annunciati i risultati del sondaggio. Il cantante country Garth Brooks fu nominato artista del decennio per gli anni '90 non sulla base di un sondaggio, ma sulla base dei dischi venduti e del successo nell'attivit\u00e0 concertistica. Il 24 novembre 2019, Taylor Swift ha ricevuto il premio Artist Of The Decade."}
{"id": "859279", "revid": "287204", "url": "https://it.wikipedia.org/wiki?curid=859279", "title": "Alberti (disambigua)", "text": ""}
{"id": "859282", "revid": "93685", "url": "https://it.wikipedia.org/wiki?curid=859282", "title": "Rijksmuseum Kr\u00f6ller-M\u00fcller", "text": ""}
{"id": "859284", "revid": "1226", "url": "https://it.wikipedia.org/wiki?curid=859284", "title": "Kr\u00f6ller-M\u00fcller Museum", "text": ""}
{"id": "859287", "revid": "287204", "url": "https://it.wikipedia.org/wiki?curid=859287", "title": "Sergio Aguero", "text": ""}
{"id": "859288", "revid": "44876", "url": "https://it.wikipedia.org/wiki?curid=859288", "title": "Promozione 1949-1950", "text": "La Promozione 1949-1950 fu la seconda edizione di questa categoria calcistica italiana a disputarsi a carattere interregionale.\nIl campionato era gestito da tre leghe interregionali distinte denominate \"Lega Interregionale Nord\", avente sede a Torino, \"Lega Interregionale Centro\", avente sede a Firenze, e \"Lega Interregionale Sud\", avente sede a Napoli. In totale furono 213 le squadre partecipanti.\nIl campionato part\u00ec a ranghi ridotti, dato che il Consiglio federale del 6 ottobre deliber\u00f2 il blocco dei ripescaggi, onde esaltare al massimo i verdetti dei campi.\nIl regolamento metteva in palio 12 posti per la Serie C, sei per le societ\u00e0 del Nord, quattro per il Centro e due per il Sud. Per quanto riguarda le retrocessioni, invece, la Federazione non stabil\u00ec un criterio preciso, limitandosi a preannunciare un indeterminato numero elevato di bocciature onde far fronte all'arrivo di numerose societ\u00e0 causato dalla progettata riduzione della Serie C.\nNel corso dell'estate del 1950, inoltre, altre 3 squadre furono ammesse dalla F.I.G.C. in Serie C: due erano le protagoniste delle contestate retrocessioni a tavolino al termine dell'edizione 1948-1949 della terza serie, il Vigevano e l', chiudendo cos\u00ec le polemiche che si erano trascinate dietro, e l'ultima fu la Casertana, che era stata privata della promozione solo dal sorteggio della monetina.\nLega Interregionale Nord.\nLa Lega Interregionale Nord aveva sede a Torino e organizzava un campionato composto da sei gironi e 101 squadre, di cui 74 gi\u00e0 affiliate alla Lega, 23 neopromosse dalle leghe regionali e 4 neoretrocesse dalla lega nazionale.\nLega Interregionale Centro.\nLa Lega Interregionale Centro aveva sede a Firenze e organizzava un campionato composto da quattro gironi e 67 squadre, di cui 51 gi\u00e0 affiliate alla Lega, 13 neopromosse dalle leghe regionali e 3 neoretrocesse dalla lega nazionale.\nLega Interregionale Sud.\nLa Lega Interregionale Sud aveva sede a Napoli ed organizzava un campionato composto da tre gironi: tale numero vigeva tuttavia in deroga permanente all'assegnato numero di due soli gruppi, e questo fatto si rifletteva nelle particolari regole relative a promozioni e retrocessioni. Le squadre partecipanti erano 45 in totale, di cui 37 gi\u00e0 affiliate alla Lega, 6 neopromosse dalle leghe regionali e 2 neoretrocesse dalla lega nazionale."}
{"id": "859292", "revid": "400694", "url": "https://it.wikipedia.org/wiki?curid=859292", "title": "The Washington Times", "text": "The Washington Times \u00e8 un quotidiano pubblicato a Washington.\nFondato nel 1982 da Sun Myung Moon, leader della \"Chiesa dell'unificazione\", ha una linea editoriale di stampo conservatore. L'editore \u00e8 Wesley Pruden."}
{"id": "859294", "revid": "968255", "url": "https://it.wikipedia.org/wiki?curid=859294", "title": "Endemia", "text": "L'endemia (dal greco \u1f10\u03bd \"nel\" e \u03b4\u1fc6\u03bc\u03bf\u03c2 \"popolo\") o malattia endemica \u00e8 uno stato morboso o un agente infettivo che \u00e8 costantemente presente in una popolazione o in una determinata area geografica senza immissioni esterne. Nel caso di una malattia endemica, sia la prevalenza che l'incidenza della malattia nella popolazione o regione colpita sono pi\u00f9 alte e per un periodo di tempo pi\u00f9 lungo rispetto ad altre popolazioni o regioni. In una malattia endemica prevalenza e incidenza tipicamente possono fluttuare leggermente. Le fluttuazioni dipendono tipicamente dalle variazione nel numero di soggetti suscettibili o dalla stagionalit\u00e0. Possono anche presentarsi limitati nel tempo e nello spazio focolai epidemici. L'attributo \"endemico\", oltre che in ambito epidemiologico, pu\u00f2 essere utilizzato in altri ambiti; ad esempio in zoologia e botanica, sono endemiche le specie tipiche ed esclusive di un determinato territorio.\nEsempi di malattie endemiche sono la malaria in alcuni paesi tropicali o caldi dell'America, Sud-est asiatico e Africa, la malattia di Chagas, la Dengue, la febbre gialla.\nClassificazione.\nIl grado di malattia endemica \u00e8 classificato in base all'intensit\u00e0 della trasmissione: \nEquilibrio endemico.\nLo stato endemico di una malattia infettiva in una determinata regione \u00e8 caratterizzato dal fatto che il numero di casi della malattia nella popolazione locale \u00e8 pressoch\u00e9 costante. Epidemiologicamente quindi si ha quando il prodotto del numero di riproduzione di base \"R\"0 e della quota percentuale di soggetti suscettibili \"S\" \u00e8 uguale o pi\u00f9 correttamente \u00e8 circa uguale ad uno: formula_1 . Quando tutta la popolazione \u00e8 suscettibile si ha una endemia con le malattie per cui il numero di riproduzione di base \u00e8 uguale ad 1 : formula_2.\nNei modelli matematici l\u2019endemia \u00e8 una malattia che permane su tempi lunghi (anche se con livelli di diffusione variabili) e che necessita nel modello di considerare di nascita e di morte. Generalmente, per rendere l\u2019analisi pi\u00f9 semplice, si suppone che nascite e morti siano in equilibrio, in modo da mantenere costante la popolazione totale N e che i nati entrino tutti direttamente nella classe S dei suscettibili. I modelli deterministici sono in grado di simulare la presenza di onde epidemiche: in certi regimi, consistenti con i dati statistici, le soluzioni esibiscono oscillazioni attorno ad un opportuno equilibrio endemico. Tali fluttuazioni o ricorrenze periodiche della malattia sono effettivamente presenti nelle situazioni reali. La maggioranza dei modelli mostra ondate epidemiche smorzate, dove anche se le oscillazioni periodiche permangono, l\u2019ampiezza di tali oscillazioni diminuisce al crescere del tempo, tendendo asintoticamente ad un punto di equilibrio. Quando tendono a zero si parla di equilibrio in assenza di malattia, altrimenti si parla di equilibrio endemico, dove la malattia non \u00e8 totalmente debellata e rimane nella popolazione .\nL'equilibrio endemico asintoticamente stabile si raggiunge nei modelli descrittivi di malattie con formula_3 e dove l'immunit\u00e0 acquisita dopo l'infezione o dopo la vaccinazione \u00e8 temporanea.\nConsiderando \u03b2 il tasso di infezione \u03b3 il tasso di rimozione o quello di perdita dell'immunit\u00e0 , con N la popolazione globale formula_4 rappresenta la popolazione endemica, cio\u00e8 il numero di persone che restano contagiate a cui tende il modello.\nModello SIR endemico.\nIpotizzando che la popolazione totale resti praticamente costante nel tempo, con il tasso di natalit\u00e0 uguale al tasso di mortalit\u00e0 e che tutti i nuovi nati siano suscettibili, il modello SIR (S=sintomatici, I=infetti, R=rimossi) endemico raggiunge i punti di equilibrio realizzando la condizione:\nformula_5\nIl punto di equilibrio in assenza di malattia (am) diventa:\nformula_6\nIl punto di equilibrio endemico (ee), essendo formula_7 il tasso di mortalit\u00e0, formula_8 il numero di riproduzione di base e formula_9 il tasso di trasmissione, diventa:\nformula_10"}
{"id": "859297", "revid": "1543377", "url": "https://it.wikipedia.org/wiki?curid=859297", "title": "Province delle Filippine", "text": "Le province delle Filippine (in filippino \"lalawigan\" o \"probinsya\") costituiscono la suddivisione territoriale di secondo livello del Paese, dopo le regioni, e il primo livello di suddivisione amministrativa, non avendo le regioni funzioni di governo locale; sono in tutto 81.\nCiascuna provincia si suddivide a sua volta in comuni (\"bayan\")."}
{"id": "859299", "revid": "1226", "url": "https://it.wikipedia.org/wiki?curid=859299", "title": "Masahiko Fuketa", "text": "Biografia.\nHa lavorato alla Nikon (Nippon Kogaku), a capo del gruppo di studio indirizzato sulle 35\u00a0mm Leica a vite e Contax, nella primavera del 1946 inizia la progettazione di una fotocamera a telemetro e baionetta Contax dall'inconsueto formato di 24x32\u00a0mm, progettato sia per esigenze di risparmio (di spazio e di pellicola), ma anche perch\u00e9 proporzionalmente pi\u00f9 adatto ai formati in pollici (anglosassoni) della carta da stampa: insomma un perfetto rapporto 4:3.\nGi\u00e0 nel settembre del 1946, in anticipo sui tempi preventivati, la preproduzione della nuova fotocamera \u00e8 ultimata, ma una serie di disguidi organizzativi fa slittare di un anno la fase di produzione in serie, ed \u00e8 cos\u00ec che nel novembre 1947 vedono la luce i primi prototipi e poi, nel marzo del 1948, che inizia la produzione continuativa del progetto classificato come \"6FB\": la \"Nikon I\", macchina a telemetro dall'otturatore sul piano focale, mutuato invece che dalla tendina metallica a scorrimento verticale Contax, da quella di tessuto a scorrimento orizzontale della Leica che sembrava offrire maggiori garanzie di uniformit\u00e0 di esposizione; il nome che le viene attribuito, operando una crasi da Nippon Kogaku, suona cos\u00ec tanto Nippon e assomiglia cos\u00ec da vicino al notorio marchio \"Ikon\", propriet\u00e0 della celebre Zeiss, tanto da procurare una serie di fastidi non proprio da poco al momento (successivo) della commercializzazione europea del marchio, per la quale fu imposto l'uso del marchio \"Nikkor\"."}
{"id": "859304", "revid": "52076", "url": "https://it.wikipedia.org/wiki?curid=859304", "title": "Assur-uballit I", "text": ""}
{"id": "859307", "revid": "122431748", "url": "https://it.wikipedia.org/wiki?curid=859307", "title": "Herzgruft", "text": "La Herzgruft (letteralmente Cripta dei cuori) \u00e8 la camera che protegge le 54 urne contenenti i cuori dei membri della dinastia degli Asburgo. Si tratta di una piccola stanza fuori dalla Cappella di San Giorgio dell'Augustinerkirche, inserita nel complesso dell'Hofburg, nel centro di Vienna.\nIl primo cuore (quello di re Ferdinando IV dei Romani) venne posto nell'Augustinerkirche il 10 luglio 1654, e l'ultimo (quello dell'arciduca Francesco Carlo d'Asburgo-Lorena) l'8 marzo 1878.\nI corpi di tutti coloro i cui cuori sono qui posti (ad eccezione di tre) sono inumati nella cripta imperiale di Vienna, a pochi isolati di distanza.\nI cuori presenti nella Herzgruft.\nFila superiore.\nNella fila superiore, sistemati in ordine di data di morte \"(da sinistra verso destra)\":\nFila inferiore.\nNella fila inferiore, sistemati in ordine di data di morte \"(da sinistra verso destra)\":"}
{"id": "859308", "revid": "1442080", "url": "https://it.wikipedia.org/wiki?curid=859308", "title": "Lia Zoppelli", "text": "Biografia.\nDebutta in teatro a diciotto anni con la compagnia CiaraMaltagliati-Ninchi e prosegue l'attivit\u00e0 durante e dopo la guerra al fianco di interpreti di prestigio quali Ruggero Ruggeri, Memo Benassi, Sarah Ferrati, Tino Carraro. In seguito dell'armistizio firmato l'8 settembre 1943, e la costituzione della repubblica di Sal\u00f2, si arruola presso il Servizio Ausiliario Femminile (SAF), inquadrato nelle forze armate fasciste. Dopo aver lavorato con Luchino Visconti, dal 1947 l'attrice comincia la sua proficua collaborazione con Giorgio Strehler, che la dirige nell'allestimento di opere come \"Piccoli borghesi\" di Maksim Gor'kij, \"Le notti dell'ira\" di Salacrou e \"Arlecchino servitore di due padroni\" di Carlo Goldoni. Negli anni seguenti ella fonder\u00e0 una fortunata compagnia insieme a Ernesto Calindri, Franco Volpi e Valeria Valeri. Nel 1951 \u00e8 diretta da Mario Ferrero per la prima italiana di \"The Cocktail Party\" di T.S. Eliot. Viene poi scelta da Garinei e Giovannini per la commedia musicale Giove in doppiopetto, in cui recita con Carlo Dapporto.\nAl cinema partecipa come attrice brillante ad un buon numero di pellicole, talvolta al fianco del grande Tot\u00f2 (\"Chi si ferma \u00e8 perduto\", 1960; \"Tot\u00f2truffa 62\", 1961, \"Sua Eccellenza si ferm\u00f2 a mangiare\", 1961) in cui si distingue sempre per una recitazione sobria, ironica ed elegante.\nA partire dai primi anni sessanta Lia Zoppelli prende parte, specialmente in ruoli secondari, a molti sceneggiati televisivi come \"Tom Jones\" per la regia di Eros Macchi, \"I Giacobini\" (1962) di Edmo Fenoglio, \"Paura per Janet\" (1963) di Daniele D'Anza, e a numerosi lavori di prosa andati in onda per la serie \"La prosa del venerd\u00ec\", come \"Mancia competente\" (1957) e \"Affari di stato\" (1961). Sempre in televisione offre le proprie doti d'interprete brillante ad alcuni variet\u00e0 televisivi, come \"Gente che va, gente che viene\" (1960), \"Za-bum\" (1964) e \"Biblioteca di Studio Uno\" (1964).\nNel doppiaggio, prest\u00f2 la voce a Lucyna Winnicka, protagonista del film polacco \"Madre Giovanna degli Angeli\", e soprattutto a Bette Davis nel secondo dei suoi due film italiani, \"Lo scopone scientifico\".\nMalgrado la grande quantit\u00e0 di lavori ai quali ha partecipato, il personaggio che le ha dato maggiore popolarit\u00e0 \u00e8 sicuramente quello interpretato negli spot pubblicitari di Carosello tra il 1957 e il 1965 per Alemagna al fianco di Enrico Viarisio, che si concludevano immancabilmente con lo slogan \"Ullall\u00e0, \u00e8 una cuccagna!\". Negli ultimi anni si \u00e8 dedicata soprattutto all'attivit\u00e0 teatrale.\nMuore a Milano dopo una lunga malattia.\nTelevisione (parziale).\nCarosello.\nLia Zoppelli partecip\u00f2 a numerose serie di \"sketch\" della rubrica televisiva pubblicitaria italiana \"Carosello\":"}
{"id": "859315", "revid": "767487", "url": "https://it.wikipedia.org/wiki?curid=859315", "title": "Dino Manuzzi", "text": "Biografia.\nFu uno dei pi\u00f9 importanti tra gli imprenditori attivi nell'export ortofrutticolo. Tuttavia, \u00e8 conosciuto soprattutto per essere stato, nel periodo intercorrente dal 1964 al 1980, presidente dell'Associazione Calcio Cesena.\nAssume l'incarico nel 1964, 24 anni dopo la fondazione della societ\u00e0, quando essa militava in Serie C; nella stagione 1967/1968 raggiunge la Serie B, mentre l'obiettivo della Serie A viene concretizzato nella stagione 1972/1973. Nella stagione 1975/1976, la squadra ottiene il sesto posto nella classifica finale di \"Serie A\" e, pertanto, nella stagione seguente partecipa alla Coppa UEFA. Nella stessa stagione, per\u00f2, l'A.C. Cesena retrocede in \"Serie B\".\nNel 1979 Manuzzi \u00e8 vittima di un banale incidente, che lo costringe ad un intervento chirurgico. Anche per questo motivo, l'anno seguente ceder\u00e0 la presidenza della societ\u00e0 al nipote Edmeo Lugaresi.\nManuzzi morir\u00e0 il 29 maggio 1982. L'amministrazione comunale di Cesena gli intitola lo stadio, che fino a quel momento prendeva il nome della zona della citt\u00e0 in cui sorgeva, \"La Fiorita\". Lo Stadio Comunale manterr\u00e0 la denominazione \"Dino Manuzzi\" anche dopo la ricostruzione ex novo dell'estate 1988.\nCuriosit\u00e0.\nDino Manuzzi ispir\u00f2 il personaggio del \"Presidente Benito Fornaciari\", protagonista del film \u00ab\"Il presidente del Borgorosso Football Club\"\u00bb (1970), interpretato da Alberto Sordi."}
{"id": "859316", "revid": "1272592", "url": "https://it.wikipedia.org/wiki?curid=859316", "title": "Boogie rock", "text": "Il boogie rock \u00e8 un sottogenere del hard rock/blues rock dalle sonorit\u00e0 pi\u00f9 dure, nato alla fine degli anni sessanta.\nSi utilizzano un tempo di 4/4 e un approccio strumentale; quelle del boogie rock erano composizioni semplici nate con lo scopo di far divertire.\nDi origine statunitense il fenomeno tocc\u00f2 artisti quali ZZ Top, Black Oak Arkansas, Little Feat, Lynyrd Skynyrd, Molly Hatchet, The Allman Brothers Band, Blackfoot.\nNel Regno Unito ci furono i Foghat, Status Quo, i The Grease Band di Joe Cocker, Humble Pie, Juicy Lucy, Savoy Brown\nIl fenomeno giunse in Canada con i The Guess Who e i Bachman-Turner Overdrive, e anche in Australia con i Rose Tattoo e gli Airbourne ."}
{"id": "859317", "revid": "729019", "url": "https://it.wikipedia.org/wiki?curid=859317", "title": "Battaglia di Vitoria", "text": "Nella battaglia di Vitoria (21 giugno 1813) il Duca di Wellington e i suoi alleati portoghesi e spagnoli sconfissero l'esercito francese, portando la coalizione verso la vittoria conclusiva della Guerra d'indipendenza spagnola. Il Duca, con 118.000 soldati britannici, portoghesi e spagnoli e 96 cannoni sconfisse 58.000 soldati francesi con 151 cannoni sotto il comando del re Giuseppe Bonaparte e del maresciallo Jourdan vicino a Vitoria in Spagna.\nAntefatto.\nNel luglio del 1812, dopo la battaglia di Salamanca, i francesi evacuarono Madrid, dove l'esercito di Wellington entr\u00f2 il 12 agosto 1812. Dispiegando tre divisioni a proteggere gli ingressi sud della capitale, egli marci\u00f2 a nord con il resto del suo esercito per cingere d'assedio la fortezza di Burgos, distante 226 chilometri, ma egli sottovalut\u00f2 le forze del nemico ed il 21 ottobre dovette rinunciare all'assedio e ripiegare. Dal 31 ottobre egli abbandon\u00f2 anche Madrid e si ritir\u00f2 dapprima a Salamanca e quindi a Ciudad Rodrigo, vicino alla frontiera portoghese per evitare accerchiamenti da parte dell'esercito francese da nord-est e sud-est.\nWellington pass\u00f2 l'inverno riorganizzando e rinforzando le sue forze. Al contrario, Napoleone, ritir\u00f2 molti soldati francesi per ricostruire il suo esercito dopo la sua disastrosa campagna di Russia. L'anno seguente Wellington marci\u00f2, con le sue truppe, dal nord del Portogallo, attraversando le montagne ed il fiume Esla, al nord della Spagna, il 20 maggio 1813 per aggirare l'esercito di 58.000 uomini del maresciallo Jourdan che era piazzato fra il fiume Duero ed il Tago. I francesi arretrarono verso Burgos con le truppe di Wellington che le inseguivano per spingerli sulle strade per la Francia.\nLa battaglia.\nIl piano di Jourdan era quello di riunire vari reparti sparsi per poter affrontare gli anglo-spagnoli almeno in parit\u00e0 numerica, ma il re e gli altri comandanti furono contrari. Il giorno 20 il maresciallo Jourdan era ammalato e il re Giuseppe schier\u00f2 in modo erroneo e molto pericoloso le proprie truppe nei pressi di Vitoria, importante nodo stradale. Wellington lanci\u00f2 il suo attacco il 21 giugno, su tre colonne. Dopo un'aspra battaglia, Thomas Picton con la Terza divisione sfond\u00f2 le linee nemiche al centro dello schieramento. La loro ritirata divenne una disfatta, con la perdita di 8.000 uomini e di 2.000 fatti prigionieri, in contrapposizione alla perdita di 4.500 uomini da parte di Wellington. Gli alleati catturarono 151 cannoni ed il re Giuseppe Bonaparte evit\u00f2 di essere catturato per un'inezia. La battaglia costitu\u00ec la fine del Regno di Spagna per Napoleone.\nI soldati britannici mancarono di inseguire i francesi, preferendo prendere i carri da questi abbandonati in fuga, contenenti il tesoro del regno. Si \u00e8 stimato che fu recuperato oltre un milione di sterline (quasi cento milioni di sterline dei nostri giorni). La ressa che si cre\u00f2 attorno al bottino per cercare di arraffare quanto possibile, fece dire ad un adirato Wellington: \"Il soldato britannico \u00e8 la feccia della terra, arruolato soltanto per bere\".\nConseguenze.\nL'ordine fu presto ripristinato e da dicembre, dopo aver raggiunto San Sebasti\u00e1n e Pamplona, l'esercito di Wellington si accamp\u00f2 in Francia.\nLa battaglia diede l'ispirazione a Beethoven per la composizione dell'opera 91, spesso chiamata \"La sinfonia della battaglia\" o semplicemente \"La vittoria di Wellington\", che descrive la battaglia sotto forma di dramma musicale."}
{"id": "859324", "revid": "110157", "url": "https://it.wikipedia.org/wiki?curid=859324", "title": "Bohdalovice", "text": "Bohdalovice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859325", "revid": "110157", "url": "https://it.wikipedia.org/wiki?curid=859325", "title": "Brloh (Boemia meridionale)", "text": "Brloh \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859327", "revid": "767487", "url": "https://it.wikipedia.org/wiki?curid=859327", "title": "Bujanov", "text": "Bujanov \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859329", "revid": "110157", "url": "https://it.wikipedia.org/wiki?curid=859329", "title": "\u010cern\u00e1 v Po\u0161umav\u00ed", "text": "\u010cern\u00e1 v Po\u0161umav\u00ed \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859330", "revid": "599", "url": "https://it.wikipedia.org/wiki?curid=859330", "title": "Numero di Stirling", "text": ""}
{"id": "859339", "revid": "198277", "url": "https://it.wikipedia.org/wiki?curid=859339", "title": "Unione Sportiva Lecce 1981-1982", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1981-1982."}
{"id": "859341", "revid": "22475", "url": "https://it.wikipedia.org/wiki?curid=859341", "title": "Commando (videogioco)", "text": " \u00e8 un videogioco arcade di tipo sparatutto a scorrimento militare prodotto dalla Capcom nel 1985. \nOltre che per sala giochi \u00e8 stato pubblicato per un elevato numero di home computer e console dell'epoca, nonch\u00e9 incluso in raccolte pi\u00f9 moderne come \"Capcom Classics Collection\".\n\"Commando\" \u00e8 uno dei pi\u00f9 celebri sparatutto con vista dall'alto di tutti i tempi, e viene di solito ricordato tra i migliori arcade dell'epoca d'oro delle sale giochi; fu anche uno dei pi\u00f9 grandi successi nella conversione per Commodore 64.\nModalit\u00e0 di gioco.\n\u00c8 uno sparatutto a scorrimento verticale di guerra, che nell'aspetto ricorda la seconda guerra mondiale, sebbene il protagonista scenda inizialmente da un elicottero. Il giocatore controlla un soldato in uniforme blu che combatte da solo contro un esercito in uniforme grigia, analoga a quella della Germania nazista. Lo scorrimento della scena \u00e8 verso l'alto. Quattro i livelli, che si ripetono ciclicamente, la seconda volta con alcune differenze. Le ambientazioni che si incontrano sono, nell'ordine, una zona tropicale, un sito con trincee, una landa paludosa e un aeroporto.\nIl protagonista \u00e8 armato di mitragliatrice con munizioni illimitate, ma dalla gittata piuttosto modesta, e bombe a mano. Pu\u00f2 muoversi e sparare nelle 8 direzioni, ma le bombe possono essere lanciate solo in avanti. Queste agiscono su un'area non molto estesa, tuttavia possono distruggere anche bersagli immuni ai proiettili come i bunker con cannone e i soldati dietro alle barricate; sono limitate ma si possono raccogliere delle casse bonus per rifornirle.\nI nemici principali sono soldati appiedati, armati come il protagonista, ma con proiettili e bombe pi\u00f9 lenti e ammessi in ogni direzione. Altri stanno appostati dietro barriere o dentro trincee, vanno aggirati o uccisi con le bombe (quelli nella trincea anche con la mitragliatrice, nel momento in cui si sporgono fuori per sparare). In generale c'\u00e8 una certa variet\u00e0 di nemici e andando avanti si incontrano motociclette, bazooka, i gi\u00e0 citati bunker con cannone, eccetera. Di tanto in tanto c'\u00e8 la possibilit\u00e0 di liberare un prigioniero sparando alle due guardie che lo scortano (e lui non mancher\u00e0 di esultare).\nAl termine di ogni livello lo scorrimento dello schermo si ferma di fronte al portone di una base nemica da cui escono frotte di soldati, compreso un comandante (disarmato) che cerca rapidamente di fuggire ma vale parecchi punti se colpito. Per completare il livello non \u00e8 necessario uccidere tutti i soldati, che infatti un po' alla volta lasceranno la scena.\nSeguiti e titoli correlati.\nCapcom svilupp\u00f2 nel 1985 anche una variante arcade di \"Commando\" per il mercato tedesco, intitolata \"Space Invasion\", poi convertita anche per Amstrad CPC, dove i nemici sono sostituiti da umanoidi completamente coperti da tute futuristiche.\n\"Commando\" \u00e8 stato seguito da \"Mercs\" (1989, intitolato \"Senj\u014d no \u014ckami II\" in Giappone), e da \"\", titolo per Xbox Live e PlayStation Network del 2008. Inoltre ha ispirato molti giochi simili nel corso degli anni, tra cui \"Rambo\", \"Ikari Warriors\", \"Guerrilla War\". Questi giochi spesso aggiungevano due caratteristiche importanti assenti in \"Commando\": una maggiore variet\u00e0 di armi e la modalit\u00e0 a 2 giocatori in contemporanea.\nPer molte piattaforme domestiche la licenza per il porting venne affidata alla Elite Systems. La conversione per Commodore 64 usc\u00ec nel 1985 venendo premiata dalle riviste di settore con punteggi oscillanti tra il 70% e l'80%, con particolare apprezzamento per la musica di Rob Hubbard. L'anno successivo la stessa Elite produsse un gioco dal titolo \"Commando 86\", il quale venne pubblicato solamente l'anno successivo con il nome \"Duet\": trattasi di un videogioco totalmente differente e ispirato a \"Gauntlet\".\nSempre per Commodore 64 la Alligata Software svilupp\u00f2 nel 1985 \"Who Dares Wins\", che sebbene con grafica diversa e ritmo di gioco meno frenetico, era abbastanza simile a \"Commando\" da causare una disputa legale con l'Elite Systems, e cos\u00ec Who Dares Wins venne presto ritirato dal mercato e lo stesso anno la Alligata pubblic\u00f2 \"Who Dares Wins II\", il quale proponeva scenari differenti e introduceva nuovi tipi di veicoli nemici.\nLa versione originale di \"Bionic Commando\" venne presentata come sequel di \"Commando\": il protagonista, un soldato senza nome, nella versione statunitense verr\u00e0 chiamato Super Joe. Il personaggio apparir\u00e0 come interprete secondario della versione NES e Game Boy, e in \"\". Nella versione 2009 di \"Bionic Commando\", Super Joe \u00e8 il nome in codice di Joseph Gibson, uno dei tre personaggi giocabili."}
{"id": "859344", "revid": "110157", "url": "https://it.wikipedia.org/wiki?curid=859344", "title": "Museo Carlo Zauli", "text": "Il Museo Carlo Zauli \u00e8 un museo di Faenza, dedicato al ceramista faentino Carlo Zauli.\nStoria.\nIl museo venne istituito nel 2002, dopo la morte di Zauli, negli ambienti che furono il suo laboratorio. Ospita una raccolta di opere dello scultore, dagli anni cinquanta agli anni novanta."}
{"id": "859355", "revid": "124866606", "url": "https://it.wikipedia.org/wiki?curid=859355", "title": "Nicol\u00e1s G\u00f3mez D\u00e1vila", "text": "Scrittore e moralista, portatore di un pensiero reazionario, tradizionale, conservatore e controrivoluzionario sul piano socio-politico, anticapitalista e anticomunista ma non fascista (in un periodo, pur dicendosi apolitico e antipolitico, appogger\u00e0 perfino il Partito Liberale Colombiano di ispirazione socialdemocratica contro la dittatura militare di Pinilla), G\u00f3mez D\u00e1vila era uno dei massimi critici della modernit\u00e0. \nLa sua opera, costituita per la maggior parte da aforismi, fu riconosciuta a livello internazionale solo pochi anni prima della morte, in seguito alla pubblicazione in tedesco di alcune sue opere. Cattolico tradizionalista ma \"sui generis\", ammiratore del paganesimo classico (che riteneva essere l'altro \"Antico Testamento\" della Chiesa, quello non ebraico) oltre che della Bibbia, fu soprannominato - per somiglianza con alcune tematiche della rivoluzione conservatrice tedesca e la tendenza all'aforisma - il \"Nietzsche di Bogot\u00e0\" (o \"colombiano\") e il \"Nietzsche cristiano\", appellativi da lui graditi nonostante l'ateismo e l'anticristianesimo del pensatore di R\u00f6cken.\nBiografia.\nNicol\u00e1s G\u00f3mez D\u00e1vila nacque nel 1913 in una famiglia dell'\"\u00e9lite\" colombiana e trascorse la giovinezza a Parigi. Ancora fanciullo, una grave polmonite lo costrinse a casa, dove studi\u00f2 sotto la guida di insegnanti privati. In questo periodo nacque una grande passione per le lettere classiche. \nAll'et\u00e0 di 23 anni fece ritorno in Colombia, paese che non avrebbe pi\u00f9 lasciato (fatta eccezione di un soggiorno di sei mesi nel 1948 a Parigi in compagnia della moglie), dedicandosi in seguito a una vita privata. Non frequent\u00f2 mai l'universit\u00e0, ma dedic\u00f2 la maggior parte del suo tempo allo studio e alla lettura, raccogliendo nella propria biblioteca di quarantamila volumi e chiudendosi in essa fino a notte fonda. \nNel 1954, il fratello cur\u00f2 la pubblicazione della prima opera dal titolo \"Notas I\", una raccolta di note e aforismi, in cento esemplari destinati alla stretta cerchia di amici e conoscenti. A questo primo volume non fece mai seguito un secondo. Venne invece pubblicata, nel\n1959 una raccolta di saggi brevi dal titolo \"Textos I\" (di cui, nuovamente, non venne mai pubblicato un secondo volume). Qui G\u00f3mez D\u00e1vila svilupp\u00f2 i concetti fondamentali della sua antropologia filosofica e della sua filosofia della storia, attraverso un linguaggio ricercato e ricco di metafore, manifestando, per la prima volta, l'intenzione di creare un \"mosaico\" reazionario, in opposizione all'idea di \"sistema filosofico\", a suo dire non in grado di rendere conto della realt\u00e0.\nNel 1958 gli venne offerto il posto di primo consigliere del presidente colombiano, ma rifiut\u00f2 l'incarico, cos\u00ec come rinunci\u00f2, nel 1974 alla nomina di ambasciatore a Londra. Pur manifestando il proprio sostegno agli sforzi di Alberto Lleras Camargo per abbattere la dittatura di Gustavo Rojas Pinilla, si tenne sempre lontano dalla politica attiva, in coerenza con le posizioni sostenute nei suoi scritti.\nTra il 1977 e il 1992 vennero pubblicati cinque volumi dal titolo \"Escolios a un texto impl\u00edcito\" (Glosse ad un testo implicito), poderosa raccolta di aforismi o scol\u00ee, che costituisce la sua opera pi\u00f9 significativa, ma che l'autore stesso non cerc\u00f2 mai di pubblicizzare attivamente. Solo verso la fine degli anni '80 e particolarmente in seguito alla pubblicazione di una antologia in tedesco di \"Escolios\", le sue idee iniziarono a trovare riscontro in circoli austriaci e tedeschi.\nA partire dal 1987 le sue opere cominciarono a essere tradotte in tedesco, mentre la prima traduzione italiana di rilievo \u00e8 del 2001. Nicol\u00e1s G\u00f3mez D\u00e1vila mor\u00ec a Bogot\u00e0 praticamente ottantunenne.\nOpera e pensiero.\nBench\u00e9 fortemente critico della pratica politica di sinistra cos\u00ec come anche della destra, G\u00f3mez D\u00e1vila sostiene principi politici che definisce reazionari. Il suo stile di scrittura formale di tipo aforistico risente moltissimo di quelli di Eraclito e Friedrich Nietzsche. La sua antropologia, che si rif\u00e0 a uno studio dell'opera di Tucidide, Joseph de Maistre, Fran\u00e7ois-Ren\u00e9 de Chateaubriand, Edmund Burke, Tommaso d'Aquino, Cicerone e Jacob Burckhardt, sottolinea la realt\u00e0 e la necessit\u00e0 della struttura gerarchica della societ\u00e0 e critica enfaticamente il concetto di sovranit\u00e0 del popolo, visto come un'illegittima divinizzazione dell'uomo e un sostanziale rifiuto della superiorit\u00e0 di Dio, che non va confuso con il Dio personale delle religioni rivelate (sebbene G\u00f3mez D\u00e1vila vi faccia costante riferimento), ma con l'assoluta oggettivit\u00e0 dei valori e quindi del Bene platonico. Con una posizione che lo avvicina in parte a Juan Donoso Cort\u00e9s, G\u00f3mez D\u00e1vila fa notare che gli errori filosofico-politici derivano, in ultima analisi, da errori teologici. Le ideologie moderne quali il liberalismo (astrattamente inteso, ch\u00e9 in realt\u00e0 il pensatore colombiano mostra nelle sue opere di stimare profondamente pensatori liberali come Tocqueville e John Stuart Mill), la democrazia (nella sua deriva demagogica) e il socialismo marxista (per Marx mostra per\u00f2 a volte un minimo di considerazione) sono i principali soggetti della sua critica. Il suo \u00e8 un pensiero aristocratico: egli propugna un sistema in cui gli \"aristoi\", cio\u00e8 i migliori per capacit\u00e0 ed attivit\u00e0, guidino la societ\u00e0. Un sistema non di sangue ma di merito perch\u00e9, specifica G\u00f3mez D\u00e1vila sulla scia di Evola e Borges, chiunque pu\u00f2 essere \"aristocratico\" purch\u00e9 abbia una vita intellettuale. Un sistema inoltre che non \u00e8 contro il popolo ma \u00e8 sensibile verso di esso.\nI suoi aforismi toccano una grande variet\u00e0 di temi filosofici e teologici ma anche questioni di letteratura, arte ed estetica, filosofia della storia e storiografia, e costituiscono un metodo letterario che d\u00e0 grande attenzione allo stile e al tono. Creando la maschera letteraria del \u00abreazionario\u00bb, G\u00f3mez D\u00e1vila intende porsi (come Yukio Mishima) al di l\u00e0 delle opposizioni politiche tradizionali della destra e della sinistra, apolitico, e vede il proprio lavoro come sostenitore della \"verit\u00e0 che non morir\u00e0 mai\"."}
{"id": "859357", "revid": "78273", "url": "https://it.wikipedia.org/wiki?curid=859357", "title": "Aleksandr Sergheievic Pushkin", "text": ""}
{"id": "859358", "revid": "10211833", "url": "https://it.wikipedia.org/wiki?curid=859358", "title": "Pushkin", "text": ""}
{"id": "859361", "revid": "729019", "url": "https://it.wikipedia.org/wiki?curid=859361", "title": "Muscolo abduttore breve del pollice", "text": "Il muscolo abduttore breve del pollice \u00e8 un muscolo della mano, che fa parte del gruppo dei muscoli siti nell'eminenza tenar.\nOrigina dal legamento trasverso del carpo, dal tubercolo dello scafoide, da un fascio tendineo che si distacca dal tendine dell'abduttore lungo del pollice.\nSi inserisce alla base della falange prossimale del dito pollice (che \u00e8 la falange articolata con il 1\u00ba metacarpale) e al tendine del muscolo estensore del pollice. Ha una forma sostanzialmente triangolare.\nIl muscolo \u00e8 superficialmente in rapporto con la fascia dell'eminenza tenar; profondamente \u00e8 in rapporto con due muscoli: con il flessore breve del pollice e con il muscolo opponente.\nInnervato dal ramo ricorrente del nervo mediano, porta in avanti il pollice e lo abduce, flettendone la falange prossimale."}
{"id": "859363", "revid": "287204", "url": "https://it.wikipedia.org/wiki?curid=859363", "title": "Carlos Noriega", "text": "Carlos Noriega \u00e8 nato in Per\u00f9, \u00e8 sposato con Wendy Thatcher e la coppia ha cinque figli.Nel 1981 ha conseguito un Bachelor of science in informatica presso l'Universit\u00e0 del sud della California, nel 1990 ha preso due master in informatica ed in operazioni sui sistemi spaziali presso la Naval Postgraduate School.\nNoriega \u00e8 stato membro della Marina degli Stati Uniti d'America nel Reserve Officers' Training Corps. Dopo essersi diplomato alla scuola di volo, dal 1983 al 1985 ha pilotato gli elicotteri CH-46 Sea Knight con la Marine Medium Helicopter Squadron 165 alla Marine Corps Air Station alle Hawaii. Noriega ha trascorso due semestri in nave nell'oceano Pacifico e nell'oceano Indiano nei ha fatto anche parte della forza multinazionale di pace in Libano. Nel 1990 \u00e8 stato assegnato al Comando Strategico degli Stati Uniti nel Colorado.\nHa trascorso oltre 2.200 ore in volo.\nNoriega \u00e8 stato selezionato dalla NASA nel dicembre del 1994 ed \u00e8 entrato al Johnson Space Center nel marzo del 1995. Dopo un anno di addestramento \u00e8 stato qualificato come specialista di missione (maggio 1996). Ha volato con lo Shuttle nel 1997 con la missione STS-84 e nel 2000 con la STS-97. Era stato scelto anche per la missione STS-121 ma il suo posto fu preso da Piers Sellers"}
{"id": "859365", "revid": "2036605", "url": "https://it.wikipedia.org/wiki?curid=859365", "title": "Mani (teologo)", "text": "Il nome.\nIl nome M\u0101n\u012b \u00e8 probabilmente di origine media siriaca (un dialetto del medio aramaico orientale) Si \u00e8 discusso se tale nome fosse un titolo o un termine di rispetto, piuttosto che un nome di persona. Il suo significato esatto \u00e8 tuttora incerto: probabilmente deriva da \"M\u00e2n\u00e2\" che, tra gli altri fra i Mandei, era un nome usato per indicare uno spirito di luce, \"m\u00e2n\u00e2 rabba\", e dovrebbe, pertanto, significare \u00abillustre\u00bb. Questo fu, forse, un titolo assunto dal fondatore del Manicheismo e sostitu\u00ec completamente un suo eventuale altro nome originario, tanto da farlo dimenticare. In ogni caso se ne conoscono due varianti latinizzate, Cubricus e Ubricus, che probabilmente sono una corruzione del nome piuttosto comune Shuraik.\nBiografia.\nSecondo al-Biruni, Mani nacque nell'anno 216 (forse il 14 aprile) nel villaggio di Mardinu, vicino a Seleucia sul fiume Tigri, nella regione di Babilonia, nel quarto anno di regno del re dei Parti Artabano IV della dinastia degli Arsacidi.\nNello stesso anno l'esercito dell'imperatore romano Caracalla era stato gravemente sconfitto dai Parti presso Nisibi.\nI genitori di Mani erano entrambi di origine iranica. La madre Maryam era della nobilt\u00e0 partica dei \"Kamsaragan\", imparentati con gli Arsacidi.\nAnche il padre, Pattikios (\u03a0\u03b1\u03c4\u03c4\u03af\u03ba\u03b9\u03bf\u03c2 nella trascrizione greca) o Patt\u0113g, Futtuk in arabo, cittadino di Ecbatana, era di discendenza arsacide. Uomo profondamente religioso, originariamente pagano, Pattikios, dopo una \"chiamata\" avvenuta in un tempio di Ctesifonte, si era unito a una comunit\u00e0 battista giudaico-cristiana, esclusivamente maschile, che faceva riferimento al maestro Elcasai (Elcasaiti).\nA quattro anni (220) Mani cominci\u00f2 a vivere con il padre nella comunit\u00e0 battista e ricevette dalla comunit\u00e0 un'approfondita preparazione culturale.\nSvilupp\u00f2 la conoscenza e la pratica della musica e della pittura e in particolare la calligrafia, arti per le quali ebbe a lungo fama. Oltre alla rivelazione di Elcasai, Mani ebbe la possibilit\u00e0 di approfondire i Vangeli, nella versione del Diatesseron, le lettere di Paolo di Tarso, le Apocalissi di Adamo, Seth, Enoch e Sem e gli Atti di Giovanni, Tommaso, Paolo e Andrea.\nDa alcune indicazioni di al-Biruni, si pensa che conobbe le opere di Bardesane di Edessa e di Marcione, oltre ad una approfondita conoscenza della tradizione di Zoroastro.\nLa dinastia arsacide ebbe fine con la sconfitta di Artassio IV per mano del principe persiano Ardashir I (capostipite della dinastia sasanide) nel 224 vicino a Esfahan.\nNello stesso anno Mani, che aveva avuto una prima rivelazione premonitrice all'et\u00e0 di dodici anni da parte del \u00abgemello\u00bb, il Syzygos, l'\u00abangelo della Luce\u00bb, all'et\u00e0 di ventiquattro anni, a seguito di una seconda rivelazione, abbandona la comunit\u00e0 dei Battisti. Seguito da vari compagni e dal padre, inizia un'attivit\u00e0 missionaria che lo porta fino in India, a Deb, sul delta dell'Indo.\nRitornato a Ctesifonte nel 242, riesce a convertire dapprima due fratelli di re Sapore I e successivamente riesce a incontrare il re e a ricevere la sua piena protezione per viaggiare e predicare in tutto l'impero.\nFu sotto il regno di Sapore (fino al 272) che Mani pot\u00e9 essere ricevuto varie volte a corte, dedicarsi all'organizzazione della sua chiesa e alla predicazione, viaggiando in varie provincie della Persia, della Mesia, della Partia alla Babilonia, Adiabene e Susiana, ove si trova Bassora.\nIniziano allo stesso tempo anche le missioni dei seguaci in occidente: nel breve regno della regina Zenobia a Palmira e, nell'impero Romano, in Siria ed Egitto, in oriente in Margiana, Battriana, in Armenia e nel Caucaso, e oltre il fiume Oxus (l'odierno Amu Darya).\nAlla morte di Sapore I, il successore Ormisda I (272-273) continua ad appoggiarlo ma in questo periodo cresce l'interesse politico per una religione nazionale meglio rappresentata dallo zoroastrismo, che si contrappone alla religione universalistica di Mani.\nIl successore di Ormisda, Bahram I (273-277), ordina di fermare Mani durante una missione in Susiana, lo convoca a corte. Sotto la pressione del potente \"Mobed\" (sacerdote zoroastriano) Kartir, re Bahram imprigiona Mani. Dopo 26 giorni di tortura Mani muore in carcere alla presenza di alcuni seguaci probabilmente il 26 febbraio 277.\nCon la morte di Mani iniziano le persecuzioni nell'Impero persiano dei suoi fedeli i quali tuttavia presentano la morte del loro profeta in termini neotestamentari, come passione, crocifissione, ascesa in Paradiso.\nDottrina.\nLa chiave di volta dell'intero sistema di Mani, basato sul sincretismo tra Cristianesimo, buddismo, mazdeismo e gnosticismo di stampo valentiniano, sta nella sua cosmogonia. \nLa religione creata dal filosofo persiano si configurava come puramente razionale, in contrasto con i dogmi del Cristianesimo: pretendeva di possedere una risposta per tutto, e di poter spiegare l'origine, la composizione ed il futuro dell'universo. In questo senso, Mani era un vero gnostico: secondo lui, la salvezza arrivava solo attraverso la conoscenza.\nIl Pleroma Manicheo.\nPrima della nascita del cielo e della terra e di tutto ci\u00f2 che ivi \u00e8 contenuto, esistevano due princ\u00ecpi, uno buono e l'altro maligno. Il Buon Principio indulgeva nel reame della luce ed era chiamato Padre di Maest\u00e0 (Grandiosit\u00e0 o Grandezza, \"Megethos\", \"Abba D'rabbutha\"), o Padre dalle Quattro Facce o Persone (\"tetraprosopon\"), probabilmente perch\u00e9 Tempo, Luce, Forza, e Bont\u00e0 erano considerate manifestazioni essenziali del primo Essere dagli Zervaniti iraniani. Al di fuori del Padre esistevano cinque Tabernacoli (eoni) o \"Shechinatha\": Intelligenza, Ragione, Pensiero, Riflessione, e Volont\u00e0. La designazione di \"Tabernacolo\" si basava su un gioco di parole legato al suono \"Shechina\" che significa sia abitazione o tenda, sia \"Divina gloria\" o \"Divina presenza\" ed era usato nell'Antico Testamento per indicare la presenza di Dio tra i Cherubini. Egli li possedeva tutti, cos\u00ec da essere, in un certo senso identico a loro e, tuttavia, in un altro senso, distinto da loro. Sant'Agostino li chiamava \"beata saecula\". In altre fonti i cinque Tabernacoli erano: Longanimit\u00e0, Conoscenza, Ragione, Discrezione e Comprensione. Il \"pleroma\" manicheo era quindi costituito da firmamento, cielo e terra. Il regno della luce si estendeva all'infinito in cinque direzioni ed aveva un solo limite, in basso verso il reame dell'Oscurit\u00e0 che, similmente, si estendeva all'infinito in tutte le direzioni, eccetto quella superiore dove confinava con il reame della luce. In opposizione al Padre di Grandiosit\u00e0 c'era il Re dell'Oscurit\u00e0. Quest'ultimo non venne mai chiamato Dio, ma, comunque, lui ed il suo regno inferiore erano esattamente equipollenti al Signore ed al reame della luce superiori. Anche il \"pleroma\" oscuro era triplo, al pari di firmamento, aria, e terra, la sola differenza \u00e8 che erano invertiti. Il Signore Oscuro aveva, inoltre, i suoi cinque eoni: Fiato pestilente, Vento ardente, Oscurit\u00e0, Nebbia, Fuoco bruciante o secondo altre fonti, Pozzi avvelenati, Colonne di fumo, Profondit\u00e0 abissali, Paludi fetide e Pilastri di fuoco. Questa ultima divisione fu chiaramente mutuata dalle antiche idee caldee che circolavano in Mesopotamia.\nLa nascita del Primo Uomo.\nQuesti due poteri avrebbero potuto vivere eternamente in pace, sennonch\u00e9 il Principe dell'Oscurit\u00e0 decise di invadere il reame della luce. All'avvicinarsi del monarca del caos i cinque eoni di luce furono colti da terrore. Questa incarnazione del male chiamata Satana o \"Ur-diavolo\" (\"Diabolos protos\", \"Iblis Kadim\"), era un mostro mezzo pesce e mezzo uccello con quattro zampe e testa di leone. L'essere si slanci\u00f2 in alto, verso i confini della luce e l'eco del tuono del suo attacco sopravanz\u00f2 gli eoni benedetti giungendo al Padre di Maest\u00e0 che disse: \"Io non invier\u00f2 i miei cinque eoni, fatti per il riposo benedetto, per prendere parte a questa guerra, ma andr\u00f2 io stesso e dar\u00f2 battaglia\". Al che il Padre di Maest\u00e0 eman\u00f2 Madre di Vita, la quale, a sua volta, eman\u00f2 il Primo Uomo. Queste due figure costituiscono, con il Padre, una sorta di Trinit\u00e0 nell'Unit\u00e0, per questo motivo il Padre pot\u00e9 dire: \"Andr\u00f2 io di persona\". Per questo passaggio Mani sfrutt\u00f2 idee gi\u00e0 note allo gnosticismo e simili alla dottrina cristiana, specialmente se si tiene conto che \"Spirito\" in aramaico-ebraico \u00e8 di genere femminile e risulta cos\u00ec pi\u00f9 facile da concepire come madre di tutti i viventi. Il \"Protanthropos\" o \"Primo Uomo\", \u00e8, invece, chiaramente una concezione iranica che trov\u00f2 il suo posto in un certo numero di sistemi gnostici, ma che divenne la figura centrale del manicheismo.\nSecondo Mani, il Primo Uomo eman\u00f2 cinque figli e li indoss\u00f2 ad uno ad uno come se fossero la sua corazza da combattimento. Questi cinque figli erano i cinque elementi opposti ai cinque eoni dell'oscurit\u00e0: Aria pura, Vento rinfrescante, Luce brillante, Acque che donano la vita e Fuoco riscaldante. Indoss\u00f2 per prima Aria pura, poi si gett\u00f2 Luce brillante sulle spalle, come un manto fiammeggiante, e su questa luce mise una copertura di Acque che donano la vita. Si circond\u00f2, inoltre, di Vento rinfrescante, prese Fuoco riscaldante come sua lancia e scudo, e si gett\u00f2 in basso verso il pericolo. Quindi, un angelo chiamato \"Nahashbat\" (?), che portava una corona di vittoria, si pose di fronte a lui. Il Primo Uomo proiett\u00f2 la sua luce davanti a s\u00e9, ed il Re dell'Oscurit\u00e0 vedendolo, pens\u00f2 e disse: \"Ci\u00f2 che ho cercato lontano, ecco, io l'ho trovato vicino\". Anche lui si rivest\u00ec dei suoi cinque elementi, ed ingaggi\u00f2 un combattimento con il Primo Uomo. Lo scontro fu favorevole al Re dell'Oscurit\u00e0. Il Primo Uomo, quando si vide vinto, insieme ai suoi cinque figli, si diede in pasto ai cinque figli dell'Oscurit\u00e0, \"come un uomo che ha un nemico, miscela veleno mortale in un dolce, e lo offre al suo nemico\". Quando queste cinque risplendenti divinit\u00e0 furono assorbite dai figli dell'Oscurit\u00e0 persero la ragione. Cos\u00ec il male vinse per un certo periodo.\nLa seconda Trinit\u00e0 e la creazione del mondo.\nMa il Primo Uomo recuper\u00f2 la ragione e preg\u00f2 sette volte il Padre di Maest\u00e0, che, mosso a misericordia, eman\u00f2 come seconda creazione, Amico di Luce, che, a sua volta, eman\u00f2 il Grande Bando, da cui fu emesso Spirito di Vita. Cos\u00ec venne ad esistere una seconda trinit\u00e0 parallela alla prima (Padre di Luce, Madre di Luce, Primo Uomo). I primi due personaggi della seconda trinit\u00e0 ancora non hanno una loro spiegazione nel sistema manicheo, ma, comunque, come nella prima trinit\u00e0, fu la terza persona che fece il lavoro: Spirito di Vita (\"To Zon Pneuma\"), che divenne il Demiurgo o creatore del mondo. Come il Primo Uomo, anche Spirito di Vita eman\u00f2 cinque persone: dalla sua intelligenza Ornamento di splendore (\"Sefath Ziva\", \"Splenditenens phegotatochos\" nelle fonti latine e greche), dalla sua ragione Re dell'onore, dal suo pensiero Adamas (Luce), dal suo stesso riflesso Re della gloria, e dalla sua volont\u00e0 Supporto (\"Sabhla\", \"Atlas\" ed \"Omothoros\" delle fonti greche e latine). Queste ultime cinque divinit\u00e0 erano oggetto di speciale adorazione fra i Manichei, e Sant'Agostino (\"Contra Faustum\", XV) ne fornisce delle descrizioni dedotte dagli inni in loro onore. Questi cinque discesero nel reame dell'Oscurit\u00e0, dove trovarono e liberarono il Primo Uomo dalla sua degradazione; la sua armatura rest\u00f2 per\u00f2 indietro. Spirito di Vita sollev\u00f2 il Primo Uomo dalla mano destra e lo riport\u00f2 a Madre di Vita.\nAlcuni dei figli di Spirito di Vita uccisero e scorticarono gli arconti figli dell'Oscurit\u00e0 e li portarono a Madre di Vita. Quest'ultima stese le loro pelli e ne form\u00f2 i dodici cieli. I loro cadaveri furono lanciati sul reame dell'Oscurit\u00e0 e con essi vennero creati otto mondi, le loro ossa ne formarono le catene montuose. I dodici cieli, tenuti da Ornamento di Splendore, risplendevano sotto le cinque divinit\u00e0. Atlante l\u00ec portava tutti sulle sue spalle ed il Re dell'onore sedeva in cima ai cieli da dove presiedeva tutto. Spirito di Vita, poi, costrinse i figli del Signore dell'Oscurit\u00e0 a cedere parte della luce che avevano assorbito dai cinque figli del Primo Uomo e con questa form\u00f2 il sole, la luna e le stelle, che Sant'Agostino chiamava vascelli di luce, \"lucidae naves\". Spirito di Vita, inoltre, cre\u00f2 le ruote del vento, che Re di Gloria fece iniziare a soffiare per impedire alle cinque divinit\u00e0 risplendenti di essere incendiate dal veleno degli arconti. A questo punto Madre di Vita, il Primo Uomo, e Spirito della Vita implorarono il Padre di Maest\u00e0 per un'ulteriore creazione. Questi, come terza creazione, eman\u00f2 il Messaggero (nelle fonti latine \"Legatus Tertius\"). Il Messaggero, a sua volta, eman\u00f2 dodici vergini: Maest\u00e0, Saggezza, Vittoria, Persuasione, Purezza, Verit\u00e0, Fede, Pazienza, Rettitudine, Bont\u00e0, Giustizia, e Luce. Il Messaggero prese la sua residenza nel sole e comand\u00f2 alle dodici vergini di ruotargli intorno. Chiara metafora del sistema planetario e dei segni dello zodiaco. Il grande universo ora si muoveva ma ancora non esisteva alcuna forma di vita, n\u00e9 piante, n\u00e9 bestie, n\u00e9 uomini.\nAdamo ed Eva.\nDalla lotta tra il Messaggero ed i figli delle tenebre, attraverso processi di oscenit\u00e0, cannibalismo ed aborto, nacquero le prime forme di vita animali e vegetali e, finalmente, \"Naimrael\", un demone femmina, ed \"Ashaklun\", un demone maschio, generarono due bambini, Adamo ed Eva. Nel corpo di Adamo venne imprigionato un enorme numero di germi di luce. Egli era il grande prigioniero del Potere del Male. I Poteri della Luce ebbero per\u00f2 piet\u00e0 di lui ed inviarono un Redentore, il luminoso Ges\u00f9. Questo Ges\u00f9 si avvicin\u00f2 all'innocente Adamo, lo svegli\u00f2 dal suo sonno di morte, lo fece muovere, scacci\u00f2 il demone seducente che era insieme a lui, e lo incaten\u00f2 lontano. Adamo riflett\u00e9 su s\u00e9 stesso e seppe di esistere. Ges\u00f9 istru\u00ec poi Adamo e gli mostr\u00f2 sia l'indulgenza del Padre nelle altezze celestiali, che la sua personalit\u00e0. La possente immaginazione di Mani aveva cos\u00ec creato un \"Redentore di sofferenza\" e gli aveva dato il nome di Ges\u00f9. Ma questo Salvatore non era nient'altro che la personificazione della Luce Cosmica imprigionata nella materia. Per questo motivo il Ges\u00f9 di Mani era diffuso in tutta la natura, nasceva, soffriva e moriva ogni giorno, era crocifisso su ogni albero e mangiato in ogni cibo. Questa Luce Cosmica prigioniera veniva definita \"Ges\u00f9 patibilis\". Dopo avere fatto le sue rivelazioni ad Adamo, Ges\u00f9 lo fece alzare e gli fece assaggiare dell'albero della vita. Poi Adamo si guard\u00f2 intorno e pianse. Alz\u00f2 potentemente la sua voce, come un leone che ruggisce, si strapp\u00f2 i capelli e si colp\u00ec il petto dicendo: \"Maledetto sia il creatore del mio corpo e colui che imprigiona la mia anima e coloro che mi hanno fatto loro schiavo\". D'ora innanzi, il dovere dell'uomo sar\u00e0 quello di tenere il proprio corpo puro da ogni corruzione fisica, praticando l'abnegazione ed impegnandosi nel grande lavoro di purificazione cosmica.\nLa fine del mondo.\nL'escatologia manichea consisteva semplicemente nel confarsi alla sua cosmogonia. Quando, soprattutto grazie all'attivit\u00e0 degli eletti, tutte le particelle di luce perse dai figli del Primo Uomo saranno state raggruppate, il Messaggero, o \"Legatus Tertius\", apparir\u00e0, Spirito di Vita verr\u00e0 da occidente, il primo Uomo con i suoi figli dal nord, dal sud e dall'est, insieme ad ogni eone di luce, e a tutti i manichei perfetti. Atlante, il Sostenitore del Mondo getter\u00e0 via il suo carico, Ornamento di Splendore toglier\u00e0 ogni impedimento, e cos\u00ec cielo e terra si inabisseranno. Ne seguir\u00e0 una conflagrazione universale che brucer\u00e0 tutto fino a che non rester\u00e0 altro che cenere senza luce. Questo fuoco brucer\u00e0 per 1486 anni, durante i quali i tormenti del male saranno la delizia del giusto. Quando la separazione della luce dall'oscurit\u00e0 finalmente sar\u00e0 completata, tutti gli angeli di luce che avevano qualche funzione nella creazione ritorneranno verso l'alto, l'anima oscura del mondo affonder\u00e0 nel profondo e vi rester\u00e0 rinchiusa per sempre, e la tranquillit\u00e0 eterna regner\u00e0 nel reame della luce, non pi\u00f9 invaso dall'oscurit\u00e0. Riguardo alla vita dopo la morte, il manicheismo parlava di tre destini differenziati per i Perfetti, gli Uditori, ed i Peccatori (non-Manichei). Le anime dei primi dopo la morte, sarebbero state ricevute da Ges\u00f9, e, purificate dal sole, dalla luna, e dalla stelle le loro particelle di luce, liberate, sarebbero salite al Primo Uomo e formate in divinit\u00e0 minori, che avrebbero circondato la sua persona. Il fato degli Uditori sarebbe stato, in ultima analisi, lo stesso di quello dei Perfetti, ma avrebbero dovuto passare attraverso un lungo purgatorio prima di arrivare alla beatitudine eterna. I peccatori, invece, avrebbero dovuto vagare tra i tormenti e l'angoscia, circondati dai demoni e condannati dagli angeli, fino alla fine del mondo, quando saranno gettati anima e corpo all'inferno.\nFonti.\nFino alle scoperte fatte nel XIX secolo, le sole fonti riguardanti i manichei erano descrizioni e citazioni provenienti da testi cristiani, musulmani o zoroastriani, in genere critici verso i manichei.\nQueste descrizioni e citazioni sono note da molto tempo.\nNei primi anni del XX secolo studiosi tedeschi identificavano scritti originali manichei in Turfan, riguardanti il regno degli Uiguri, nel Turkestan cinese. Anche se spesso i testi erano in pessime condizioni si tratta di centinaia di pagine scritte in persiano (intermedio, partico e sogdiano) e in turco antico.\nNello stesso periodo studiosi tedeschi individuavano testi manichei, scritti in lingua copta, in Egitto, testi pubblicati, in parte, a Berlino. I testi sono andati dispersi, ed in parte perduti, durante la Seconda guerra mondiale rallentando il loro studio e pubblicazione.\nSuccessivamente studiosi francesi, individuavano in Cina tre testi manichei scritti in cinese. Da ultimo l'Universit\u00e0 di Colonia \u00e8 riuscita ad acquistare nel 1969 un piccolo codice egiziano, contenente la vita di Mani scritta in greco.\nLe scoperte dello scorso secolo hanno consentito di rivedere profondamente quanto era noto in precedenza.\nTesti scritti da Mani.\nSegue l'elenco degli scritti di Mani di cui si ha notizia, in quanto segnalati da \"Al-Nadim\", di questi testi sono spesso stati ritrovati parti o almeno frammenti.\nI manichei hanno avuto un ruolo importante nella diffusione degli \"Atti di Tommaso\", un testo cristiano non incluso nel Nuovo Testamento canonico.\nA questi le ricerche del sec. XX hanno aggiunto numerosi testi di preghiere, omelie, salmi, e cronache dall'epoca di Mani fino al Medioevo provenienti da Egitto, Siria, Iraq, Iran, Afghanistan e Cina.\nFonti cristiane antiche.\nTesti utilizzati nelle polemiche tra cattolici e protestanti nel sec. XVI:\nNel 1650 viene ritrovato nella Biblioteca Ambrosiana di Milano un dialogo tra Archelao, vescovo di Kaskhar/Charchar (al-Wasit) e lo stesso Mani avvenuto nel 277 e registrato da Egemonio, scritto originalmente in greco o forse in medio siriaco, tra il 300 e il 350, ci \u00e8 giunto solamente in una traduzione latina. La disputa altro non \u00e8 che un espediente letterario, ma l'opera \u00e8 sicuramente una fonte importante sul manicheismo.\nIl ritrovamento stimola la ricerca di altre fonti ed in particolare le numerose confutazioni antiche del Manicheismo, lista estesa di scrittori anti-manichei:\nFonti persiane, armene e siriane.\nUtilizzate a partire dal XIX secolo:\nFonti da ricerche recenti.\nRisultati di ricerche archeologiche o di individuazioni fortunate, i principali sono:\nSono stati ritrovati inoltre testi manichei scritti in turco, persiano, partico e sogdiano."}
{"id": "859366", "revid": "767487", "url": "https://it.wikipedia.org/wiki?curid=859366", "title": "Marco (gnostico)", "text": "Note biografiche.\nDi Marco, fondatore dei Marcosiani, sappiamo solamente quanto tramandatoci da Sant'Ireneo di Lione, ai cui scritti si rifecero anche Sant'Epifanio di Salamina e Sant'Ippolito di Roma. Come indicazione temporale si ha l'anno 175, anno in cui Ireneo scrisse il suo trattato \"Adversus Haereses\", dove Marco viene dato come in vita. Secondo il santo di Lione, il maestro gnostico fu un valentiniano, attivo prima in Asia Minore, poi in Gallia meridionale, dove si autoproclam\u00f2 mago e profeta. Secondo Ireneo ed Ippolito, Marco frequentava le donne dell'alta societ\u00e0 e, con il pretesto di farle partecipi della sua gnosi, le seduceva. Ireneo ed Ippolito narrano anche dei suoi trucchi, con i quali, aumentava il volume dei liquidi e trasformava un miscuglio di acqua e vino in un liquido color porpora, che diceva essere il sangue della grazia. Tale miscuglio, come si usava anche presso altri gruppi gnostici, probabilmente conteneva minuscole quantit\u00e0 di sperma o di sangue mestruale, che simboleggiavano l'essenza dell'uomo e della donna. Questo tipo di usanza fu, comunque, condannata da quasi tutte le sette gnostiche e giudaizzanti a causa del divieto formulato dalla legge ebraica sul consumo di sangue. San Girolamo (Epistole 75, 3), affermando che fu discepolo di Basilide, probabilmente lo confuse con un certo Marco di Menfi.\nDottrina.\nIl sistema marcosiano era una variante di quello di valentiniano fondato sulla cosmogonia dei 30 eoni. Egli ribattezz\u00f2 queste figure \"Grandezze\" e gli diede dei valori numerici, in una forma quasi cabalistica. Mantenne, inoltre, il mito della caduta di Sophia, ma lo chiam\u00f2 \"Mancanza Divina\". La sua peculiarit\u00e0 fu, per\u00f2, l'adattamento della teoria dei numeri dei Pitagorici allo gnosticismo. Il numero di 30 Eoni si otteneva sommando tra loro i numeri dell'Ogdoad: 1+2+3+4+5+7+8 = 30. Il 6 veniva intenzionalmente omesso perch\u00e9 rappresentava l'episemon e non una lettera usuale dell'alfabeto greco. L'episemon, o 6, \u00e8 un numero pieno di potenza; il nome \"Iesous\" \u00e8 formato da 6 lettere, per questo fu il nome del Salvatore. La pienezza delle Grandezze (corrispondente al Pleroma valentiniano) \u00e8 composta di due tetradi, una decade ed una dodecade (4+4+10+12 = 30); le due tetradi sono composte da \"Impronunciabile\", \"Silenzio\", \"Padre\" e \"Verit\u00e0\" seguiti da \"Logos\", \"Vita\", \"Uomo\" e \"Chiesa\". Questi formano l'Ogdoad. I numeri pari sono femmina, quelli dispari sono maschi, dall'unione tra il primo di questi, 2 e 3, venne generato l'episemon, o 6, il numero della Salvezza.\nMarcosiani.\nLa setta dei marcosiani era la setta di gnostici valentiniani fondata da Marco. Essa, contrastata da Ireneo (\"Haereses\" I, XII-XXIII), continu\u00f2 a sopravvivere fino al IV secolo nel distretto di Lione, lungo la Vallata del Rodano e in Spagna. I seguaci di Marco, non solo mantennero il loro sistema gnostico nella teoria ma, continuando a formare comunit\u00e0 gnostiche, perpetravano anche le loro pratiche. Nei loro luoghi di ritrovo si praticava abitualmente la divinazione; i loro capi invitavano indifferentemente sia gli uomini che le donne a profetare di fronte alla congregazione. Il farfugliamento incoerente che emettevano in queste occasioni veniva preso come voce di Dio. Le Donne, similmente, venivano anche invitate a recitare la formula Eucaristica sugli elementi. Ireneo, sdegnosamente, affermava che la setta era un affare per donne sciocche, che rovinavano le loro anime ed i loro corpi, e narrava che le donne che si pentivano e tornavano alla Chiesa confessavano il loro passato degrado."}
{"id": "859370", "revid": "52076", "url": "https://it.wikipedia.org/wiki?curid=859370", "title": "Margherita di Navarra principessa di Angoul\u00e8me e regina di Navarra", "text": ""}
{"id": "859375", "revid": "79457", "url": "https://it.wikipedia.org/wiki?curid=859375", "title": "Croce di Guerra al Valor Militare", "text": ""}
{"id": "859379", "revid": "3831", "url": "https://it.wikipedia.org/wiki?curid=859379", "title": "Citt\u00e0 decorate al Valor Militare per la Guerra di Liberazione", "text": ""}
{"id": "859382", "revid": "86599", "url": "https://it.wikipedia.org/wiki?curid=859382", "title": "Lisa Nowak", "text": "Nowak \u00e8 stata sposata con Richard Nowak (da cui ha preso il cognome) ed ha tre figli. Nel 1985 ha conseguito un Bachelor of science in ingegneria aerospaziale dall'Accademia Navale degli Stati Uniti e nel 1992 un master in ingegneria aeronautica presso la Naval Postgraduate School della California.\nNel 1987 \u00e8 diventata un pilota della marina. Ha volato per oltre 1.500 ore su pi\u00f9 di 30 diversi aeroplani durante la sua carriera militare ottenendo il grado di capitano.\nNowak \u00e8 stata selezionata come astronauta nel 1996 ed \u00e8 entrata nel corpo degli astronauti del Johnson Space Center nell'agosto dello stesso anno. Dopo l'addestramento \u00e8 stata qualificata come specialista di missione ed ha volato nella missione STS-121 dello Shuttle.\nIl 5 febbraio 2007 \u00e8 stata arrestata ad Orlando per aver aggredito il capitano della USAF Colleen Shipman, sua rivale in amore, con uno spray al peperoncino. Rilasciata su cauzione (25.500 dollari statunitensi), venne assolta nel processo dalle accuse di furto con scasso, tentato sequestro e aggressione aggravata ma fu comunque destituita dal corpo degli astronauti. Nel 2009 raggiunse invece un patteggiamento per le accuse di furto d'auto ed aggressione semplice: a seguito di ci\u00f2 nel 2010 una commissione di inchiesta della Marina ne decret\u00f2 il declassamento e il congedo con disonore. La sentenza divenne esecutiva nel 2011 dopo la conferma da parte del Segretario alla Marina degli Stati Uniti d'America."}
{"id": "859387", "revid": "767487", "url": "https://it.wikipedia.org/wiki?curid=859387", "title": "Milano violenta", "text": "Milano violenta \u00e8 un film poliziottesco italiano diretto da Mario Caiano nel 1976.\nTrama.\nUna banda di rapinatori decide di colpire la sede della societ\u00e0 Aspex. La polizia interviene e solo due dei rapinatori riusciranno a fuggire col malloppo, mentre gli altri due saranno costretti a prendere degli ostaggi per scappare. La polizia inizia le indagini ma anche il capo della banda, il Gatto, si metter\u00e0 alla caccia dei primi due scappati col bottino per ottenere i soldi e vendetta per la loro fuga.\nProduzione.\nMalgrado il titolo, il film non \u00e8 stato girato a Milano, se non in qualche veloce sequenza iniziale.\nTitolo.\nIl titolo del film richiama \"Roma violenta\", altro film del filone poliziottesco diretto da Marino Girolami ed uscito l'anno precedente, che ebbe un ragguardevole successo commerciale, ma in realt\u00e0 non vi \u00e8 nessun collegamento reale di trama tra le due pellicole.\nColonna sonora.\nGli autori della colonna sonora del film furono il gruppo musicale italiano i Pulsar (Pieranunzi, Chimenti), da non confondere l'omonimo gruppo prog francese dei Pulsar.\nLa colonna sonora \u00e8 stata pubblicata in vinile da Cometa edizioni musicali nel 1976 come \"Pulsar music ltd.\" CMT-2 , ristampata poi su vinile e cd nel 1999 dalla Plastic. Nel 2010 \u00e8 stata ristampata da Cometa edizioni Musicali un'ulteriore edizione su CD con l'aggiunta di 4 tracce inedite.\nDistribuzione.\nDistribuito nei cinema italiani il 5 marzo 1976, \"Milano violenta\" ha incassato complessivamente 1.015.886.510 lire dell'epoca."}
{"id": "859389", "revid": "647919", "url": "https://it.wikipedia.org/wiki?curid=859389", "title": "Valor Militare", "text": ""}
{"id": "859393", "revid": "599013", "url": "https://it.wikipedia.org/wiki?curid=859393", "title": "Zsolt Bogn\u00e1r", "text": "Carriera.\nLa sua carriera calcistica inizia con l'Haladas e il Gyori ETO.\nNel 2002 passa al Ferencv\u00e1rosi TC, giocandoci cinque stagioni.\nSvincolatosi dal Ferencv\u00e1rosi nel febbraio del 2007 viene acquistato dal . Nel marzo successivo, dopo non essere mai stato utilizzato in campionato, ritorna al Ferencv\u00e1rosi TC. Nella sessione estiva del calciomercato 2007 viene acquistato dal Frosinone a titolo definitivo.\nIl 31 agosto 2008, nel corso dell'ultima giornata di calciomercato, viene acquistato a titolo definitivo dalla Virtus Lanciano (Lega Pro Prima Divisione, girone B)."}
{"id": "859394", "revid": "647919", "url": "https://it.wikipedia.org/wiki?curid=859394", "title": "Medaglia d'argento al valor militare", "text": ""}
{"id": "859400", "revid": "647919", "url": "https://it.wikipedia.org/wiki?curid=859400", "title": "Medaglia di Bronzo al Valor Militare", "text": ""}
{"id": "859405", "revid": "339392", "url": "https://it.wikipedia.org/wiki?curid=859405", "title": "Dundee United", "text": ""}
{"id": "859412", "revid": "7336", "url": "https://it.wikipedia.org/wiki?curid=859412", "title": "Nanometri", "text": ""}
{"id": "859422", "revid": "1745361", "url": "https://it.wikipedia.org/wiki?curid=859422", "title": "Macedone", "text": "Il termine Mac\u00e8done \u00e8 usato per definire:"}
{"id": "859425", "revid": "13833", "url": "https://it.wikipedia.org/wiki?curid=859425", "title": "Pace di Sch\u00f6nbrunn", "text": ""}
{"id": "859426", "revid": "6066", "url": "https://it.wikipedia.org/wiki?curid=859426", "title": "Ignavo", "text": ""}
{"id": "859433", "revid": "585241", "url": "https://it.wikipedia.org/wiki?curid=859433", "title": "Booleano (informatica)", "text": ""}
{"id": "859434", "revid": "124408975", "url": "https://it.wikipedia.org/wiki?curid=859434", "title": "Montante (economia)", "text": "Il montante, in matematica finanziaria, \u00e8 il valore monetario riferito al termine di un intervallo di tempo comprensivo del capitale iniziale e degli interessi maturati nell'intervallo di tempo di riferimento.\nFormula generica per la determinazione del montante.\nLa formula generica di calcolo del montante \u00e8\nformula_1 \ndove:\nL'operazione che consente di calcolare il montante prende il nome di capitalizzazione; la funzione di calcolo si dice \"funzione di capitalizzazione\".\nMontante a interesse semplice.\nIn regime finanziario a interesse semplice, applicato per intervalli di tempo inferiori all'anno, la formula del montante \u00e8 esprimibile nella seguente forma:\nformula_7\ndove:\nMontante a interesse composto.\nNel regime finanziario dell'interesse composto discontinuo annuo l'interesse maturato si somma al capitale che lo ha generato al termine di ogni anno, diventando fruttifero negli anni successivi. Quindi il montante a interesse composto si utilizza per periodi di tempo superiori ad un anno.\nIl montante si ottiene dall'accumulazione finale all'anno \"n\"-esimo del capitale iniziale e degli interessi capitalizzati al termine di ogni anno:\nformula_14\ndove:\nL'espressione \"1 + r\" \u00e8 detta \"montante unitario\" ed equivale al montante dell'unit\u00e0 monetaria (es. 1 \u20ac) al termine di un anno, In matematica finanziaria, il montante unitario \u00e8 generalmente indicato con la lettera \"q\". La formula del montante a interesse composto si esprime perci\u00f2 nella seguente forma:\nformula_19\nL'espressione formula_20, detta \"fattore di capitalizzazione a interesse composto\", rappresenta il montante a interesse composto dell'unit\u00e0 monetaria al termine di un periodo di \"n\" anni. L'espressione \u00e8 detta anche \"coefficiente di posticipazione a interesse composto\" in quanto si applica per riferire all'anno \"n\"-esimo un valore monetario attuale, operazione che, in matematica finanziaria, \u00e8 denominata \"posticipazione\".\nIl valore del coefficiente di posticipazione, riferito a diversi saggi di interesse, \u00e8 generalmente riportato nelle tavole finanziarie allegate ai manuali di estimo e di economia."}
{"id": "859436", "revid": "1543377", "url": "https://it.wikipedia.org/wiki?curid=859436", "title": "P\u00ebtr Veniaminovi\u010d Svidler", "text": "Ha vinto cinque volte le Olimpiadi degli scacchi, raccogliendo complessivamente otto medaglie fra traguardi di squadra ed individuali. Ha vinto due volte il campionato del mondo a squadre, cinque volte la coppa europea di scacchi per club, tre volte il campionato europeo a squadre, tre volte i campionati russo e tedesco per club, otto volte il campionato russo individuale. Ha preso parte a cinque campionati del mondo FIDE tra 1998 e il 2005, al mondiale FIDE del 2005 e al mondiale riunificato del 2007.\nNella lista FIDE di maggio 2013 ha raggiunto il proprio record personale Elo, con 2769 punti, piazzandosi numero 9 del mondo e 3\u00ba tra i giocatori russi.\nBiografia.\nSvidler impar\u00f2 a giocare a scacchi quando aveva sei anni e all'et\u00e0 di 18 anni (1994) divent\u00f2 Grande maestro. .\nFa parte del team del sito chess24, per il quale lavora come commentatore dei maggiori eventi scacchistici, attivit\u00e0 nella quale viene considerato di alto livello. Per il sito ha inoltre registrato delle video lezioni.\nCarriera.\nNel dicembre 2001 raggiunse la semifinale del Campionato del Mondo FIDE, battuto solo dal futuro campione Ruslan Ponomar\u00ebv.\nArriv\u00f2 secondo (ex aequo con Anand) nel Campionato del Mondo FIDE del 2005, con 8 punti e mezzo su 14 partite, con 1 punto e mezzo in meno del vincitore, Veselin Topalov.\nNel 2006 arriv\u00f2 secondo (dietro Aleksandr Gri\u0161\u010duk) al Campionato del Mondo Blitz a Rishon LeZion, in Israele, con 10,5 punti su 15 partite.\nNel febbraio del 2009 vince a Gibilterra il 7\u00ba Tradewise Gibraltar Chess Festival, totalizzando 8 punti su 10 disponibili .\nNel settembre del 2011 ha vinto la Coppa del Mondo disputata a Chanty-Mansijsk, qualificandosi grazie a questo risultato per il torneo dei candidati al Campionato del Mondo 2013 di Londra, dove si classificher\u00e0 terzo superato solo per mezzo punto da Magnus Carlsen e Vladimir Kramnik.\nNell'ottobre del 2015 accede alla finale della Coppa del Mondo di scacchi 2015, battuto in finale da Sergej Karjakin per 6 a 4 dopo una serie di partite ricche di suspense e capovolgimenti di risultato; questo risultato gli permette comunque di qualificarsi per il torneo dei candidati al campionato del mondo di scacchi 2016.\nNel novembre del 2015 a Reykjav\u00edk, da prima scacchiera, vince con la Russia, il Campionato Europeo 2015 a squadre per nazioni .\nNel marzo del 2016 ha disputato a Mosca il torneo dei Candidati al Campionato del mondo di scacchi 2016 piazzandosi al 4\u00ba posto.\nNel maggio del 2017 vince il Campionato tedesco a squadre con il OSG Baden-Baden.\nNel maggio 2018 vince il Campionato russo a squadre con il team del \"Miedny Vsadnik\" (squadra di San Pietroburgo) giocando in prima scacchiera.. Come membro della squadra di \"St. Petersburg\" ha vinto il Campionato russo a squadre nel 2000, 2001, 2013 e 2018. In maggio vince anche il Campionato tedesco a squadre con il OSG Baden-Baden.\nCon la squadra del \"Miedny Vsadnik\" vince in ottobre a Porto Carras anche la Coppa Europa per Club. Lo stesso mese si impone per 3\u00bd - 2\u00bd in un match a Hoogeveen contro lo statunitense Sam Shankland.\nNel settembre 2021 vince per la quinta volta la Coppa europea per club, svoltasi a Struga in Macedonia del Nord, con la squadra del \"Miedny Vsadnik\", realizzando il punteggio individuale di 2,5 su 6 in prima scacchiera.\nScacchi960.\nNel 2003 Svidler diventa campione del mondo di Scacchi960, battendo in un match il detentore del titolo P\u00e9ter L\u00e9k\u00f3. Difese il suo titolo due volte, battendo prima Lewon Aronyan e poi Zolt\u00e1n Alm\u00e1si, prima di perdere contro Aronian nel 2006."}
{"id": "859441", "revid": "60592", "url": "https://it.wikipedia.org/wiki?curid=859441", "title": "Palazzo Pascale-Scarli (Modugno)", "text": ""}
{"id": "859442", "revid": "60592", "url": "https://it.wikipedia.org/wiki?curid=859442", "title": "Palazzo Piepoli (Modugno)", "text": ""}
{"id": "859443", "revid": "60592", "url": "https://it.wikipedia.org/wiki?curid=859443", "title": "Palazzo Cornale (Modugno)", "text": ""}
{"id": "859445", "revid": "60592", "url": "https://it.wikipedia.org/wiki?curid=859445", "title": "Palazzo Maranta (Modugno)", "text": ""}
{"id": "859450", "revid": "32428", "url": "https://it.wikipedia.org/wiki?curid=859450", "title": "Abduttore breve del pollice", "text": ""}
{"id": "859451", "revid": "61051", "url": "https://it.wikipedia.org/wiki?curid=859451", "title": "Chiesa di San Nicola da Tolentino", "text": ""}
{"id": "859458", "revid": "256896", "url": "https://it.wikipedia.org/wiki?curid=859458", "title": "Ex Monastero di S. Maria della Croce (Modugno)", "text": ""}
{"id": "859465", "revid": "226458", "url": "https://it.wikipedia.org/wiki?curid=859465", "title": "Porta Quirinalis", "text": "Nella Roma antica, la Porta Quirinalis era una delle tre porte d'accesso al colle Quirinale, insieme alla Porta Salutaris e alla Porta Sanqualis. Era la pi\u00f9 settentrionale delle tre, situata nei dintorni dell'odierna piazza Barberini, verso l'incrocio tra via delle Quattro Fontane e via dei Giardini. \nIl nome della porta deriva dall'essere stata costruita nei pressi del tempio del dio Quirino, deificazione di Romolo e importante figura del pantheon romano, la cui rilevanza era tale che, gi\u00e0 prima che il santuario e l'altare a lui dedicati fossero innalzati, ai tempi della monarchia, all'intero colle era stato dato il suo nome.\nLa porta fu edificata all'epoca della costruzione delle mura serviane, sebbene non si ritiene che in quel punto vi fossero mura di cinta. La conformazione orografica del colle su tutto il versante occidentale era infatti tale da renderlo decisamente scosceso e di conseguenza su quel lato non solo mancavano porte e strade di accesso alla citt\u00e0, ma non era neanche necessario ricorrere alla costruzione di una cinta muraria difensiva, essendo sufficiente, al massimo, un parapetto. Il livello originario della valle sotto al dirupo era infatti ben 11 m sotto l'attuale piano stradale di piazza Barberini, ed il dislivello con la parte alta del colle, che in quel punto raggiungeva il valore massimo, era di circa 25 m. La strada che conduceva su per il colle fino alla porta, circa in corrispondenza dell'attuale via delle Quattro Fontane (che presenta tuttora un notevole dislivello), era pertanto ripidissima, come hanno rivelato indagini archeologiche e geologiche.\nL'apertura di tale strada, sebbene di difficile percorrenza, si era resa necessaria per il rilevante sviluppo urbanistico del quartiere, per mettere in comunicazione la valle con la sommit\u00e0 del colle, dove correva un'importante arteria stradale nota come \"Alta Semita\" (grosso modo coincidente con l'attuale via del Quirinale), che conduceva fino a Porta Collina."}
{"id": "859466", "revid": "729019", "url": "https://it.wikipedia.org/wiki?curid=859466", "title": "Malleolo", "text": "Il malleolo \u00e8 una parte dell'articolazione della caviglia.\nOgni gamba \u00e8 sostenuta da due ossa, la tibia sul lato interno (mediale) e il perone sul lato esterno (laterale). Il malleolo mediale \u00e8 la prominenza sul lato interno della caviglia, formato dall'estremit\u00e0 inferiore della tibia. Il malleolo laterale \u00e8 la prominenza sul lato esterno della caviglia, formato dall'estremit\u00e0 inferiore del perone.\nLa parola malleolo, plurale malleoli, proviene dal latino e significa \"piccolo martello\".\nAnatomia.\nIn una caviglia sono presenti tre malleoli:\nIl termine deriva dal latino \"malle\u014flus\", diminutivo di \"malleus\" ossia \"martello\".\nMalleolo mediale.\nIl malleolo mediale si trova all'estremit\u00e0 della tibia. La superficie mediale dell'estremit\u00e0 inferiore della tibia \u00e8 prolungata verso il basso per formare un processo piramidale, appiattito dall'esterno\u02d0 il malleolo mediale.\nLa struttura principale che passa davanti al malleao mediale \u00e8 la vena safena. Altre strutture che passano dietro il malleolo mediale in profondit\u00e0 rispetto al retinacolo dei flessori:\nMalleolo laterale.\nIl malleolo laterale si trova all'estremit\u00e0 del perone, \u00e8 di forma piramidale, leggermente appiattito da un lato; scende sotto al malleolo mediale.\nUna struttura importante che si trova tra il malleolo laterale e il tendine di Achille \u00e8 il nervo surale.\nPatologia.\nFratture.\nUna frattura bimalleolare \u00e8 una frattura della caviglia che coinvolge il malleolo laterale e il malleolo mediale. Alcuni studi hanno dimostrato che le fratture bimallulari sono pi\u00f9 comuni nelle donne, nelle persone di et\u00e0 superiore a 60 anni e nei pazienti con comorbilit\u00e0 esistenti. Una frattura trimalleolare \u00e8 una frattura della caviglia che coinvolge il malleolo laterale, il malleolo mediale e la parte posteriore distale della tibia, che pu\u00f2 essere definita malleolo posteriore. Il trauma pu\u00f2 essere accompagnato da danni ai legamenti e dislocazione."}
{"id": "859469", "revid": "115942598", "url": "https://it.wikipedia.org/wiki?curid=859469", "title": "Storia del Camerun", "text": "La Repubblica del Camerun esiste come nazione indipendente dal 1960. In precedenza, la regione fu sede di un regno bantu, colonia tedesca, colonia britannica e anglo-francese.\nCamerun precoloniale.\nRitrovamenti archeologici dimostrano che il Camerun fu abitato almeno dal Neolitico. I primi abitanti del Camerun furono probabilmente i pigmei, che abitano ancora nelle foreste del sud-est del paese. A partire dal VI secolo circa si susseguirono nell'area una serie di regni di diverse origini, su molti dei quali si hanno poche conoscenze storiche. Intorno al VI secolo si svilupp\u00f2 intorno al Lago Chad la civilt\u00e0 Sao; soppiantata poi dall'impero Kanem-Bornu; nell'ovest seguirono diversi regni, tra cui quelli di Bamil\u00e9k\u00e9, Bamum e Tikar. Di origine bantu fu il potente regno Mandara, sviluppatosi nella regione dei monti omonimi intorno al XVI secolo; a testimonianza della grandezza di questo regno restano una serie di imponenti fortificazioni, chiamate fortezze di Mandara, la cui datazione esatta e la cui funzione \u00e8 ancora in gran parte ignota.\nI portoghesi giunsero sulle coste del Camerun gi\u00e0 nel 1472; a loro si deve la parola \"Camerun\", da \"Rio dos Camar\u00f5es\", \"fiume dei gamberetti\", nome con cui battezzarono il fiume Wouri. La forte presenza di malaria costrinse i portoghesi ad allontanarsi e imped\u00ec per diversi secoli la creazione di insediamenti europei stabili.\nNegli anni 1870, con l'avvento del chinino (un farmaco antimalarico), gli Europei tornarono sulle coste del Camerun, e iniziarono a creare basi costiere per il commercio marittimo di beni e tratta degli schiavi africani. Soprattutto la parte settentrionale dell'odierno Camerun era un centro importante della rete di commercio degli schiavi, controllata dai musulmani. Nello stesso periodo, i missionari cristiani iniziarono a diventare una presenza significativa nella zona.\nA cavallo fra il XVIII secolo e il XIX secolo il territorio dell'odierno Camerun fu occupato dal popolo islamico dei Fulani guidati da Modibo Adama, che sottomisero o scacciarono gli indigeni non musulmani. Adama fond\u00f2 l'emirato, vassallo del califfato.\nColonizzazione tedesca.\nNella seconda met\u00e0 del XIX secolo i tedeschi iniziarono la colonizzazione della regione, giungendo a controllare tutto il territorio dell'odierno Camerun e parte di quello degli stati odierni confinanti. La colonia ebbe nome Kamerun, e la sua capitale fu collocata prima a Bu\u00e9a e poi a Yaound\u00e9.\nIl governo imperiale tedesco fece forti investimenti sullo sviluppo dell'agricoltura e la creazione di infrastrutture in Camerun, realizzando tra l'altro un sistema ferroviario relativamente vasto, un grande ponte sul Sanaga, e numerosi ospedali, tra cui uno a Douala specializzato in malattie tropicali. Queste opere di modernizzazione della regione furono realizzate facendo un uso estensivo del lavoro forzato e altre pratiche coercitive nei confronti degli indigeni.\nDominio anglo-francese.\nNel 1914, durante la prima guerra mondiale gli inglesi iniziarono l'invasione del Camerun dalla Nigeria. L'ultimo forte tedesco capitol\u00f2 nel febbraio del 1916. Dopo la fine della guerra, l'ex colonia tedesca fu divisa fra inglesi e francesi, secondo quanto previsto da un mandato della Societ\u00e0 delle Nazioni del 28 giugno 1919. La porzione francese era quella pi\u00f9 ampia, e aveva capitale Yaound\u00e9; la parte inglese si estendeva dalla Nigeria al Lago Ciad e aveva capitale a Lagos.\nL'amministrazione francese mantenne molti tratti di quella tedesca; furono fatti nuovi investimenti sulle strutture (anche in questo caso facendo uso di lavoro forzato), e il prodotto lordo della colonia aument\u00f2 ulteriormente, soprattutto nelle zone di Douala, Foumban, Yaound\u00e9 e Kribi.\nGli inglesi furono meno presenti, concentrando i propri interessi nella zona in Nigeria (cosa che fece parlare del Camerun inglese come di una \"colonia di una colonia\"). Le vaste piantagioni realizzate durante la dominazione tedesca furono lasciate al controllo di amministratori tedeschi fino a dopo la seconda guerra mondiale.\nNel 1946, il mandato della Societ\u00e0 delle Nazioni fu riconfermato dalle Nazioni Unite, ma (soprattutto nel Camerun francese) la questione dell'indipendenza inizi\u00f2 a essere uno dei principali argomenti del dibattito politico.\nIndipendenza.\nIl principale movimento politico a favore dell'indipendenza del Camerun francese, l'Unione dei Popoli del Camerun (UPC), di ispirazione socialista, fu dichiarato illegale dall'amministrazione francese nel 1955. I militanti dell'UPC, principalmente di etnie Bamil\u00e9k\u00e9 e Bassa, presero le armi, iniziando un lungo periodo di guerriglia, durante il quale il capo dell'UPC Ruben Um Nyob\u00e9 fu assassinato. In ogni caso, nel 1960 la Francia rinunci\u00f2 alle proprie pretese sulla zona, dichiarando la nuova e indipendente Repubblica del Camerun. L'anno successivo si tennero nel Camerun inglese una serie di referendum per stabilire il futuro della colonia, in vista dell'indipendenza. La parte settentrionale della colonia chiese di unirsi alla Nigeria, mentre la parte meridionale vot\u00f2 per confluire nella Repubblica del Camerun.\nAll'interno della Repubblica del Camerun, le parti ex-francese ed ex-inglese mantennero un elevato grado di autonomia, costituendosi in una federazione.\nAhmadou Ahidjo (un Fulani di lingua francese) fu eletto come primo Presidente del Camerun nel 1961. L'indipendenza non aveva posto fine alle azioni di guerriglia dell'UPC, che non riconosceva il nuovo governo, e nel 1966 Ahidjo dichiar\u00f2 fuorilegge tutti i partiti tranne il suo, la Cameroon National Union (CNU). L'UPC fu sconfitta definitivamente nel 1970, ma Ahidjo mantenne lo stato di emergenza nazionale, applicando una politica fortemente autoritaria.\nNel 1972 Ahidjo abol\u00ec il regime federale, creando uno stato unico col nome Repubblica Unita del Camerun e capitale Yaound\u00e9. A differenza di altri capi di Stato autoritari dell'Africa postcoloniale, Ahidjo non caratterizz\u00f2 la propria politica in senso anti-occidentale, cosa che consent\u00ec al Camerun di mantenere un livello relativamente alto di stabilit\u00e0 politica e crescita economica, basata prima sull'agricoltura e poi (dagli anni settanta) sul petrolio.\nNel 1982 Ahidjo diede le dimissioni, designando come proprio successore (con la carica di Primo Ministro) Paul Biya, un alto funzionario di Stato di etnia Beti-Pahuin. In seguito, Ahidjo si pent\u00ec di questa scelta, e i suoi sostenitori tentarono di rovesciare il governo di Biya con un colpo di Stato, senza successo.\nNel 1984, con Biya ancora al potere, la nazione riprese il nome di Repubblica del Camerun. Biya \u00e8 tuttora al governo, avendo eletto elezioni multipartitiche (per quanto discusse) nel 1992, nel 1997 e nel 2004. Appartiene al Movimento Democratico del Popolo Camerunese, CPDM."}
{"id": "859471", "revid": "256896", "url": "https://it.wikipedia.org/wiki?curid=859471", "title": "Palazzo Municipale (Modugno)", "text": ""}
{"id": "859472", "revid": "121643163", "url": "https://it.wikipedia.org/wiki?curid=859472", "title": "Serie A 1989-1990 (calcio a 5)", "text": "La Serie A 1989-1990 \u00e8 stata la 7\u00aa edizione della massima serie del campionato italiano di calcio a 5 nonch\u00e9 la 1\u00aa disputata a livello nazionale. L'edizione corrente, articolata in quattro gironi interregionali, rappresenta una dimensione intermedia tra quella amatoriale dei tornei regionali disputati fino ad allora e quella professionale gestita da un organo centrale dedicato, cio\u00e8 la neonata Divisione Calcio a 5. Dalla stagione seguente la massima serie verr\u00e0 infatti articolata in un girone unico al quale saranno ammesse le prime cinque squadre di ciascun girone.\nFormula.\nLa formula prevedeva una prima fase composta da quattro gironi da dodici squadre seguita da una fase a play-off a cui presero parte le prime due classificate di ciascun girone. Alla \"poule scudetto\", disputata come da tradizione in sede unica, si qualificarono quattro societ\u00e0 laziali cio\u00e8 , , e la campione in carica dell'European Champions Tournament. A vincere il titolo fu proprio quest'ultima, capace di confermarsi per la terza stagione consecutiva campione d'Italia.\nFase finale.\nLa fase finale si \u00e8 disputata a Bologna dal 2 al 6 giugno 1990."}
{"id": "859476", "revid": "60592", "url": "https://it.wikipedia.org/wiki?curid=859476", "title": "Palazzo Scura (Modugno)", "text": ""}
{"id": "859482", "revid": "15756", "url": "https://it.wikipedia.org/wiki?curid=859482", "title": "Campionato mondiale", "text": "Campionato mondiale o campionato del mondo \u00e8 un termine usato in molti sport per denominare un'importante competizione internazionale a cui partecipano atleti o squadre provenienti da tutto il mondo. Si pu\u00f2 trattare di un torneo ad eliminazione o di un circuito di gare, a cadenza annuale o pluriennale. Qualora nella stessa competizione vengano messi in palio pi\u00f9 titoli in varie specialit\u00e0 o categorie, come nel caso dell'atletica leggera o del nuoto, si usa generalmente l'espressione plurale campionati mondiali o campionati del mondo.\nI \"Campionati del mondo di ciclismo su pista\", disputatisi 106 volte, e i \"Campionati mondiali completi di pattinaggio di velocit\u00e0\" 103 volte, entrambi dal 1893, sono i campionati mondiali con pi\u00f9 edizioni disputate.\nCampionati mondiali.\nDelle 47 discipline olimpiche (13 individuali, 24 miste e 10 di squadra), soltanto il tennis non ha mai avuto un campionato mondiale. La Coppa Davis trattandosi di una manifestazione a squadre in uno sport individuale e svolgendosi nel corso dell'anno nelle varie sedi delle Nazionali ospitanti, non pu\u00f2 considerarsi alla stregua di un \"campionato\"."}
{"id": "859483", "revid": "60592", "url": "https://it.wikipedia.org/wiki?curid=859483", "title": "Palazzo della Regina Bona (Modugno)", "text": ""}
{"id": "859486", "revid": "834", "url": "https://it.wikipedia.org/wiki?curid=859486", "title": "Campionato del mondo", "text": ""}
{"id": "859489", "revid": "834", "url": "https://it.wikipedia.org/wiki?curid=859489", "title": "Campionati del mondo", "text": ""}
{"id": "859493", "revid": "84184", "url": "https://it.wikipedia.org/wiki?curid=859493", "title": "Nightshade (agente segreto)", "text": "Mercedes \"Mercy\" Contreras Torres, nome in codice Nightshade, \u00e8 un personaggio letterario di romanzi e racconti di spionaggio dello scrittore Andrea Carlo Cappi, pubblicati da Segretissimo (Arnoldo Mondadori Editore) sotto lo pseudonimo di Fran\u00e7ois Torrent, e riediti da Alacr\u00e1n Edizioni e da Oakmond Publishing con il suo vero nome.\nLa serie, che rispetta i canoni del romanzo spionistico di azione, si distingue non solo per la scelta di una donna come protagonista, ma anche per una visione geopolitica pi\u00f9 vicina a quella di John Le Carr\u00e9 rispetto alla media degli altri libri dello stesso genere. Un'altra caratteristica della serie \u00e8 la forte componente di arti marziali, in particolare la filippina Kali Escrima, dovuta alla stretta collaborazione con l'autore dell'esperto Roberto Bonomelli, che cura le coreografie di numerose scene di combattimento.\nBiografia del personaggio.\nMercedes Contreras Torres, detta \"Mercy\", \u00e8 nata a Siviglia (Spagna), il 1\u00ba luglio 1975, figlia di un funzionario dei servizi segreti spagnoli, Eduardo Contreras, e di una celebre ballerina di flamenco, Valeriana Torres. I genitori si separano di l\u00ec a poco: la madre gestir\u00e0 un locale di flamenco sivigliano insieme al suo nuovo compagno, l'avventuriero Jorge Romero detto \"El Rey\"; il padre porta con s\u00e9 la figlia in Honduras, dove ha acquistato l'isoletta di Cayo Almirante, che trasforma in una scuola di guerriglia finanziata dai servizi segreti americani.\nMercy cresce tra esperti di combattimento e arti marziali, in particolare il guro Ballesteros, maestro di k\u0101l\u012b escrima filippino e qualche anno dopo viene notata da due funzionari della CIA, Charles Wentworth e Richard M. Hedges. A diciotto anni Mercy tenta una drammatica quanto fallimentare fuga da Cayo Almirante. Quando compie ventun anni, il padre la lascia finalmente libera e Mercy torna a Siviglia, dove assume la gestione del locale ereditato dalla madre, morta nel frattempo. El Rey la manda a studiare flamenco presso i migliori maestri della citt\u00e0.\nMa nell'autunno del 2001 Hedges (nome in codice \"Iceman\") la recluta per la rinata \"sezione eliminazioni\" della CIA, la Sezione D, diretta da Charles Wentworth (nome in codice \"Il Professore\"). Mercy, che assume il nome di battaglia \"Nightshade\", scopre ben presto che il suo principale avversario \u00e8 il suo stesso padre, che, \"licenziato\" dalla CIA, si \u00e8 legato a una misteriosa lobby statunitense con l'intenzione di sovvertire gli equilibri dell'intera America Latina. Nel corso delle sue avventure Mercy si trova spesso a combattere contro affiliati di suo padre e in particolare la killer Sickrose, anche lei allieva del guro Ballesteros.\nNelle sue missioni, oltre all'aiuto di El Rey, Nightshade si avvale spesso della collaborazione di alcuni personaggi ricorrenti: in particolare i membri della Sezione D, Kyle \"Angel\" Darrow (con cui ha una relazione) e Thomas \"Doom\" Moretti; un parente di El Rey di nome Paco Torrent, mercante di informazioni segrete; occasionalmente, Nabila Rashid, manager di una societ\u00e0 che recluta spie e guardie del corpo; e Carlo Medina, killer professionista milanese. Questi ultimi due personaggi appartengono alla serie Medina dello stesso autore.\nNightshade fa parte di quello che l'autore ha denominato \"Kverse\", cio\u00e8 un universo narrativo (dotato della sua continuity, di cui fa appunto parte Nightshade, Medina e il detective Toni \"Black\".\nBiografia letteraria.\nIl personaggio di Nightshade nasce nella primavera del 2001 con il progetto di una serie ed un racconto \"di prova\" (che poi diventer\u00e0 uno dei primi capitoli del romanzo \"Missione Cuba\") sottoposti alla collana Segretissimo. Anche se l'autore \u00e8 gi\u00e0 piuttosto noto, gli viene chiesto di pubblicare sotto uno pseudonimo straniero. La scelta cade su \"Fran\u00e7ois Torrent\", in realt\u00e0 il nome di uno dei personaggi collaterali della serie.\nCome dichiarato dall'autore, l'idea della serie nacque da una conversazione con un altro autore di storie di spionaggio, Stefano di Marino (che ha spesso pubblicato come Stephen Gunn), il quale faceva notare che negli ultimi anni non erano pi\u00f9 state scritte storie di spionaggio con una protagonista femminile.\nI diritti di Nightshade vengono a distanza di qualche anno riacquisiti dall'autore. Attualmente i primi titoli della serie, talvolta con materiale inedito, sono in ripubblicazione presso Oakmond Publishing insieme a quelli della parallela serie \"Medina\"."}
{"id": "859495", "revid": "123814389", "url": "https://it.wikipedia.org/wiki?curid=859495", "title": "TVRS", "text": "TVRS \u00e8 un'emittente televisiva di Recanati (MC), fondata nel 1979 da Don Dino Issini. L'amministratore \u00e8 Gabriele Betti.\nLa sede \u00e8 in via San Francesco e il bacino di utenza comprende tutto il territorio delle Marche e parte della Provincia di Rimini. \nStoria.\nGli albori.\nTVRS (TeleVisione Radio Sound) nasce a Recanati nel 1979 su iniziativa di Don Dino Issini. Fin dai primi anni, l'emittente propone una programmazione basata sull'informazione, proponendo un telegiornale locale e diverse rubriche di approfondimento. Il bacino si allarga in continuazione, raggiungendo poi l'intero territorio delle Marche e sconfinando nelle province limitrofe. Nel 1988 l'emittente aderisce al circuito Cinquestelle ma l'esperienza dura lo spazio di cinque anni, infatti gi\u00e0 nel 1993 torna ad essere una emittente autonoma.\nDal 1980 produce e trasmette ininterrottamente un programma dal nome \"La Nostra Gente\" che si occupa di ballo popolare, folklore e musica nella sale da ballo, nelle feste e nelle sagre della regione. Tale programma non ha eguali e risulta una particolarit\u00e0 ed un'originalit\u00e0 di cui l'emittente va particolarmente orgogliosa.\nGli ultimi anni.\nL'emittente trasmette in differita le partite della Scavolini Pesaro (Serie A), della Fileni BPA Jesi (lega Due Basket), della Lube Banca Marche Macerata (Serie A1 maschile (pallavolo)), della Scavolini Pesaro (Serie A1 femminile (pallavolo)), della Fortezza Recanati (DNA Basket), dei 2 club di Loreto di A2 di volley oltre a sintesi dei campionati minori di calcio, basket e pallavolo, trovano spazio anche il ciclismo e le bocce con delle rubriche settimanali. Nell'autunno 2011 si accorda con la Scavolini Pesaro di basket per la trasmissione in diretta delle trasferte di campionato non trasmesse da RAI o La7.\nA fine agosto 2013 cessa la produzione diretta dei contenuti.\nFrequenza di trasmissione DTT.\nCanale 43 UHF su tutto il territorio marchigiano, la diffusione \u00e8 operata mediante 50 impianti, raggiungendo il 94% degli abitanti."}
{"id": "859498", "revid": "767487", "url": "https://it.wikipedia.org/wiki?curid=859498", "title": "Dennis Johnson", "text": "Carriera.\nJohnson fu scelto al draft 1976 dai Seattle SuperSonics, dalla Pepperdine University. Divent\u00f2 subito conosciuto come una delle migliori guardie della NBA. Facilmente riconoscibile per i suoi capelli afro un po' rossicci e le lentigini sul volto, Johnson \u00e8 considerato tra i migliori difensori e passatori della pallacanestro professionistica.\nJohnson vinse un titolo NBA con i Seattle SuperSonics nel 1979, battendo in finale i Washington Bullets che avevano avuto la meglio all'ultimo atto un anno prima; quell'anno fu anche nominato MVP delle finali, dopo aver fatto registrare una media di 22,6 punti, 6 rimbalzi, 6 assist, 1,8 palle rubate e 2,2 stoppate a partita.\nDopo tre stagioni ai Phoenix Suns dal 1980 al 1983, durante il quale fu selezionato per la prima volta come All-NBA First Team, arriv\u00f2 ai Boston Celtics, i quali avevano bisogno di una point guard capace di difendere su Magic Johnson. A Boston gioc\u00f2 con Larry Bird, Kevin McHale, Danny Ainge e Robert Parish, vincendo altri due campionati NBA nel 1984 e nel 1986 e raggiungendo le finals anche nel 1985 e nel 1987.\nNella sua carriera Johnson ha giocato cinque volte agli All-Star Game, ed \u00e8 stato nominato per sei volte nel primo quintetto difensivo NBA, e per tre volte nel secondo.\nLa morte.\nIl 22 febbraio 2007, all'et\u00e0 di 52 anni, Johnson, all'epoca allenatore degli Austin Toros della NBA Development League, \u00e8 scomparso a seguito di un attacco cardiaco occorsogli all'Austin Convention Center alla fine di un allenamento con la sua squadra. Gli Austin Toros, in onore del proprio coach, hanno ritirato la maglia n\u00ba 3, gi\u00e0 ritirata per Johnson dai Boston Celtics nel 1991."}
{"id": "859499", "revid": "287204", "url": "https://it.wikipedia.org/wiki?curid=859499", "title": "Campionato europeo", "text": "Il campionato europeo (o campionato d'Europa) \u00e8 una competizione sportiva ufficiale che mette in palio, a cadenza periodica, il titolo di campione d'Europa di una determinata disciplina.\nNella maggior parte dei casi ci si riferisce a tornei per squadre nazionali o in cui gli atleti, pur se in competizione individuale, rappresentano il proprio Paese; pi\u00f9 raramente l'espressione riguarda atleti individuali o societ\u00e0 e squadre di club."}
{"id": "859500", "revid": "599013", "url": "https://it.wikipedia.org/wiki?curid=859500", "title": "Campionati europei di pallacanestro", "text": ""}
{"id": "859501", "revid": "339392", "url": "https://it.wikipedia.org/wiki?curid=859501", "title": "Ugo Banzer", "text": ""}
{"id": "859503", "revid": "122246", "url": "https://it.wikipedia.org/wiki?curid=859503", "title": "Campionati europei di pallavolo", "text": ""}
{"id": "859505", "revid": "834", "url": "https://it.wikipedia.org/wiki?curid=859505", "title": "Campionato d'Europa", "text": ""}
{"id": "859506", "revid": "834", "url": "https://it.wikipedia.org/wiki?curid=859506", "title": "Campionati d'Europa", "text": ""}
{"id": "859508", "revid": "9316", "url": "https://it.wikipedia.org/wiki?curid=859508", "title": "Fratello Mitra", "text": ""}
{"id": "859510", "revid": "6923", "url": "https://it.wikipedia.org/wiki?curid=859510", "title": "Ophiacodon", "text": " \nL'ofiacodonte (gen. Ophiacodon), il cui nome significa \"dente di serpente\", \u00e8 un genere estinto di sinapside ofiacodontide vissuto tra il Carbonifero superiore e il Permiano inferiore, in Nord America e forse anche in Europa. Il genere \u00e8 stato nominato insieme alla sua specie tipo, \"O. mirus\", dal paleontologo Othniel Charles Marsh, nel 1878, e attualmente comprende altre cinque specie. Come tutti gli ofiacodontidi, l\"Ophiacodon\" \u00e8 uno dei sinapsidi pi\u00f9 basali ed \u00e8 vicino alla linea evolutiva che porta ai mammiferi.\nDescrizione.\n\"Ophiacodon\" aveva un teschio grande con un muso profondo. Il cranio era pi\u00f9 lungo di qualsiasi altro sinapside evoluto, raggiungendo la lunghezza massima di 50 centimetri (20 pollici). Le ganasce sono rivestite con molti piccoli denti. Era pi\u00f9 grande della maggior parte degli altri tetrapodi (vertebrati dai quattro arti) del suo tempo, con una lunghezza che variava da 1,60 ai 3 metri (da 5,2 a 9,8 piedi) per un peso da 26 a 230 chilogrammi (57-507 libre) di peso.\nMolti esemplari di \"Ophiacodon\" variano notevolmente in termini di dimensioni. Queste differenze in termini di dimensioni, una volta sono stati usate per distinguere le varie specie, ma oggi sono riconosciuti come variazioni ontogenetiche legate alle et\u00e0 degli individui. Le ossa pi\u00f9 piccole hanno spesso uno sviluppo superficiale articolare rispetto alle ossa pi\u00f9 grandi, il che implica che essi provengono da individui pi\u00f9 giovani, mentre le ossa pi\u00f9 grandi provengono dagli adulti. L'analisi istologica e l'anatomia microscopica delle ossa suggerisce che le differenze in termini di dimensioni rappresentano diversi stadi di crescita, piuttosto che specie diverse.\nPaleoecologia.\nMolto probabilmente \"Ophiacodon\" era un animale terrestre, sebbene pi\u00f9 di una volta i paleontologi abbiano ipotizzato uno stile di vita semi-acquatico. Il primo a proporre un modello di vita semi-acquatico per \"Ophiacodon\", fu il paleontologo Ermine Cowles Case, nel 1907, anche se ha poi respinto l'idea. Alcune caratteristiche anatomiche dell'animale come gli ampi artigli che sembravano essere adattamenti per pagaiare, mascelle sottili e numerosi piccoli denti, propongono che l'animale fosse almeno in parte adattato ad una vita semi-acquatica e che si nutrisse di pesci e altri animali dall'ossatura poco sviluppata, adattamenti che peraltro si riscontrano anche in molti altri tetrapodi secondariamente acquatici. \nNel 1940, i paleontologi Alfred Romer e Llewellyn Ivor indicarono le zampe posteriori pi\u00f9 lunghe di quelle anteriori come un altro adattamento acquatico per \"Ophiacodon\", presumibilmente perch\u00e9 gli arti posteriori avrebbero aiutato l'animale a spingersi attraverso l'acqua. Tuttavia queste caratteristiche non sono pi\u00f9 pensate come una prova di uno stile di vita acquatico; per esempio, gli ampi artigli sono visti nella maggior parte dei primi tetrapodi, anche quelli noti per essere esclusivamente terrestri e le lunghe zampe posteriori di \"Ophiacodon\" non sarebbe state un mezzo efficace per la propulsione, poich\u00e9 i piedi erano relativamente piccoli e avevano poca superficie per poter pagaiare. Analisi delle vertebre di \"Ophiacodon\" indica che l'animale era pi\u00f9 probabile terrestre e trascorso poco tempo in acqua. Un'ulteriore modello di inferenza paleobiologica per il femore dell'animale suggerisce allo stesso modo uno stile di vita terrestre, sebbene la corteccia piuttosto spessa potrebbe suggerire uno stile di vita semi-anfibio, piuttosto che prettamente terrestre.\nI vari scheletri di \"Ophiacodon\" mostrano un modello di crescita molto rapida, chiamato ossea fibrolamellare (FLB), suggerendo che l'animale fosse almeno parzialmente a sangue caldo. Il modello FLB si trova anche negli uccelli e nei mammiferi.\nNella cultura di massa.\n\"Ophiacodon\" \u00e8 una delle creature ottenibili nel gioco per android \"\"; e in Jurassic World Alive"}
{"id": "859514", "revid": "120514059", "url": "https://it.wikipedia.org/wiki?curid=859514", "title": "Ione (dialogo)", "text": "Lo Ione \u00e8 un dialogo giovanile di Platone in cui Socrate cerca di dimostrare che l'attivit\u00e0 del rapsodo e la stessa poesia non nascono dalla conoscenza, ma sono il risultato di un'ispirazione divina.\nStruttura e contenuto dello \"Ione\".\nLa rapsodia \u00e8 arte?\nSocrate incontra il rapsodo Ione, che \u00e8 di ritorno da Epidauro dove, alle feste in onore di Asclepio, ha vinto dei primi premi grazie alla sua bravura ed abilit\u00e0. Socrate, rimandando a un altro giorno la possibilit\u00e0 di avere un saggio della bravura di Ione, chiede a costui se sappia declamare i versi di Omero, Esiodo ed Archiloco, ma Ione afferma di non poterlo fare, perch\u00e9 egli \u00e8 esperto solo di Omero. Il filosofo allora lo spinge ad ammettere che, se il rapsodo fosse veramente \u201cesperto\u201d di poesia, saprebbe ben parlare indifferentemente di Esiodo e di Omero, di Archiloco e di Saffo, allo stesso modo in cui un esperto di statue sarebbe esperto di ogni genere di statue e non solo di quelle di un determinato autore. Ione ne \u00e8 persuaso: tuttavia, egli afferma di essere come addormentato quando sente parlare di altri poeti, mentre l'animo gli si risveglia quando sente parlare di Omero.\nLa poesia \u00e8 \"mania\", ispirazione divina.\nSocrate afferma che nel processo poetico \u00e8 la Musa ad ispirare il poeta; questa forza che lo pervade lo manda fuori di senno, ed in realt\u00e0 quando compone poesia egli non \u00e8 in s\u00e9, ma \u00e8 ministro della dea stessa. Inoltre, cos\u00ec come accade per la pietra di Eraclea (un magnete), questa forza che pervade il poeta si propaga ad altri, come per gli anelli di una catena; tuttavia, il poeta non \u00e8 in grado di comporre poesia quando \u00e8 in senno, cos\u00ec come le baccanti o i coribanti non sono in grado di fare ci\u00f2 che fanno quando non sono ispirati dal dio. Ione \u00e8 convinto che quanto dica Socrate sia giusto: egli stesso si sente in preda ad un delirio quando recita Omero, e vede che \u00e8 capace di suscitare le stesse passioni in chi lo ascolta, il quale si commuove, agitandosi pur senza un motivo ben preciso.\nIl poeta non ha scienza di ci\u00f2 che recita.\nIone afferma, per\u00f2, che egli ha scienza di qualcosa, ossia di ci\u00f2 che dice Omero. Socrate confuta questa pretesa di Ione. In Omero sono infatti presenti versi in cui si parla di medicina, di arte della guerra, di capacit\u00e0 di condurre i cavalli, eccetera. Giudicare se queste cose scritte da Omero sono scritte bene o male sar\u00e0 compito ora del medico, ora dello stratega, ora dell'auriga: essi infatti hanno scienza (o arte) di queste cose. L'arte infatti verte su oggetti specifici, cos\u00ec la medicina verte sulle malattie, l'arte strategica sulle tattiche militari, l'arte dell'auriga sul condurre i carri. Quali sono, in Omero, quegli oggetti di specifica competenza dell'arte rapsodica? Ione risponde: la capacit\u00e0 di sapere che cosa convenga dire ad un uomo, ad una donna, ad un servo, ad un liberto. A Socrate non piace questa risposta: che cosa convenga dire ad un marinaio lo sa pi\u00f9 un pilota o un rapsodo? Evidentemente un pilota. Che cosa convenga dire ad un malato lo sa pi\u00f9 un medico o un rapsodo? Chiaramente un medico. Ione afferma allora che l'arte del rapsodo \u00e8 sapere che cosa convenga dire ad un comandante per incitare i suoi uomini: l'arte del rapsodo \u00e8 l'arte del condottiero e chi \u00e8 buon rapsodo \u00e8 buon comandante di eserciti, anche se non \u00e8 detto che un buon comandante sia anche un buon rapsodo. Socrate ride della risposta: perch\u00e9 allora Ione non si fa eleggere stratega? La verit\u00e0 \u00e8 che Ione non sa rispondere alla domanda \u201cquali sono gli oggetti di cui si occupa l'arte rapsodica\u201d perch\u00e9 la rapsodia non \u00e8 arte.\nConclusione.\nSocrate mette Ione di fronte ad una scelta: se egli afferma che la rapsodia \u00e8 arte, allora \u00e8 ingiusto e scorretto, perch\u00e9 non vuole rispondere alle domande di Socrate, e quindi non vuole dirgli quali siano gli ambiti di competenza di quest'arte; se invece afferma che la rapsodia non \u00e8 un'arte, ma un'ispirazione divina, allora sar\u00e0 non solo un uomo giusto e corretto, ma un uomo divino. Ione sceglie la seconda possibilit\u00e0, e Socrate lo saluta: vada pure a cantare la gloria di Omero con belle parole, ma consapevole di dover tale dono ad una sorte divina e non ad una reale conoscenza.\nLo \"Ione\" di Platone: contro l'educazione poetica.\nNello \"Ione\", Platone sferra il primo colpo al ruolo educativo che rivestiva la poesia ai suoi tempi. L\u2019\"Iliade\" e l\u2019\"Odissea\", in special modo, erano vere e proprie enciclopedie del sapere, in quanto erano contenute in esse precetti di strategia militare, di religione, di architettura, di medicina. L'attivit\u00e0 rapsodica serviva a tramandare alle generazioni successive tutto il sapere (morale e tecnico) che era necessario conoscere per essere accettati all'interno della comunit\u00e0. Poich\u00e9 la scrittura, all'epoca di Platone, non aveva ancora raggiunto il primo posto come mezzo di diffusione della cultura, il rapsodo non era un semplice attore che recitava le poesie scritte da altri, ma rappresentava un maestro ed un educatore perch\u00e9, attraverso di lui, gli uomini, giovani e vecchi, sentivano gli echi della saggezza antica. Per il fatto che la poesia eserciti dunque una funzione didascalica, essa rappresenta, agli occhi di Platone, un notevole pericolo: proprio la poesia \u00e8, infatti, lontana dall'arte e non ha nulla da insegnare a chi ascolta. Essa, infatti, \u00e8 ingannatrice e non fa che traviare la mente di chi la sente suscitando passioni irragionevoli: lo stesso Ione confessa che alle sue \"performance\" gli uomini si commuovono e piangono, senza che nessun pericolo li minacci. Questa caratteristica della poesia non esalta per nulla le virt\u00f9 della ragione dell'uomo; essa deve essere abbandonata come deposito sociale della cultura, perch\u00e9, essendo ispirata dal dio non comporta nessuna vera scienza umana, nessun vero insegnamento. Socrate stesso rileva che la rapsodia non ha alcuna competenza specifica, ma che anzi, proprio come il dio Proteo si tramuti \u00abin mille forme\u00bb e che il suo ambito specifico risulti quindi inafferrabile. Come lascia intendere la conclusione del dialogo, Socrate non impedisce a Ione di continuare la sua attivit\u00e0, ma pretende che la poesia abbandoni il suo ruolo educativo.\nLo \"Ione\" all'interno della produzione platonica.\nAd alcuni storici della filosofia lo \"Ione\" \u00e8 apparso come opera inautentica, mentre altri, pur riconoscendone l'autenticit\u00e0, lo hanno denigrato come opera \"minore\", presentandolo come un'opera di scarso interesse e valore. Recentemente, invece, i giudizi si sono notevolmente ribaltati; molti storici hanno riconosciuto nello \"Ione\" una notevole coerenza con opere successive. In particolare, la critica al ruolo dei poeti-educatori, si trova gi\u00e0 presente nell\u2019\"Apologia di Socrate\", forse la primissima opera di Platone. Un giudizio ancora pi\u00f9 negativo sullo statuto della poesia si trova nel libro X della \"Repubblica\", dove la poesia \u00e8 squalificata non solo per il ruolo che ricopre nella societ\u00e0, ma per il suo preciso statuto ontologico, che la vede tre lunghezze lontana dall'Idea e, quindi, dalla verit\u00e0. Inoltre, la tesi della poesia come \"mania\" ossia come una forma di pazzia ispirata dalla divinit\u00e0, la si trova anche nel \"Fedro\", opera forse successiva alla \"Repubblica\". Lo \"Ione\", in questa prospettiva, si salda allora con il restante corpus platonico senza comprometterne la stabilit\u00e0."}
{"id": "859522", "revid": "33730", "url": "https://it.wikipedia.org/wiki?curid=859522", "title": "Vallefredda", "text": ""}
{"id": "859523", "revid": "4506", "url": "https://it.wikipedia.org/wiki?curid=859523", "title": "Il muro di Padova", "text": ""}
{"id": "859525", "revid": "767487", "url": "https://it.wikipedia.org/wiki?curid=859525", "title": "Varanosaurus", "text": " \nIl varanosauro (gen. Varanosaurus) \u00e8 un tetrapode fossile vissuto nel Permiano inferiore in Nordamerica.\nDescrizione.\nIl suo aspetto doveva essere molto simile a quello di un varano (come suggerisce il nome) lungo circa 1,5 metri, ma il cranio sinapsideo hanno portato i paleontologi a considerarlo un membro primitivo del gruppo dei pelicosauri. Il corpo era lungo e basso, sorretto da zampe artigliate poste ai suoi lati. La coda era molto lunga mentre il cranio, contrariamente quello di altri pelicosauri, era piuttosto basso, munito di piccoli denti aguzzi. Erano presenti, inoltre, due paia di lunghi denti caniniformi particolarmente appuntiti.\nStile di vita.\nLe sue prede dovevano essere piccoli rettili e anfibi dell'epoca, e le sue abitudini dovevano essere strettamente terrestri, al contrario di quelle del contemporaneo \"Ophiacodon\" (in gran parte semiacquatico), anche se i due animali potrebbero anche essere vissuti nello stesso habitat."}
{"id": "859526", "revid": "22356", "url": "https://it.wikipedia.org/wiki?curid=859526", "title": "Sinapside", "text": ""}
{"id": "859529", "revid": "122668544", "url": "https://it.wikipedia.org/wiki?curid=859529", "title": "T\u00eate de Moine", "text": "Il T\u00eate de Moine (letteralmente 'testa di monaco') \u00e8 un formaggio svizzero unico al mondo per le modalit\u00e0 con cui si consuma: delicati \"petali di formaggio\" ottenuti con uno strumento a coltello orizzontale, la tipica \"girolle\". Il formaggio deve infatti essere raschiato, cos\u00ec da sprigionare i suoi aromi estremamente complessi. Il t\u00eate de moine viene prodotto nel Canton Giura e nel Giura bernese, regione francofona del Canton Berna, ed \u00e8 originario dell'abbazia di Bellelay, situata nel comune di Saicourt, nel distretto di Moutier. Attualmente, meno di dieci caseifici della regione di montagna dei distretti di Franches-Montagnes, di Porrentruy, Moutier e di Courtelary producono questa specialit\u00e0 casearia, un'arte che i monaci della zona conoscevano gi\u00e0 pi\u00f9 di otto secoli fa. Viene esportato in tutto il mondo ed \u00e8 uno dei formaggi pi\u00f9 famosi della tradizione casearia elvetica.\nStoria.\nRisalgono al 1292 i primi scritti da cui emerge che questo formaggio degli abati aveva acquisito una tale fama e reputazione da essere utilizzato come compenso degli allevatori ai proprietari terrieri, per regolare le controversie ed essere offerto in dono ai principi vescovi di Basilea o ancora come valuta di scambio.\nIl nome commerciale T\u00eate de Moine risale invece a due secoli or sono. Gli venne attribuito dai soldati francesi della Rivoluzione francese che, dopo aver cacciato i monaci, scoprirono nelle cantine le forme di questo formaggio. Assimilarono il modo di raschiarlo per poterlo gustare alla tonsura (rasatura del capo) di un monaco.\n\u00c8 un formaggio a base di latte crudo e intero di vacca. Il suo peso medio \u00e8 di 850 grammi, ma talvolta la forma pu\u00f2 raggiungere 2,5\u00a0kg. La forma \u00e8 cilindrica; l'altezza corrisponde al 70-100 % del diametro.\nPu\u00f2 essere gustato tutto l'anno, di preferenza accompagnato da un vino bianco secco, dopo una stagionatura di 2-3 mesi.\nLa Girolle.\nNel 1981 \u00e8 stata inventata la \u00ab\"Girolle\"\u00bb, utensile che permette di realizzare \u00abrosette di T\u00eate de Moine\u00bb facendo girare orizzontalmente una lama, il cui perno \u00e8 infilato al centro della forma di formaggio.\nCollegamenti esterni.\n "}
{"id": "859538", "revid": "767487", "url": "https://it.wikipedia.org/wiki?curid=859538", "title": "Casea", "text": "Il casea (gen. Casea) \u00e8 un rettile estinto, vissuto nel Permiano inferiore in Europa e in Nordamerica.\nL'aspetto di questo animale era piuttosto strano: lungo circa 1,2 metri, il casea era dotato di un corpo estremamente largo e di robuste zampe. Il cranio, invece, era molto piccolo, corto e dotato di una dentatura tipica di un animale erbivoro. Sulla mandibola non erano presenti denti. Il casea apparteneva a una linea primitiva di pelicosauri, i caseidi, che prosperarono fino al Permiano medio, e furono gli ultimi pelicosauri a scomparire. Lo stile di vita del casea doveva essere semplice: era un erbivoro che passava il tempo a nutrirsi di fogliame e a rimanere disteso sulle rocce per regolare la sua temperatura corporea grazie al suo vasto corpo. I suoi principali predatori dovevano essere altri pelicosauri, come il ben noto dimetrodonte e \"Varanops\". Un suo parente, \"Cotylorhynchus\", superava i tre metri di lunghezza."}
{"id": "859540", "revid": "17711", "url": "https://it.wikipedia.org/wiki?curid=859540", "title": "Infiammazioni", "text": ""}
{"id": "859541", "revid": "287204", "url": "https://it.wikipedia.org/wiki?curid=859541", "title": "Tete de Moine", "text": ""}
{"id": "859543", "revid": "287204", "url": "https://it.wikipedia.org/wiki?curid=859543", "title": "Tete de moine", "text": ""}
{"id": "859550", "revid": "17711", "url": "https://it.wikipedia.org/wiki?curid=859550", "title": "Infiammazioni croniche", "text": ""}
{"id": "859553", "revid": "113370448", "url": "https://it.wikipedia.org/wiki?curid=859553", "title": "Magliano (Sillano Giuncugnano)", "text": "Magliano (gi\u00e0 \"Magliano in Garfagnana\") \u00e8 una frazione del comune italiano di Sillano Giuncugnano, nella provincia di Lucca, in Toscana.\nIl paese, posto nell'alta Garfagnana, \u00e8 diviso in due parti, denominate \"Magliano a mattina\" e \"Magliano a sera\" (o anche, semplicemente, di \"qua e di l\u00e0\", o \"occidentale e orientale\").\nStoria.\nDi Magliano si fa gi\u00e0 menzione in un documento dell'Archivio arcivescovile di Lucca datato 18 gennaio 793, nel quale si cita l'acquisto da parte del vescovo Giovanni per cento soldi d'oro di diverse terre nella Garfagnana alta, tra le quali una \"casa massaricia con terre annesse in Magliano e un'altra in Ponteccio\".\nIl nome si richiama a un personale gentilizio latino \"Ma(l)lius\".\nSappiamo anche che la chiesa di san Dalmazio di Lucca aveva beni in \"Maliano finibus Carfaniense\" nell'anno 819. Nel 995 il vescovo allivella alcuni beni della chiesa di san Martino di Careggine, tra i quali ne cita alcuni a Gragna e Magliano.\nNel diploma di Federico I imperatore del 1185, si nomina un \"castrum de Malliano cum pertinentiis\". Molto probabilmente si trattava di un fortilizio situato nella localit\u00e0 che prender\u00e0 poi il nome di Castelletto, posto a breve distanza da Magliano. Stando anzi ad alcune indagini eseguite sul sito, la fortificazione si sarebbe trovata alla \"Terra\", dove poi verr\u00e0 eretta la chiesetta di Santa Felicita.\nScrive Raffaello Raffaelli nella sua opera \"Descrizione geografica, storica ed economica della Garfagnana\" (1879): \"Magliano, posto nella sommit\u00e0 de' monti di Thea, ha chiesa curata sotto il titolo di S. Andrea, d'entrata di scudi pi\u00f9 di 200, con bella residenza; et \u00e8 divisa detta terra in due villaggi, curati da detto Rettore, e fanno anime 250 e fuochi d'estimo 6 e per essi danno soldati 26.\"\n\"Ha territorio grande nelli monti di Thea, ove sono bellissime praterie, parte di detto Comune, e parte d'altri, come Giuncugnano et altri villaggi de' lucchesi della Lunigiana.\"\n\"E per tali praterie vi sono gran quantit\u00e0 di lepre, e tali cacce sono fatte ogn'anno dal Sig. Marchese Malaspina di Fusdinovo, e ne piglia 50 e 60 per volta.\"\n\"Tal Comune ha entrata di pascoli et erbatici di scudi 50 l'anno. Il suo sito \u00e8 aspro, e non vi si raccoglie vino et anche poche castagne. Tiene pecore e capre n\u00b0 300; bestie vaccine para 60; cavalli e somari n\u00b0 20\".\nNel XVI secolo, le pi\u00f9 consistenti famiglie residenti a Magliano erano Bertolini (detti anche Varigliani per la loro origine da Varliano), Billi, Cecchini, Cecconi, Ciuffardi, Contipelli, Danti, Galli, Jori, Magliani, Mazzoli, Nuccini, Orsini, alle quali si aggiungeranno nel secolo successivo anche le famiglie Bosi, Poli e Spadini.\nMagliano pass\u00f2 da Lucca agli Estensi nel 1446.\nRisalente almeno al XV secolo, la chiesa parrocchiale di Magliano intitolata a sant'Andrea Apostolo, fu sistemata nel 1734. \u00c8 del 1739 il vasto dipinto della volta interna, opera del pittore Giuseppe Morelli di Gragnola, rappresentante il martirio di sant'Andrea. Nel tempio si conservano anche diverse reliquie. Oltre a quelle di sant'Andrea apostolo, di Sant'Ansano martire, di San Biagio e della Santa Croce, vi sono le supposte reliquie di tutto il corpo dei martiri Giusto ed Emiliano. La scossa sismica del 2013 ne ha compromesso parzialmente la struttura determinandone attualmente l'inagibilit\u00e0. La parrocchia fu elevata a prepositura perpetua per i meriti del parroco dottor don Francesco Boni.\nScrive il parroco don Francesco Boni in data 27 gennaio 1822, in risposta a un questionario di monsignor Pio Luigi Scarabelli, vescovo di Sarzana: \"La Chiesa parrocchiale [...] ha presso a poco la figura rettangolare con due sfondi nei lati dove sono fabbricate due cappelle, \u00e8 d'un'ampiezza proporzionata alla popolazione, \u00e8 soggetta all'umido dalla parte settentrionale. [...] Le riparazioni s\u00ec della Chiesa che di tutt'altro appartenente ad essa si fanno ogni qual volta urga il bisogno a spese or dell'Opera, or dei parrocchiani e del Parroco, essendo l'Opera meschina. [...] Vi sono quattro altari intitolati uno maggiore, l'altro della B. Vergine, il terzo del Rosario o di S. Carlo, il quarto di S. Ansano e di S. Genesio. Il primo non ha statua n\u00e9 quadro; gl'altri tre sono in quadro tolerabile; quello della B. Vergine e del Rosario sono alquanto laceri nell'estremit\u00e0 inferiore, che dall'ornato dell'altare quasi si occulta\".\nRisale alla met\u00e0 dell'Ottocento l'oratorio intitolato alla Madonna di Loreto, privato, recentemente restaurato, impreziosito da una pala di discreta fattura risalente al XVI secolo ca., raffigurante la Madonna di Loreto, attorniata da santi fra i quali sono riconoscibili Sant'Antonio Abate, San Francesco d'Assisi, Sant'Agata."}
{"id": "859558", "revid": "122493585", "url": "https://it.wikipedia.org/wiki?curid=859558", "title": "Eothyris parkeyi", "text": "L'eotiride (Eothyris parkeyi) \u00e8 un piccolo sinapside fossile, vissuto nel Permiano inferiore in Nordamerica.\nQuesto piccolo animale, lungo forse una cinquantina di centimetri, \u00e8 noto solo per un cranio. L'eotiride \u00e8 uno dei pelicosauri pi\u00f9 primitivi: le caratteristiche del cranio lo avvicinano ai caseidi (come \"Casea\"), un gruppo di animali erbivori che prosperarono per svariati milioni di anni. L'eotiride, per\u00f2, non era di sicuro erbivoro: i suoi denti erano aguzzi, e alcuni di essi, posti in avanti sulla mascella, erano molto lunghi, richiamando per forma i canini. Le sue prede dovevano essere insetti e piccoli anfibi. Un suo stretto parente \u00e8 \"Oedaleops\"."}
{"id": "859564", "revid": "104458", "url": "https://it.wikipedia.org/wiki?curid=859564", "title": "Girolle", "text": "La Girolle \u00e8 il nome attribuito ad un utensile da cucina particolare, utilizzato per raschiare il formaggio svizzero \"T\u00eate de Moine\" che beneficia di un certificato di Appellation d'origine contr\u00f4l\u00e9e (AOC) dal 2001.\nIl \"T\u00eate de Moine\" \u00e8 un formaggio a base di latte crudo prodotto presso l'abbazia di Bellelay nel comune di Saicourt (distretto di Moutier, situato a sua volta nel Canton Berna). Viene esportato in tutto il mondo e contribuisce ad aumentare il grande prestigio della tradizione casearia elvetica.\nLa girolle venne inventata nel 1982 dall'elvetico Nicolas Crevoisier. L'utensile permette di creare dei \u00ab petali di T\u00eate de Moine \u00bb (o rosette) facendo girare un coltello raschiatore su un asse impiantato al centro del formaggio. Questo apparecchio costituisce un ulteriore impulso al suo consumo (per il suo aspetto conviviale) e ha permesso all'Azienda produttrice \"Metafil\", di superare il periodo di crisi che stava attraversando senza dover ricorrere a ristrutturazioni e licenziamenti di personale."}
{"id": "859565", "revid": "253269", "url": "https://it.wikipedia.org/wiki?curid=859565", "title": "Roma Maffia", "text": "Biografia.\nHa origini tedesche, spagnole, inglesi ed ha discendenze afro-caraibiche; il cognome italiano (probabilmente inventato) deriva dal patrigno. Dopo essersi diplomata nel 1973 a New York alla St. Michael Academy, ha iniziato la sua carriera di attrice in \"Off-Broadway\" e \"Off-Off-Broadway\". Nel 1994 ha interpretato Carmen nel film \"Cronisti d'assalto\" di Ron Howard. Poco dopo, ha ottenuto un ruolo nella serie televisiva \"Chicago Hope\". Ha proseguito la carriera interpretando per quattro stagioni Grace Alvarez, un medico legale, per la serie TV della NBC \"Profiler - Intuizioni mortali\". \u00c8 stata guest-star e ha avuto ruoli ricorrenti in telefilm come \"E.R. - Medici in prima linea\", \"The West Wing\", \"Law &amp; Order\" e \"I Soprano\". \nI suoi ruoli pi\u00f9 famosi sono quelli del procuratore Catherine Alvarez nel film \"Rivelazioni\" (1994), con Michael Douglas e Demi Moore, e quello dell'anestesista Liz Cruz, collega di due chirurghi plastici, nel telefilm \"Nip/Tuck\", accanto a Julian McMahon, con il quale ha lavorato nella serie \"Profiler - Intuizioni mortali\". In seguito ha preso parte alla serie \"Law &amp; Order\", nel ruolo di Vanessa Galiano, e ha interpretato il giudice Victoria Peyton nel telefilm del canale ABC \"Boston Legal\". Nell'aprile del 2013 \u00e8 entrata a far parte del telefilm \"Pretty Little Liars\" a partire dalla quarta stagione: il suo personaggio \u00e8 quello del tenente Linda Tanner, un investigatore statale nonch\u00e9 collaboratrice di Gabriel Holbrook (Sean Faris)."}
{"id": "859573", "revid": "124091402", "url": "https://it.wikipedia.org/wiki?curid=859573", "title": "Episodi di Lost (seconda stagione)", "text": "La seconda stagione della serie televisiva Lost \u00e8 stata trasmessa negli Stati Uniti dall'emittente ABC per la prima volta dal 21 settembre 2005 al 24 maggio 2006.\nIn Italia \u00e8 stata trasmessa in prima visione dal canale satellitare Fox dal 18 settembre al 4 dicembre 2006 e in chiaro da Rai 2 dal 13 febbraio 2007 al 1\u00ba maggio 2007. In Svizzera \u00e8 stata trasmessa dal 10 dicembre 2006 all'11 febbraio 2007 sulla RSI.\nUomo di scienza, uomo di fede.\nTrama.\nUn uomo (interpretato da Henry Ian Cusick) che sta dormendo su una branda, viene svegliato dal suono di un allarme. Si alza in piedi e si avvia verso un microcomputer dall'aspetto vecchio, risalente probabilmente agli anni settanta. Inserisce velocemente un codice in esso e l'allarme smette di suonare, mentre un timer viene resettato a 108 minuti. Poi, inizia la sua giornata lavandosi, facendo ginnastica e colazione in quello che sembra un appartamento degli anni sessanta e accende un vecchio grammofono che riproduce il singolo di Mama Cass, \"Make Your Own Kind of Music\", del 1969. Viene nuovamente allertato da un'esplosione. Prende perci\u00f2 un fucile Simonov SKS da un'armeria e guarda attraverso una telecamera puntata su un tunnel verticale. In superficie, vi sono Jack Shephard e John Locke.\nJack, John, Kate e Hugo, intanto, discutono sul da farsi ora che la botola \u00e8 stata fatta esplodere. Jack, convinto sia meglio per loro scendere solo all'alba del giorno seguente, torna alle grotte, dopo che Kate gli ha fatto notare come sul retro della botola vi sia la scritta \"Quarantena\".\nIn un flashback, Jack riceve al pronto soccorso del suo ospedale una donna, Sarah, vittima di un terribile incidente stradale, che sar\u00e0 poi la sua futura moglie.\nSull'isola, Shannon, insieme a Sayid, cerca Vincent, il labrador affidatole da Walt. Dopo essersi separati, Shannon, ora da sola, vede in un'allucinazione lo stesso Walt, sanguinante, che cerca di parlarle. Intanto Hugo, di ritorno dalla botola, parla con Jack dei numeri (4 8 15 16 23 42) scritti su un fianco della botola e di come essi, secondo lui, portino molta sfortuna. Jack non gli crede e Hugo, deluso dal suo comportamento, commenta la sua scarsa capacit\u00e0 di sostegno al paziente.\nAnni prima, Jack riesce a salvare Sarah, ma le comunica che probabilmente non riuscir\u00e0 pi\u00f9 ad avere il controllo delle gambe a causa di un grave danno alla spina dorsale. Christian lo critica per la sua scarsa abilit\u00e0 nel sostegno al paziente.\nJack, Kate, Locke e Hugo tornano alle grotte. Jack spiega ai sopravvissuti come non sia in realt\u00e0 possibile rifugiarsi all'interno della botola che hanno aperto e racconta della morte del dottor Leslie Arzt, avvenuta nell'ultimo episodio della prima stagione. John dichiara di voler prendere alcuni cavi per calarsi al suo interno e torna indietro accompagnato da Kate.\nFlashback: Jack incontra il fidanzato di Sarah, che ha deciso di lasciarla in seguito all'incidente. Sarah, triste, si \u00e8 gi\u00e0 rassegnata al fatto che non potr\u00e0 pi\u00f9 camminare, ma Jack le promette il contrario.\nAlle grotte, Kate si cala nel tunnel con l'aiuto di Locke. La donna per\u00f2, dopo essersi accorta della presenza di qualcosa di strano sul fondo del tunnel, scompare misteriosamente mentre un fascio di luce azzurra viene proiettato fuori dalla botola. Locke scende per cercarla.\nSempre nel passato, Jack una sera si allena facendo tour de stade. Stanco, perde l'equilibrio e cade, facendosi male ad una caviglia. Un uomo di nome Desmond Hume, che si allena nei paraggi, lo soccorre. Racconta a Jack che si sta allenando per partecipare ad una regata intorno al mondo, mentre Jack gli parla di come non sia riuscito a mantenere la promessa fatta a Sarah. Desmond lo consola e gli consiglia di dare alla donna sempre una speranza di farcela. Tornato in ospedale per iniziare il turno, Jack trova Sarah in condizioni decisamente migliori.\nDecisosi a seguire Locke, anche Jack si cala nella botola ed esplora il bunker sottostante. All'improvviso per\u00f2 spunta fuori Locke, minacciato da un uomo armato di pistola, che si rivela essere proprio Desmond Hume.\nAlla deriva.\nTrama.\nDopo che una granata lanciata dagli Altri ha fatto esplodere la zattera sulla quale dovevano scappare e rapito Walt, Sawyer trascina Michael su un relitto e cerca di rianimarlo, dopo che questi era quasi affogato nel gridare al figlio che stava bene. Sull'isola, intanto, Locke si cala nella botola in cerca di Kate, scomparsa misteriosamente in seguito all'accensione di un faro azzurro; arrivato sul fondo, inizia a esplorare le gallerie di quello che sembra un bunker ma \u00e8 fermato da Desmond, che puntandogli un Simonov SKS gli chiede: \"Sei tu lui?\".\nSulla zattera, Sawyer cerca di chiamare Jin per cercare di trovarlo. Michael d\u00e0 la colpa a Sawyer di quello che \u00e8 successo, e i due cominciano a litigare, ma sono attaccati da uno squalo attirato dalla spalla sanguinante di Sawyer, che decide di andarsene da quella che Michael chiama la \"sua\" zattera e, con molta fatica e con una spalla sanguinante, raggiunge a nuoto un altro relitto. Nel frattempo Locke risponde di s\u00ec, ma Desmond capisce che sta mentendo; lo costringe a legare Kate, a rinchiuderla in un magazzino di prodotti alimentari e a raccontargli chi sono, da dove vengono, come mai si trovano sull'isola e se qualcuno del loro gruppo di sopravvissuti si \u00e8 ammalato. Locke risponde di no, sorpreso, e mentre lega Kate le passa di nascosto il suo coltello. A quanto pare, Desmond vive all'interno dell'appartamento da molto tempo. Poi scatta un allarme; Desmond porta Locke all'interno di quella che sembra essere una cupola geodetica sotterranea, lo costringe a inserire in un microcomputer i numeri di Hurley sotto dettatura e a premere il tasto EXECUTE: l'allarme cessa e il timer viene resettato a 108 minuti. Si sente la voce di Jack sceso nel bunker alla ricerca di Kate e Locke; Desmond riporta Locke nell'appartamento, mette il brano \"Make your own kind of music\" a tutto volume e accende il faro azzurro per spaventare Jack e costringerlo a spingersi dentro alla stanza del microcomputer. Kate intanto scappa attraverso un condotto di aerazione e che porta alla cupola geodetica; arrivata l\u00ec vede, attraverso una griglia, Jack e Desmond con due pistole puntate verso Locke.\nNel frattempo, Sawyer e Michael tornano sullo stesso relitto e raggiungono, dopo che quest'ultimo ha ucciso lo squalo con la pistola di Sawyer, uno dei due scafi della zattera. Trasportati dalla corrente, arrivano su una spiaggia dell'isola; Jin esce improvvisamente dalla giungla urlando con le mani legate, i due lo soccorrono e alla parola del coreano \"Altri!\" alzano lo sguardo e vedono alcune persone, armate, che si dirigono verso di loro.\nOrientamento.\nTrama.\nUn uomo di colore alto, robusto ed armato attacca Michael, Jin e Sawyer ancora prima che essi possano reagire, tramortendoli, e con l'aiuto di altre persone li porta dentro una buca, dove li nascondono. Nel bunker, intanto, Jack e Desmond si affrontano. Locke in un flashback, si ricorda della prima volta in cui incontr\u00f2 Helen, la sua futura fidanzata, a una seduta di un gruppo per cercare di diminuire la propria rabbia.\nKate continua a percorrere il condotto d'aerazione, e arriva all'armeria del bunker; l\u00ec prende un fucile, poi esce e colpisce la schiena di Desmond con il calcio dell'arma. L'uomo cade e dalla sua arma parte un colpo che colpisce in pieno il microcomputer. Desmond \u00e8 disperato, perch\u00e9 crede che l'apparecchio e il codice che vi si inserisce siano la sola possibilit\u00e0 di salvare il mondo da una catastrofe ogni 108 minuti. Jack gli permette di riparare il computer, ma prima vuole che egli gli racconti la sua storia, e per quale motivo si trova nel bunker. Kate intanto parte per cercare Sayid, unico esperto nel campo di elettronica e telecomunicazioni tra i sopravvissuti. Desmond racconta che circa tre anni prima si trovava su un'imbarcazione nel corso di una regata, il giro del mondo in solitaria, quando \u00e8 naufragato sull'isola in seguito ad una tempesta; trovato da un uomo di nome Kelvin venne trasportato nel bunker, dove cominci\u00f2 insieme a quest'ultimo a premere il pulsante. Poi Kelvin \u00e8 morto e Desmond \u00e8 rimasto da solo.\nJack non crede all'uomo, e per convincerli Desmond consiglia loro di guardare un filmato presente nella libreria. Locke trova la custodia della pellicola, sulla quale \u00e8 presente uno strano simbolo ottagonale con un cigno stilizzato al centro e la scritta \"Orientamento\". I due preparano il proiettore e poi guardano il filmato, molto vecchio, danneggiato e nel quale alcune sequenze paiono essere state tagliate: uno scienziato dai tratti orientali, il dott. Marvin Candle, presenta il bunker agli spettatori. Si tratta della terza stazione del Progetto DHARMA (formato da un gruppo di ricercatori che sull'isola pare abbia stabilito un centro di ricerca su larga scala), nota come il \"Cigno\", all'interno della quale due persone si alternano in un turno di 540 giorni, nel corso del quale dovranno passare le proprie giornate immettendo un codice (i numeri 4 8 15 16 23 42) ogni 108 minuti. Jack \u00e8 arrabbiato, confuso e turbato dal fatto che abbia rincontrato Desmond e trova assurdo ci\u00f2 che sta accadendo.\nIntanto una donna viene fatta scendere nella stessa fossa in cui si trovano Michael, Jin e Sawyer. Si chiama Ana Lucia Cortez, e si trovava nella sezione di coda del volo Oceanic Airlines 815, che \u00e8 precipitata nell'oceano; Sawyer le dice che ha deciso di attaccare l'uomo, appena egli verr\u00e0 a trovarli, con la pistola che porta nascosta con s\u00e9.\nIn un flashback, Locke ricorda della sua storia con Helen e del conflitto con il padre, che dopo aver usufruito di un trapianto renale da parte del figlio lo ha abbandonato; Helen lo aiuta a superare il trauma, a patto che per\u00f2 John non vada pi\u00f9 in cerca di suo padre e provi a dimenticarlo.\nNel frattempo Jack litiga con Locke e si allontana dalla stazione. Arrivano Kate e Sayid, che inizia a riparare il computer dopo il fallito tentativo di Desmond. In un colpo di scena, Ana Lucia ruba la pistola a Sawyer e viene fatta uscire dalla fossa dall'uomo di colore, che le chiede se abbia scoperto chi siano: ella \u00e8 dunque una loro complice. Intanto Desmond corre nella giungla inseguito da Jack, che lo raggiunge e lo minaccia con una pistola. Desmond ora si ricorda di Jack, e gli chiede come stia la ragazza di cui gli aveva parlato anni prima a Los Angeles. Jack, in lacrime, gli risponde che ora non \u00e8 pi\u00f9 sposata con lui. Desmond lo saluta, riprende il suo zaino e si allontana, correndo nella giungla. Jack torna al bunker, dove Sayid ha riparato il computer; inserisce il codice e il conto alla rovescia viene resettato. Locke si propone per iniziare per primo il turno al bunker per inserire il codice, cos\u00ec come consigliato dal filmato d'orientamento.\nTutti odiano Hugo.\nTrama.\nHurley si addormenta durante il suo turno al computer al \"Cigno\". Sogna di trovarsi nella dispensa del bunker e di divorare le scorte del progetto DHARMA. Viene poi chiamato da Jin, con il quale si accorge di parlare in coreano, che gli dice che tutto sta per cambiare. Svegliato da Kate, inserisce i numeri e il conto alla rovescia ricomincia. Intanto, l'uomo di colore e Ana Lucia aprono la fossa e fanno uscire Michael e Jin, mentre Sawyer si rifiuta di farlo e viene lasciato l\u00ec.\nIn un flashback, Hurley si ricorda del momento in cui vinse alla lotteria 156 milioni di dollari. Viene poi chiamato da Charlie, che con in braccio Aaron gli chiede che cosa si trovi sotto alla botola. Hurley si reca da Rose e la conduce alla botola, mostrandole il contenuto del bunker e con lei inizia a fare l'inventario della dispensa. Intanto Claire, passeggiando sulla spiaggia ritrova una bottiglia; \u00e8 la stessa che era stata consegnata ai passeggeri della zattera prima di partire, e a quanto pare deve essere successo loro qualcosa.\nIn un flashback, dopo aver vinto alla lotteria 156 milioni di dollari, Hugo si licenzia dal fast food dove lavora e passa un po' di tempo insieme al suo migliore amico Johnny, senza per\u00f2 parlargli della vincita.\nCharlie segue Locke perch\u00e9, stufo di essere lasciato in disparte, vuole delle risposte su ci\u00f2 che sta accadendo e da cui \u00e8 tenuto completamente all'oscuro. Sayid cerca di aprire una porta sulla parete da cui proviene un forte campo elettromagnetico, ma dietro la quale si scoprono esserci sono solo diverse tonnellate di cemento; propone quindi a Jack di passare dalle fondamenta del bunker per arrivare a un luogo da cui provengono rumori di una macchina in funzione. Nel frattempo Jin, Michael e Sawyer sono liberati e condotti in un'altra stazione DHARMA, la \"Freccia\", dove si trovano altri sopravvissuti della sezione di coda del volo 815, di cui fanno parte anche Ana Lucia e Mr. Eko, l'uomo di colore. Un uomo, Bernard chiede ai tre notizie di sua moglie Rose, seduta nella sezione centrale dell'aereo al momento dello schianto.\nClaire comunica a Sun il suo ritrovamento della bottiglia sulla spiaggia e quest'ultima la sotterra decisa a nascondere la verit\u00e0 agli altri, temendo che il marito possa essere morto. Hurley intanto non riesce a gestire il cibo della DHARMA all'interno del bunker e cos\u00ec, dopo aver preso in considerazione l'idea di farlo saltare in aria, una sera decide di distribuirlo equamente fra tutti.\nOggetti smarriti.\nTrama.\nA Seul, in Corea del sud, una giovane Sun si sta preparando per incontrare il suo futuro marito, Jae Lee, scelto dai genitori della ragazza. Jin \u00e8 intanto intento a prepararsi per un colloquio di lavoro col direttore di un famoso albergo del centro.\nSull'isola, Jin, Sawyer e Michael lasciano la Freccia coi sopravvissuti della sezione di coda dell'aereo per aiutarli a cercare cibo e acqua; Jin si propone per pescare, con successo. Sun intanto \u00e8 al campo dei sopravvissuti della sezione centrale, e non riesce pi\u00f9 a trovare la sua fede nuziale; si fa aiutare da Jack per cercarla.\nA Seul, Jin \u00e8 stato assunto come portiere al Seul Gateway, uno dei migliori alberghi del paese, dove inizia a lavorare immediatamente; non pu\u00f2 richiedere n\u00e9 aumenti n\u00e9 permessi, e non pu\u00f2 tantomeno lasciare entrare all'interno della struttura gente del suo rango.\nMichael non \u00e8 d'accordo a essere trattenuto con i sopravvissuti della sezione di coda, e scappa per andare a cercare Walt; l'uomo di colore, Mr. Eko, decide di seguirlo per aiutarlo insieme a Jin, seppur contro la volont\u00e0 di Ana Lucia, che li vorrebbe tutti al suo comando. Sun \u00e8 disperata per aver perduto l'ultima cosa che la legava al marito, e distrugge il suo orto sradicandone tutte le piante. Locke la vede e la consola.\nAnni prima, Jae Lee e Sun si piacciono e continuano a vedersi. I due si danno appuntamento sempre al Seul Gateway, dove Jin presta all'uomo il fiore che porta sul petto. Sun \u00e8 innamorata, ma Jae Lee dimostra di non provare lo stesso per lei, in quanto le confessa che sposer\u00e0 una donna americana che ha conosciuto tempo prima. Sun, ferita, lo ringrazia per il pranzo e lo lascia, triste.\nJin e Mr. Eko, sull'isola, vedono alcuni degli Altri che camminano nella giungla; uno di loro ha un orsacchiotto con s\u00e9. Intanto Sun \u00e8 alla spiaggia e parla con Kate: le confessa che, probabilmente, il vero motivo per il quale \u00e8 turbata riguarda il ritrovamento della bottiglia con i messaggi. Jin e Mr. Eko ritrovano Michael nei pressi di una cascata, e lo convincono a desistere dalla sua ricerca e a tornare con loro. Kate e Sun raggiungono l'orto dove quest'ultima ha seppellito la bottiglia con i messaggi; Kate le dice che non \u00e8 nemmeno riuscita a salutare Sawyer prima che partisse, e Sun ritrova l'anello, che aveva perso mentre scavava a mani nude per seppellire la bottiglia.\nA Seul, Jin si licenzia dopo le lamentele rivoltegli dal direttore per aver fatto entrare nell'albergo un uomo povero il cui figlio doveva andare in bagno. Camminando lungo il fiume Jin urta per sbaglio Sun, e i due si incontrano per la prima volta.\nAbbandono.\n\u00c8 sera. Sulla spiaggia Sayid fa una sorpresa a Shannon preparandole una tenda tutta per loro, dove fanno l'amore; egli lascia poi la ragazza sola nella tenda per andare a prendere dell'acqua. A Shannon appare Walt grondante d'acqua, che le sussurra parole incomprensibili.\nIl gruppo guidato da Ana Lucia si accampa per riposare, ma Jin, Michael e Mr. Eko li raggiungono e li avvertono di mettersi in marcia subito, perch\u00e9 gli \"Altri\" sono vicini.\nShannon spaventata racconta tutto a Sayid, che non le crede; i due litigano, e Shannon lascia la tenda che Sayid ha costruito. In un flashback di Shannon la si vede mentre insegna felice a Los Angeles in una scuola di danza classica, quando riceve la telefonata della sua matrigna Sabrina (la madre di Boone), che la informa dell'incidente di suo padre. All'ospedale non riescono a far nulla per le gravi condizioni in cui il padre versa e infine muore; Shannon rimane cos\u00ec sola.\nAna Lucia e il suo gruppo hanno camminato tutta la notte. \u00c8 mattina, e le condizioni della spalla di Sawyer peggiorano sempre di pi\u00f9.\nShannon decide di andare con Vincent alla capanna di Michael e Walt; ha intenzione di far fiutare a Vincent l'odore del ragazzo per farglielo scovare, perch\u00e9 \u00e8 convinta che egli sia l\u00ec sull'isola da qualche parte. Vincent scappa e corre nella giungla.\nClaire ha problemi con il bambino che non vuole dormire, e John le corre in soccorso e le insegna come fasciarlo; ella si confida poi con Locke, raccontandogli delle troppe premure che ha Charlie nei loro confronti. Nella conversazione salta fuori il fatto che Charlie ha nello zaino una statua della vergine Maria.\nVincent porta Shannon fino alla tomba di Boone, dove ella si ferma e ricorda. Dopo la morte del padre di Shannon, Boone torna da New York per il funerale del patrigno, e Shannon lo avvisa che se verr\u00e0 accettata nella compagnia di danza anche lei si trasferir\u00e0 in quella citt\u00e0; ma appena le arriva la lettera, la matrigna Sabrina le toglie tutto il denaro dell'eredit\u00e0 e la lascia sola. Boone lascia New York, perch\u00e9 la madre gli offre un lavoro a Los Angeles: tutti i sogni di Shannon di diventare una grande ballerina si infrangono duramente.\nMr. Eko decide di cambiare strada e di passare all'interno della foresta che, seppur pi\u00f9 pericolosa, \u00e8 il modo pi\u00f9 veloce per raggiungere Jack alla spiaggia, e dare al pi\u00f9 presto le giuste cure a Sawyer.\nCharlie inizia ad essere geloso di Aaron con John.\nSawyer sta cos\u00ec male che perde conoscenza per via dell'infezione alla spalla; Michael e gli altri sono costretti a portarlo con una lettiga costruita con le liane.\nSayid raggiunge Shannon; cerca di convincerla che ha avuto un'allucinazione, ma lei scappa e va a cercare di nuovo Walt.\nIl gruppo di Ana Lucia trasporta Sawyer su per le montagne con molta difficolt\u00e0, fino a quando notano che Cindy \u00e8 scomparsa, probabilmente rapita dagli Altri; si sentono degli strani rumori e sussurri, e il panico scoppia nel gruppo. Ana Lucia sfodera la pistola pronta per colpire il nemico. Comincia a piovere.\nSayid segue Shannon; comincia a piovere a dirotto e, quando egli la raggiunge, entrambi vedono Walt, che suggerisce loro di non fare rumore e poi corre via. Shannon non ascolta n\u00e9 Walt n\u00e9 Sayid, e insegue il bambino scomparendo nella foresta. Si sente uno sparo; Sayid corre e trova Shannon con un colpo nel petto, morta. Alza lo sguardo e vede Ana Lucia con la pistola ancora fumante.\nGli altri 48 giorni.\nTrama.\nLa coda dell'aereo del volo Oceanic 815 precipita violentemente nell'oceano vicino all'isola. Ana Lucia, raggiunta la riva, con l'aiuto di Mr. Eko comincia ad aiutare gli altri sopravvissuti a raggiungere la riva. Si contano in totale 17 sopravvissuti, uno dei quali morir\u00e0 il quinto giorno per un'infezione alla gamba.\nDurante la notte, il gruppo subisce un attacco da due sconosciuti provenienti dalla foresta, sventato da Mr. Eko che uccide entrambi gli aggressori con una pietra. In seguito a questo episodio, l'uomo non proferir\u00e0 pi\u00f9 parola con nessuno.\nIl gruppo, spaventato, \u00e8 indeciso sul da farsi. Nathan, uno di loro, propone di rimanere vicino alla riva e di non addentrarsi nella foresta, anche se Ana Lucia si mostra contraria.\nLa notte del dodicesimo giorno, qualcuno degli Altri torna e trascina nella foresta 9 persone. Ana Lucia uccide una di loro, ma non riesce ad impedire la fuga degli aggressori.\nRimasti in 7, il gruppo decide di spingersi all'interno della foresta, sino ad accamparsi vicino ad una fonte sotto proposta di Nathan. Ana Lucia comincia a sospettare che vi sia un infiltrato tra di loro, e il diciannovesimo giorno rinchiude in una fossa da lei scavata Nathan, convinta che sia uno degli Altri. Il ventitreesimo giorno il gruppo trova per\u00f2 la buca vuota. Convinti che gli Altri li abbiano trovati, ricominciano a muoversi nella foresta.\nIl ventisettesimo giorno si imbattono in un bunker in mezzo agli alberi, \"La Freccia\", all'interno del quale trovano una radio. Per poterla usare, Goodwin propone di andare da solo oltre le colline che bloccano il segnale. Ana Lucia, che comincia ad avere sospetti sulla vera identit\u00e0 dell'uomo, lo costringe a farsi accompagnare da lei. Arrivati quasi in cima ad una collina, Ana riesce con varie domande a smascherare Goodwin. L'uomo, infatti, \u00e8 un infiltrato e non \u00e8 mai stato sull'aereo. I due cominciano un combattimento, che si conclude con la morte di Goodwin, trafitto da un bastone appuntito che Ana ha usato per difendersi. La ragazza torna dal gruppo senza continuare la salita, comunicando che ora sono al sicuro.\nIl quarantunesimo giorno Bernard capta per caso una voce dalla radio: \u00e8 Boone, dall'altra parte dell'isola, che chiede aiuto dalla radio trovata da lui e Locke sul vecchio aereo nella foresta. Ana, per\u00f2, convinta che si tratti degli Altri, toglie di mano la radio a Bernard e la spegne. Pi\u00f9 tardi Mr. Eko trova la ragazza piangere in riva ad un fiume. Dopo quaranta giorni di silenzio, l'uomo le parla, dicendole che tutto andr\u00e0 bene, e la abbraccia.\nIl quarantacinquesimo giorno Cindy e Libby (due ragazze del gruppo) trovano Jin privo di sensi sulla spiaggia. Il gruppo quindi lo lega ad un palo e lo interroga, ma ovviamente il ragazzo non capisce una parola di quello che gli chiedono. Successivamente riesce a liberarsi e a scappare, raggiungendo alla spiaggia Sawyer e Michael, appena rinvenuti. Verranno per\u00f2 colpiti con un bastone da Mr. Eko, che ha seguito Jin.\nI tre vengono rinchiusi nella stessa buca dove \u00e8 stato rinchiuso tempo prima Nathan e, dopo essersi accertata che non sono degli Altri, Ana li libera. Arriva quindi il quarantottesimo giorno, lo stesso del precedente episodio, dove i fatti si ricollegano a quest'ultimo: Ana sente Shannon arrivare dalla foresta e le spara al petto, davanti agli occhi stupefatti di Michael, di Jin e di Sayid, che stava seguendo la ragazza.\nRitrovarsi.\nTrama.\nSayid, tenendo stretta tra le braccia Shannon, alza lo sguardo e guarda Ana Lucia con la pistola in mano. Furibondo, le si scaglia contro, ma interviene Mr. Eko, che lo mette al tappeto. Ana ordina quindi di legarlo, ma Mr. Eko si rifiuta e, messosi in spalla l'ancora svenuto Sawyer, si dirige al vicino campo dell'altro gruppo di sopravvissuti.\nNel frattempo, Jack gioca a golf con Kate, in seguito ad una sfida lanciata dalla ragazza, quando Mr. Eko li raggiunge, chiedendo dove sia il dottore. Sawyer viene portato al bunker dove John sta facendo il suo turno di guardia e viene curato al meglio da Jack, mentre Mr. Eko si guarda intorno attonito. John gli chiede pi\u00f9 volte dove siano i suoi compagni, ma non ottiene risposta.\nNel frattempo, Ana ha fatto legare Sayid e tiene sotto tiro Jin e Michael. Dice poi a quest'ultimo di andare al loro campo e portarle viveri e munizioni. In cambio, otterr\u00e0 la liberazione di Sayid. Michael va, e arrivato al campo chiede a Sun di portarlo da Jack, che si fa accompagnare da Mr. Eko da Ana Lucia. Intanto Libby e Bernard decidono di lasciarla per dirigersi al campo. Ana fa andare con loro anche Jin, volendo rimanere sola con Sayid. I due confessano che entrambi sono \"gi\u00e0 morti\" per le violenze causate in passato (nei flashback si sapr\u00e0 infatti che Ana, da poco rientrata nel corpo di polizia in seguito ad una sparatoria in cui ha perso il figlio di cui era incinta, cerca il suo aggressore per poi ucciderlo con vari colpi di pistola). Ana, sconvolta dai sensi di colpa per Shannon, decide quindi di liberare Sayid e gli d\u00e0 la pistola, dicendogli di ucciderla perch\u00e9 se lo merita. Sayid la risparmia, e raccolto il corpo senza vita di Shannon, si dirige al campo.\nAl bunker, Kate si occupa di Sawyer e gli sta vicino. L'episodio finisce con Bernard e Jin che riabbracciano finalmente rispettivamente Rose e Sun, e Jack, che raggiunti Ana e Sayid osserva incredulo l'ex-poliziotta, che aveva gi\u00e0 conosciuto prima dell'imbarco.\nStoria di Kate.\nTrama.\nViene narrato il motivo per cui Kate era ricercata: aveva ucciso il marito della madre, Wayne (che in seguito si scopre essere il vero padre), e dopo essere stata catturata, riesce a liberarsi e a scappare.\nIntanto nell'isola fanno il funerale alla povera Shannon, mentre Kate, spaventata da una visione, abbandona Sawyer nel bunker e scappa nella giungla. Jack la trova e, mentre cerca di far calmare la ragazza in preda ad una crisi di panico, viene baciato inaspettatamente. Kate si accorge di quello che ha appena fatto e scappa, lasciando Jack immobile e sorpreso in mezzo alla giungla. \nAlla fine dell'episodio Michael, cercando di capire come funziona il computer, vede sullo schermo una scritta di saluto; egli risponde presentandosi e scopre che sta parlando con il figlio Walt.\nIl salmo 23.\nTrama.\nMr. Eko \u00e8 sulla spiaggia e vicino a lui si siede Claire con il figlio. I due parlano di religione e la ragazza racconta al nuovo arrivato il fatto che anche se Charlie dichiara di non essere religioso porta con s\u00e9 una statua della Vergine Maria. Eko si fa portare alla tenda di Claire, dove le mostra il contenuto della statuetta: eroina. Il racconto si sposta a quando Eko era piccolo e nel suo villaggio arrivano degli uomini che reclutano bambini e dicono al fratello di Eko di uccidere un uomo ma Eko decide di salvare il fratello sparando lui all'anziano. Sull'isola Eko va da Charlie che sta pescando con Jin, chiedendo al ragazzo dove ha trovato la statuetta; i due partono verso il Beechcraft. Una volta nella giungla Charlie dice inizialmente di aver trovato la statua vicino ad un albero ma poi, sotto la pressione di Mr. Eko, lo conduce all'aereo. Il racconto ritorna alla vita passata di Eko, che \u00e8 diventato un fuorilegge e minaccia il fratello Yemi, ormai prete, di bruciargli la chiesa se non gli concede l'aereo degli aiuti umanitari per trasportare della droga al di fuori della Nigeria. Mentre Eko e i suoi uomini caricano l'aereo con la droga arriva una camionetta con dei militari e nello scontro a fuoco che ne segue Yemi viene accidentalmente ucciso. I due sottoposti di Eko salgono sull'aereo con il fratello morto e decollano lasciando Eko a terra vestito da sacerdote; gli si avvicina un soldato che gli chiede se sta bene chiamandolo \"Padre\". Sull'isola Eko viene attaccato dal fumo nero, del quale non ha paura. Charlie ed Eko trovano l'aereo e Eko fa una cerimonia funebre al fratello. D\u00e0 poi una statuetta a Charlie, per sostituire quella distrutta da lui davanti a Claire. Tornato sulla spiaggia, Charlie viene per\u00f2 sbattuto fuori dalla tenda dalla ragazza, che non vuole che lui dorma a fianco a lei e al suo bambino. Pi\u00f9 tardi, Charlie dissotterra una buca e aggiunge alle altre gi\u00e0 presenti statuette la nuova donatagli da Mr. Eko.\nLinea di confine.\nTrama.\nUn flashback mostra Jack e suo padre ad un colloquio con un paziente. L'uomo, a cui \u00e8 stato diagnosticato un tumore, vuole essere operato ma il padre di Jack rifiuta, decretando che l'operazione non potr\u00e0 mai andare a buon fine. Il figlio per\u00f2, incitato da Gabriela, la figlia dell'uomo, decide di provare comunque.\nSull'isola, Michael mette fuori combattimento John e Jack durante il loro turno di guardia al bunker e, armatosi, si inoltra nella foresta alla ricerca del figlio Walt.\nJohn e Jack, a cui si aggiunge Sawyer, si mettono quindi sulle sue tracce. Kate insiste per seguirli, ma Jack rifiuta, intimandole di rimanere al campo. Anche Jin vuole seguirli, ma Sun lo fa desistere.\nIntanto, nel bunker, Hurley confessa a Charlie la propria attrazione per Libby, una ragazza del gruppo dei nuovi arrivati.\nNel fitto della foresta, giunti molto lontano rispetto al campo, Jack, John e Sawyer incontrano gli Altri, che li costringono a consegnare loro le armi e a ritornare al loro campo, tenendo come ostaggio Kate, che stava seguendo di nascosto il trio. Un uomo con la barba, che sembra essere il capo del gruppo, dice che Walt sta bene, rispondendo alla domanda di Jack, e aggiunge che l'isola appartiene a lui e ai suoi compagni, e che loro sono ancora vivi solo grazie alla loro tolleranza, ma se supereranno un'altra volta il confine che li divide, li uccideranno senza piet\u00e0.\nL'ultimo flashback narra il fallimento dell'operazione al tumore dell'uomo, che ne decreta la morte, e la scelta della moglie di Jack di lasciarlo, perch\u00e9 ormai tra loro non \u00e8 pi\u00f9 come prima, infatti lei lo rimprovera dicendo che lui si dedica troppo al lavoro mentre lei frequenta un altro uomo.\nTornati al campo, Sawyer consola Kate dicendole che avrebbe fatto la stessa cosa se fosse stata al suo posto, e Jack si avvicina a Ana Lucia e le chiede quanto tempo occorre per addestrare un esercito.\nFuoco e acqua.\nTrama.\nNumerosi flashback raccontano di come il fratello di Charlie, Liam, decida di abbandonare il fratello e la sua band per raggiungere sua moglie e sua figlia, che sono partiti in Australia per stare lontano da lui, ormai sempre pi\u00f9 dipendente dalla droga.\nSull'isola, Charlie diventa sempre pi\u00f9 geloso del rapporto che si sta creando tra Locke e Claire e Aaron. Nello stesso tempo inizia anche ad avere incubi sempre pi\u00f9 frequenti su quest'ultimo, dove sua madre e Claire gli ripetono pi\u00f9 volte che Aaron deve essere salvato, sino a quando nel corso di uno di questi si risveglia in piedi sulla riva con il bambino tra le braccia. Hugo lo vede e avvisa Claire e gli altri, che erano alla sua ricerca, che Aaron \u00e8 l\u00ec con Charlie. Questi cerca di spiegare che \u00e8 stato un incidente, ma Claire, dopo avergli dato uno schiaffo, si allontana con il figlio tra le braccia.\nIl mattino dopo Charlie racconta dei suoi sogni a Eko, che ipotizza che Aaron debba essere battezzato.\nCharlie prova quindi pi\u00f9 volte ad avvicinarsi a Claire per parlargliene, ma la ragazza lo allontana senza dar segno di volere ascoltarlo. Charlie si reca allora da John, e gli chiede di poter mettere una buona parola per lui a Claire, parlandogli anche dei suoi sogni. Locke, dubbioso delle sue parole, gli chiede se si sta ancora drogando. Charlie gli giura che l'eroina \u00e8 andata distrutta con l'aereo, e che non ve ne \u00e8 pi\u00f9 sull'isola. John gli crede, ma una sera lo segue di nascosto e lo scopre mentre tiene in mano delle bustine prese da una delle statuette che tiene sotterrate. Charlie afferma che stava per disfarsene, ma questa volta John non gli crede e prende con s\u00e9 tutte le statuette.\nCharlie a questo punto \u00e8 disperato, e dopo aver appiccato un incendio a degli alberi vicino al campo, si avvicina alla culla di Aaron, dove \u00e8 rimasta solo Claire e il bambino. Charlie prende con s\u00e9 il piccolo e lo porta alla riva, inseguito da Claire che chiede aiuto. Charlie dice che il bambino va battezzato per essere salvato, come dettogli da Eko, che per\u00f2 afferma di essere stato frainteso. Pressato da tutto il gruppo, Charlie non pu\u00f2 fare altro che consegnare il bambino nelle mani di John, che lo restituisce alla madre. Charlie tenta ancora di far capire a Claire le sue ragioni, ma viene colpito violentemente da John e lasciato a terra, mentre tutti si allontanano.\nLa mattina dopo, Jack si avvicina a Charlie e lo cura, facendosi promettere che non far\u00e0 pi\u00f9 una cosa simile a quella della notte prima.\nIntanto, Claire decide di far battezzare sia Aaron che se stessa da Eko, mentre John mette le statuette con la droga nella camera di sicurezza del bunker, mettendo una nuova combinazione.\nIl lupo.\nTrama.\nMentre coltiva nel suo orto, Sun viene attaccata alle spalle. In lontananza, Sawyer e Kate odono le sue urla e accorrono: trovano la donna ferita alla testa, incosciente, giacere a terra.\nMentre Jack si occupa di Sun, Sawyer e Kate decidono di investigare: Kate avanza dei dubbi su Ana Lucia, che vorrebbe che la gente del campo avesse un po' pi\u00f9 di coraggio per prendere le armi e creare un esercito, e dice a Sawyer di correre ad avvisare Locke al bunker, poich\u00e9 Jin, infuriato per le condizioni di Sun, ha chiesto a Jack delle armi.\nSawyer va ad avvisare John, che decide di nascondere le armi, lasciando di guardia al computer per il conto alla rovescia Sawyer stesso.\nQuando Jack e Jin arrivano alla camera blindata, non trovano niente, se non un divertito Sawyer che li sbeffeggia.\nJack raggiunge quindi John al campo, dove siede davanti ad un fuoco. Mentre la folla si avvicina, i due cominciano ad accusarsi l'un altro di aver tradito il patto (non toccare le armi nel bunker), quando sentono tre spari. \u00c8 Sawyer, che ha incredibilmente trovato le armi e ora regge in mano un fucile. Dice al gruppo, sbigottito, che ora \u00e8 lui ad avere il coltello dalla parte del manico, e che nessuno potr\u00e0 toccare le armi se non lui, quindi si allontana aggiungendo che c'\u00e8 un nuovo sceriffo in citt\u00e0 e che loro tutti dovranno farci l'abitudine.\nPi\u00f9 tardi Sawyer \u00e8 seduto nella sua tenda e Kate lo raggiunge per chiedergli come abbia fatto a scoprire dove Locke aveva nascosto le armi se lui si trovava al rifugio a premere il pulsante, ma non ottiene risposta. Offesa e frustrata per essere stata ingannata per il suo piano insensato, Kate gli chiede allora per quale motivo abbia orchestrato tutto questo. Sawyer le risponde che un lupo non perde mai il vizio: lei \u00e8 una che scappa, lui \u00e8 uno che truffa.\nDurante la notte Sawyer si inoltra nella giungla e si trova faccia a faccia con Charlie. Si scopre che \u00e8 stato lui a seguire Locke per vedere dove nascondeva le armi, ed \u00e8 stato lui ad aggredire Sun: Charlie avverte Sawyer che la donna non dovr\u00e0 mai saperlo. Sawyer lo rassicura, dicendogli che ha altri piani in mente. Per sdebitarsi, tira fuori una delle statuette della Vergine Maria, che Locke aveva nascosto nella camera con le armi e che nascondono la droga, ma Charlie rifiuta, dicendo che quello che voleva lo ha gi\u00e0 ottenuto, ovvero l'umiliare John. Prima di andarsene, Charlie chiede a Sawyer come si pu\u00f2 organizzare un imbroglio simile. Sawyer lo guarda per qualche istante, ricordando in un flashback di come aveva ingannato la donna che amava, rubandole tutto ci\u00f2 che aveva, e gli risponde che lui non \u00e8 una brava persona, e che nella vita non ha mai fatto niente di buono.\nUno degli altri.\nTrama.\nDei flashback mostrano alcuni avvenimenti chiave della storia nell'esercito di Sayid.\nAl campo, Ana Lucia avvisa Sayid di aver scorto qualcuno tra gli alberi. Sayid le dice di non seguirlo e di non dire niente a nessuno, e si inoltra nella giungla. Vede quindi la Rousseau che gli va incontro, e gli dice che ha catturato uno degli Altri in mezzo alla giungla. Sayid lo porta al bunker, e dopo averlo fatto curare da Jack, con l'aiuto di John inganna il medico e si fa chiudere nella camera blindata con l'uomo. Quest'ultimo dichiara di non sapere chi siano gli Altri, e che \u00e8 arrivato 4 mesi prima su una mongolfiera con sua moglie, che \u00e8 morta successivamente in seguito ad una malattia. Sayid non gli crede, e i discorsi sulla sua presunta moglie morta fanno ricordare Shannon all'ex soldato, che comincia a colpirlo violentemente per fargli dire la verit\u00e0. Jack cerca di costringere John ad aprire la camera, ma questi si rifiuta. Proprio in quel momento per\u00f2 scatta il conto alla rovescia: John dovrebbe andare ad inserire il codice e a premere il pulsante sul computer, ma Jack approfitta del fatto e lo tiene contro il muro, minacciandolo di non lasciargli premere il pulsante se non aprir\u00e0 la porta. Locke allora cede, e apre la camera, per poi correre ad inserire il codice, ma lo fa con qualche attimo di ritardo: per pochi istanti, sotto lo sguardo attonito di John, compaiono dei geroglifici al posto dei numeri sul timer, prima che ricominci il proprio conto alla rovescia come sempre.\nJack porta fuori un furioso Sayid dalla camera, chiudendosi poi la porta e il prigioniero alle spalle. La sera, sulla spiaggia Sayid racconta a Charlie dell'uomo prigioniero nel bunker e gli confida che \u00e8 sicuro che sia uno degli Altri, perch\u00e9 non si sente pentito di averlo malmenato.\nMaternit\u00e0.\nTrama.\nClaire nota che il bambino ha la febbre alta e uno sfogo sulla pelle. Preoccupata, va da Jack a chiedere cosa possa essere e lui risponde che \u00e8 una cosa comune che capita ai neonati; invece, la Rousseau le dice che ha un'infezione molto pericolosa. Claire decide allora di andare da Libby per cercare di ricordare qualcosa dei giorni in cui \u00e8 stata rapita dagli Altri, e cos\u00ec trovare una cura al bambino. La donna comincia allora a ricordare a poco a poco ci\u00f2 che le \u00e8 successo, e decide di andare in cerca del luogo dove era tenuta prigioniera, assieme a Kate e Danielle. Dai ricordi di Claire si capisce che gli Altri volevano impossessarsi del suo bambino uccidendola, e che Ethan era riuscito a persuaderla. La notte in cui ci\u00f2 doveva accadere, una ragazza dagli occhi azzurri le dice di scappare. Claire, incredula, dice che non le vogliono fare del male e si rifiuta quindi di scappare. Allora la ragazza la addormenta e la porta nel bosco lontano dagli Altri. \nLe tre donne trovano il luogo in cui Claire era stata tenuta prigioniera,una centrale DHARMA, ma \u00e8 stato abbandonato: infatti, non ci sono neanche le medicine per il bambino. Dopo essere uscite, Claire scopre che \u00e8 proprio grazie a Danielle che lei \u00e8 salva: infatti la Rousseau la trov\u00f2 nel bosco, dove cerc\u00f2 di portarla in salvo e, in seguito al suo opporsi, la stord\u00ec e la port\u00f2 in un luogo vicino al campo, dove potesse essere trovata dai suoi compagni. Claire quindi le chiede scusa.\nNel frattempo, al campo, Jack e Locke decidono di non dire al resto dei sopravvissuti che hanno fatto prigioniero un uomo; Mr. Eko inoltre vuole parlare proprio con il prigioniero, al quale racconta che, durante la prima notte dopo la caduta dell'aereo, aveva ucciso due degli Altri, che avevano cercato di rapirlo. L'uomo chiede perch\u00e9 stia dicendo quelle cose proprio a lui, e Mr. Eko risponde che aveva bisogno di dirle a qualcuno.\nTutta la verit\u00e0.\nTrama.\nNei vari flashback si vede che Jin e Sun da un anno provano ad avere un figlio ma senza successo, e questo crea dei problemi tra loro. Sun inoltre dice al marito che non capisce perch\u00e9 ci tenga tanto ad avere un figlio che comunque non vedrebbe mai, visto che \u00e8 sempre via per lavoro, e lo accusa di essersi sporcato le mani di sangue: Jin le risponde che \u00e8 costretto a fare quello che fa dal padre di Sun, ma che un figlio potrebbe cambiare le cose, potrebbe convincere il suocero a lasciargli fare un lavoro diverso.\nIl giorno dopo Sun si reca nella camera d'albergo di Jae Lee che le sta dando lezioni di inglese, ma la donna continua a tenere nascoste a Jin le visite e le lezioni sapendo che lui non approverebbe.\nDopo il fallimento dei vari tentativi di avere un figlio Sun e Jin si recano dal Dr. Kim che dice loro che la donna \u00e8 sterile: Jin non prende bene la notizia ed esce furioso dallo studio medico.\nIn seguito Sun rivela a Jae che in realt\u00e0 \u00e8 felice della notizia che ha ferito Jin e gli dice inoltre di voler abbandonare la Corea per recarsi in America senza Jin.\nDurante una passeggiata con il suo cane, Sun viene fermata dal Dr. Kim che le rivela che in realt\u00e0 non \u00e8 lei ad essere sterile ma Jin, e che l'ha tenuto nascosto perch\u00e9 aveva paura della sua reazione.\nNell'isola Sun, dopo un litigio con Jin che le dice di non stare nel posto dove l'hanno precedentemente aggredita e strappa da terra tutte le sue piante, inizia ad avere dei capogiri, per questo chiede un test di gravidanza a Sawyer, e dopo averlo provato insieme a Kate e Jack scopre di essere incinta.\nSun sbalordita dalla notizia \u00e8 combattuta dal pensiero di riferire o meno al marito Jin il segreto appena scoperto. Locke chiede aiuto ad Ana Lucia per interrogare il prigioniero e farsi dare pi\u00f9 informazioni di quante lui, Jack e Sayid potrebbero mai estorcergli. Successivamente Sayid, Ana Lucia e Charlie si mettono alla ricerca della mongolfiera di cui ha parlato Henry durante l'interrogatorio, mentre Sun decide di svelare il suo segreto a Jin, oltre che rivelargli che lui, in teoria, non pu\u00f2 avere figli in seguito a delle visite che fecero tempo addietro, ma giura di non averlo mai tradito. L'episodio termina con Henry che dice a Jack e Locke che se fosse stato uno degli Altri avrebbe teso una trappola a Sayid, Ana Lucia e Charlie portandoli in un posto lontano da l\u00ec e pieno di vegetazione: esattamente il posto dove si ritrovano i tre ragazzi.\nChiusura.\nTrama.\nIn dei flashback si vede John, intento a fare colazione con la compagna, Helen. Mentre la donna legge il giornale, comunica tristemente a John che suo padre Anthony \u00e8 morto. Cos\u00ec John decide di andare al funerale, funzione alla quale partecipano solo lui e Helen. Alla fine di questa, l'uomo dice che lo perdona per tutto ci\u00f2 che gli ha fatto. \nNel frattempo, mentre John \u00e8 nel bunker, sente un'interferenza, arrivato alla fonte di questa, si sente una voce che comincia a fare un conto alla rovescia. Quando termina, delle porte di metallo bloccano la stanza dove si trova Locke, ma lui riesce a mettere un'asta di metallo sotto una di queste. Non riuscendo da solo, per\u00f2, a sollevare la porta blindata, chiede aiuto al prigioniero Henry Gale, a cui promette che, se lo aiuter\u00e0, lui lo protegger\u00e0 affinch\u00e9 Jack o Sayid non gli facciano del male. Insieme provano a forzare la porta mettendo vari oggetti, quando si crea lo spazio sufficiente a poter passare, Locke tenta di strisciare sotto la porta, ma questa cede e rimane intrappolato. Cos\u00ec \u00e8 costretto a dire all'uomo prigioniero del codice da inserire, perch\u00e9 i 108 minuti stavano per scadere.\nMentre \u00e8 bloccato, John ricorda che il padre in realt\u00e0 era vivo, e che aveva dovuto fingersi morto perch\u00e9 alcuni uomini lo volevano uccidere a causa di una truffa da 700.000 dollari. Cos\u00ec chiede al figlio di andare a prendere i soldi e portarglieli in un motel prima che egli parta per sempre. Inoltre gli comunica che pu\u00f2 tenersi 200.000 dollari. Allora Locke, esitando, va a prendere i soldi, ma quando torna a casa trova in cucina due uomini che dicono di conoscere il padre. Dopo una serie di domande su Anthony a cui Locke risponde un po' impaurito, i due se ne vanno; dopodich\u00e9 John assicura a Helen che non sa nient'altro del padre: per\u00f2, quando John va a portargli i soldi, Helen lo segue e capisce ci\u00f2 che ha fatto. Indignata se ne va e il compagno la insegue supplicando di essere perdonato: con un anello le propone poi di sposarlo, ma lei rifiuta.\nNel bunker l'allarme cessa di suonare, e nella stanza dove \u00e8 bloccato John si accendono delle luci blu, e davanti a lui viene proiettato uno strano schema, che l'uomo guarda attentamente. Dopo qualche secondo tutto torna alla normalit\u00e0, le porte blindate si alzano e cos\u00ec Locke \u00e8 finalmente libero: strisciando, cerca Henry. Dopo averlo trovato lo ringrazia per non averlo abbandonato; proprio mentre i due sono in una stanza, finalmente al sicuro, irrompono Sayid, Charlie e Ana Lucia, che erano andati a cercare la mongolfiera e il corpo della cosiddetta moglie del prigioniero. Assieme a loro ci sono anche Jack e Kate, (i cinque si sono ritrovati davanti a una cassa piena di rifornimenti targati \"Dharma\") che per\u00f2 non sanno cosa \u00e8 stato scoperto. Sayid, con la pistola in mano comunica al prigioniero che tutto ci\u00f2 che ha detto era vero: \u00e8 stata trovata una mongolfiera e una tomba ma, avendo scavato, nella tomba non c'era il corpo di una donna, ma di un uomo. Henry Gale.\nDave.\nTrama.\nHurley riprende ad avere le visioni che lo perseguitavano quando era rinchiuso in un centro psichiatrico. Erano cessate quando, capendo che Dave, il suo migliore amico, non fosse reale, lo avevano fatto guarire e gli avevano permesso di uscire dal centro, trovarsi un lavoro e vincere alla lotteria con i misteriosi numeri che un degente al centro ripeteva di continuo.\nLa gente al campo si divide le provviste trovate da John e Kate, mentre il prigioniero al bunker confessa a Sayid e Ana Lucia di essere uno degli Altri, senza per\u00f2 aggiungere altro, dicendo che se dicesse loro qualcosa il capo degli Altri lo ucciderebbe.\nIntanto Hugo sta per buttarsi gi\u00f9 da uno strapiombo, convinto da Dave che in realt\u00e0 quello che vede non \u00e8 reale, e che lui \u00e8 ancora al centro psichiatrico. Libby lo ha per\u00f2 seguito e lo fa rinsavire, baciandolo e facendogli capire che tutto ci\u00f2 che ha vissuto negli ultimi mesi \u00e8 reale. Un ultimo flashback mostra Libby nello stesso centro dov'era ricoverato Hurley, anche lei in evidente stato di insanit\u00e0.\nS.O.S..\nTrama.\nBernard propone di scrivere nella sabbia un grande SOS, ma Rose, inaspettatamente, si oppone.\nJack decide di raggiungere la \"linea di confine\" che li divide dagli Altri, per proporre a questi ultimi uno scambio tra il piccolo Walt e il loro prigioniero. Nel frattempo Bernard, scioccato per l'arrendevolezza dei superstiti, rassegnati al fatto di essere costretti a rimanere bloccati sull'isola, mette insieme un gruppo di volontari per tracciare sulla spiaggia una enorme scritta con la speranza che essa possa essere vista da un aereo o da un satellite.\nRaggiunto il posto, Jack comincia ad urlare per farsi sentire dagli Altri, ma da questi non riceve alcuna risposta cos\u00ec decide di accamparsi l\u00ec con Kate in attesa di qualche loro mossa.\nSulla spiaggia Bernard non solo viene contrastato dalla moglie, ma comportandosi in modo troppo autoritario perde l'appoggio dei pochi volontari unitisi a lui nell'intento. Grazie ai flashback di Rose si scopre di come lei e Bernard si fossero incontrati l'anno precedente e di come lei sia affetta da un morbo mortale incurabile. Proseguendo con i flashback Rose ci rivela il motivo per cui la coppia si era diretta in Australia da un curatore che per\u00f2 ammette di non essere in grado di guarire Rose dal suo male e accenna a dei luoghi con speciali campi magnetici come ad esempio il posto in mezzo al deserto dell'\"outback\" in cui la sua clinica \u00e8 edificata. La donna per\u00f2 mente al marito dicendogli che \u00e8 stata guarita, cos\u00ec da mettere il cuore in pace all'uomo. Tornando agli eventi sulla spiaggia si vede come Rose si avvicina a un disperato Bernard, ormai solo nella costruzione della scritta, e gli rivela di averle mentito riguardo alla miracolosa guarigione del curatore in Australia ma ammette che, da quando \u00e8 arrivata sull'isola, sente di essere guarita, attribuendo questo miracolo all'isola e quindi di non essere intenzionata a lasciarla. Bernard cos\u00ec interrompe i lavori rispettando la volont\u00e0 della moglie. Nella giungla \u00e8 scesa la notte, ma non si fa ancora vivo nessuno. Mentre Kate si scusa con Jack per l'inaspettato bacio di qualche settimana prima, i due sentono qualcuno correre nell'oscurit\u00e0 della notte: \u00e8 Michael, che, raggiunto il bivacco, cade esanime a terra ai piedi di Jack e Kate.\nDue per la strada.\nTrama.\nJack e Kate trovano Michael privo di sensi nella giungla. Nel frattempo, Ana Lucia entra nell'armeria e prova a parlare con Henry, che per\u00f2, inaspettatamente, la aggredisce e tenta di ucciderla. Dopo essersi ripreso, Michael rivela di sapere dove gli Altri nascondono Walt. Ana Lucia \u00e8 in cerca di vendetta e, rubata una pistola a Sawyer dopo averlo sedotto, attende il momento giusto per rimanere sola nel bunker. Non riesce per\u00f2 ad uccidere Henry, cos\u00ec Michael, che nel frattempo si \u00e8 alzato dal letto in cui riposava dal suo ritorno, a sorpresa si offre di uccidere il prigioniero al posto della ragazza. Tuttavia, egli spara ad Ana Lucia uccidendola, facendo lo stesso con la accorsa Libby, dopodich\u00e9 si spara.\nIl punto interrogativo - ?\nTrama.\nMentre Libby lotta tra la vita e la morte, Eko e John trovano un altro bunker seguendo le indicazioni ricevute in sogno dal fantasma del fratello di Eko. Qui John scopre, tramite un altro filmato del progetto Dharma, che premere il bottone non \u00e8 obbligatorio per evitare una catastrofe, bens\u00ec si tratta solo di un test psicologico. Quindi Locke si deve ricredere, e fa di tutto per convincere Eko a lasciar perdere il pulsante, mentre quest'ultimo si trasferisce nel bunker per sorvegliare la stazione Cigno. Jack convince Sawyer a mostrare a Kate dove si trovano le armi e l'eroina per non far soffrire Libby, la quale muore comunque mentre Hurley le sta parlando dopo aver pronunciato soltanto la parola \"Michael\".\nTre minuti.\nTrama.\nMentre vengono allestiti i funerali di Ana Lucia e Libby, viene raccontato tramite flashback ci\u00f2 che \u00e8 accaduto a Michael poco dopo essere partito alla ricerca del figlio tenuto in ostaggio dagli Altri, spiegando anche il perch\u00e9 della liberazione di Ben e l'uccisione di Ana Lucia e Libby. Michael era stato costretto dagli Altri a liberare Henry e inoltre consegnare loro quattro suoi compagni. Gli viene consegnata una lista con i nomi di questi ultimi, riportante i nomi di Jack, Kate, Hurley e Sawyer. Se si fosse attenuto alle richieste, gli Altri avrebbero liberato suo figlio, sano e salvo. Intanto, per\u00f2, Sayid sospetta del tradimento di Michael e si confida con Jack, mentre, alla fine dei funerali, viene avvistata in mare una barca a vela.\nSi vive insieme, si muore soli.\nTrama.\nSawyer, Jack e Sayid raggiungono la barca giunta al momento del funerale, per trovarvi dentro Desmond. Questo \u00e8 tornato perch\u00e9 sostiene che nell'oceano esiste solo un'unica isola, quella dei naufraghi. Viene condotto, cos\u00ec, al bunker insieme a Locke. Intanto, Sayid, insieme a Sun e Jin, prende in prestito la barca di Desmond per attaccare e cogliere di sorpresa gli Altri dalla spiaggia. Jack, pur sospettando della trappola di Michael, si incammina con Hugo, Sawyer e Kate all'accampamento nemico. In un flashback si capisce che Desmond era stato cacciato e poi arrestato dalle forze armate inglesi per cattiva condotta. Al momento del rilascio, gli viene proposto dal padre della sua fidanzata di allontanarsi da quest'ultima, in cambio di parecchi soldi e un nuovo posto dove vivere. Desmond rifiuta e inizia ad allenarsi per vincere una gara di navigazione intorno al mondo nello stesso stadio dove si recava Jack. Si vede anche Desmond che non avendo soldi riceve aiuto da una donna che gli regala la barca del marito morto da poco: \u00e8 Libby. Locke e Desmond sono convinti che non digitando il codice nel bunker non accadrebbe nulla, per questo, con uno stratagemma, riescono a chiudere Eko fuori dalla struttura, impedendogli cos\u00ec di premerlo. Ma il prete, con l'aiuto di Charlie, trova della dinamite, con la quale cerca di provocare una voragine nel muro che d\u00e0 alla sala del computer, rimanendo gravemente ferito. Intanto Jack rivela a Michael che sa del suo piano, ma continuano il viaggio verso gli altri, aspettando il segnale di fumo di Sayid, segno che \u00e8 pronto ad attaccare il nemico. Ma proprio quando i quattro scorgono il segnale, vengono attaccati con delle cerbottane dagli Altri, incappucciati e catturati. In un secondo flashback di Desmond, si vede quest'ultimo nel bunker, in compagnia di Kelvin Joe Inman, ex membro del Progetto DHARMA. Questo gli confida che, se il bottone non venisse premuto, si scatenerebbe una grande attrazione elettromagnetica all'interno della struttura, capace di provocare seri danni. Gli rivela anche l'esistenza di una chiave che, inserita in una serratura situata sotto il pavimento della sala computer, fermerebbe l'attrazione elettromagnetica, nel caso il computer per il codice fosse fuori uso. Kelvin inoltre inganna Desmond per farlo restare nel bunker a guardia del computer, raccontandogli che l'aria dell'isola \u00e8 irrespirabile. Ma quando Desmond si accorge dell'inganno, pedina Kelvin e lo uccide per sbaglio. Qui poi cade in depressione, ritrovando la felicit\u00e0 quando sente Locke, sopra la botola scoperta, gridare di disperazione per la morte di Boone. Infatti poi fu Desmond ad accendere la luce che Locke scorse dall'obl\u00f2 della botola. Tornando al presente, quando Desmond vuole vedere tutti i documenti che Locke ha trovato al bunker Pearl, scopre che proprio il giorno (22 settembre 2004) in cui aveva lasciato che il conto alla rovescia del Cigno si esaurisse, l'aereo trasportante Locke e compagni precipit\u00f2 sull'isola. Qui Desmond ci ripensa e cerca di digitare il codice, ma Locke rompe il computer. Cos\u00ec si vede costretto, allo scadere del conto alla rovescia, a inserire la chiave di emergenza. Tutto ci\u00f2 comporta un rumore assordante e l'illuminazione improvvisa del cielo. Intanto, nel territorio degli Altri, Hugo viene rilasciato e incaricato da questi a dire ai suoi compagni di non invadere pi\u00f9 il territorio altrui; Michael si imbarca, sotto ordine di Ben, con il figlio Walt, lasciando l'isola e Jack, Sawyer e Kate vengono presi dagli Altri per portarli nel loro accampamento. Nel finale, due uomini in una stazione artica scovano una forte attrazione magnetica in un luogo non precisato - sicuramente l'Isola, in seguito al termine del conto alla rovescia - e chiamano Penny, la fidanzata di Desmond prima dell'Isola, e dicono: \"Forse lo abbiamo trovato\"."}
{"id": "859579", "revid": "767487", "url": "https://it.wikipedia.org/wiki?curid=859579", "title": "Scott Weiland", "text": "Biografia.\nScott Weiland \u00e8 nato a San Jose il 27 ottobre del 1967. All'et\u00e0 di cinque anni si trasferisce a Chagrin Falls, nello Stato dell'Ohio. Una volta adolescente lascia il liceo per ritornare in California. Scott soffriva del disturbo bipolare, e nel corso degli anni \u00e8 stato pi\u00f9 volte arrestato per abuso di sostanze stupefacenti.\n\u00c8 stato sposato due volte, prima con Jenina Castenada, e infine con la modella Mary Forsberg da cui ha avuto due figli Lucy Olivia e Noah. Nel 2008 Weiland e la Forsberg hanno divorziato per divergenze inconciliabili.\nStone Temple Pilots (1990-2003).\n\u00c8 a San Diego che nel 1986 incontra il bassista Robert DeLeo ad un concerto e forma con lui la band Mighty Joe Young, alla quale si aggiungono il chitarrista Dean DeLeo, fratello di Robert, ed Eric Kretz alla batteria. Incidono il loro primo demo nel 1990, ma sono costretti a cambiare il nome della band in Stone Temple Pilots in quanto Mighty Joe Young \u00e8 il nome d'arte del bluesman Joseph Young Jr.. In quello stesso anno firmano un contratto con la Atlantic Records.\nNel 1992 esce il loro primo album, \"Core\", e con il singolo \"Sex Type Thing\" diventano una delle band pi\u00f9 influenti del genere grunge, insieme ad Alice in Chains, Soundgarden, Pearl Jam e Nirvana. Nel 1994 esce \"Purple\", album che sottolinea la personalit\u00e0 del gruppo grazie ad uno stile pi\u00f9 \"classico\" e una miscela di musica punk, acustica e bossa nova. \u00c8 invece del 1996 \"Tiny Music... Songs from the Vatican Gift Shop\", album che non ottiene i risultati delle prime due incisioni e che vede un tour con parecchie date cancellate.\nDopo una pausa di tre anni, durante i quali Weiland \u00e8 impegnato con l'album solista \"12 Bar Blues\" ed il resto del gruppo con i Talk Show, gli Stone Temple Pilots incidono \"No. 4\", dal quale vengono estratti i singoli \"Down\" e \"Sour Girl\", di cui viene girato un video con Sarah Michelle Gellar. L'ultimo album, \"Shangri-La Dee Da\", \u00e8 del 2001 ed \u00e8 durante il tour che le tensioni fra i vari membri portano ad uno scioglimento ufficiale della band. Nel 2003 esce la raccolta \"Thank You\", che oltre alle hit pi\u00f9 significative contiene il nuovo brano \"All in the Suit That You Wear\".\nVelvet Revolver (2003-2008).\nNel 2003 Scott Weiland, Slash, Duff McKagan, Matt Sorum e Dave Kushner formano i Velvet Revolver. Il primo album, \"Contraband\", esce nel 2004 ed i singoli \"Slither\" e \"Fall to Pieces\" scalano le classifiche internazionali; nel 2005, grazie a \"Slither\", vincono un Grammy Award come Best Hard Rock Performance with Vocal. L'ultimo album \"Libertad\" viene pubblicato nel 2007. Lo stesso anno, scompare suo fratello Michael. Ad inizio 2008, concluso il tour di \"Libertad\", Scott esce dal gruppo.\nReunion degli Stone Temple Pilots e progetto solista (2008-2014).\nDopo l'uscita di Weiland dai Velvet Revolver, gli Stone Temple Pilots annunciano il 7 aprile del 2008 a Los Angeles un tour di 65 date all'interno degli Stati Uniti e tornano a suonare insieme in pubblico per la prima volta dopo anni. Nello stesso anno viene fondata la band \"Scott Weiland &amp; the Wildabouts\". Nel 2010 esce il sesto album di inediti, l'omonimo \"Stone Temple Pilots\". Nel 2013 Weiland viene allontanato dalla band, con Chester Bennington che prende il suo posto come cantante.\nArt of Anarchy (2014-2015).\nNel 2014 viene scelto come cantante per il supergruppo Art of Anarchy, fondato da Ron \"Bumblefoot\" Thal e i fratelli Jon e Vince Votta. Il 22 gennaio 2015, Weiland afferma che non parteciper\u00e0 al tour del gruppo, per dedicarsi al nuovo album degli Wildabouts.\nMorte.\nLa sera del 3 dicembre 2015 Weiland viene trovato senza vita nel suo tour bus in Minnesota, dove si era recato per un concerto. L'autopsia ha appurato che la causa della morte \u00e8 stata un'overdose causata da un mix di alcool e droghe."}
{"id": "859583", "revid": "122586611", "url": "https://it.wikipedia.org/wiki?curid=859583", "title": "Daniela Dioguardi", "text": "Sposata, una figlia, trapanese di nascita ma palermitana d'adozione dopo aver partecipato ai movimenti studenteschi del '68 aderisce al Manifesto per poi entrare nel PCI nel 1974 prima e nel PDS poi divenendone dirigente provinciale.\nFortemente impegnata nel femminismo, \u00e8 presidente provinciale dell'Unione Donne in Italia.\nNel 1994 aderisce a Rifondazione Comunista.\n\u00c8 stata eletta deputata nelle Elezioni del 2006 nella circoscrizione Sicilia 1."}
{"id": "859585", "revid": "228587", "url": "https://it.wikipedia.org/wiki?curid=859585", "title": "Castelletto in Garfagnana", "text": "Castelletto in Garfagnana \u00e8 un piccolo villaggio, del comune di Sillano Giuncugnano in provincia di Lucca, nell'alta valle del Serchio (800 metri circa).\nStoria.\nIl toponimo lascia supporre che in antico vi si trovasse il castello nominato nel diploma di Federico I come \"Castrum de Malliano\". Supposizione avvalorata anche dall'Offizio sulle differenze dei confini del 1489, in cui sono elencate tutte le \"terre murate\" della Garfagnana estense, tra le quali figura anche \"Casteleto\".\nNell'ambito territoriale del paese si trova la localit\u00e0 denominata la \"Terra\".\nLa tradizione locale vorrebbe che il primo luogo abitato sia stato proprio la \"Terra\". Ci\u00f2 sarebbe confermato dal fatto che fino da epoca molto antica in quella localit\u00e0 sorgeva la chiesa parrocchiale di santa Felicita, che serviva anche alle popolazioni di Ponteccio e Gragna e che verr\u00e0 unita alla parrocchiale di Magliano. Col tempo, a causa di calamit\u00e0 naturali, gli abitanti della Terra si sarebbero trasferiti nell'attuale ubicazione del Castelletto e a Ponteccio.\nNel XVI secolo le pi\u00f9 consistenti famiglie residenti al Castelletto erano Bertoni, Bonucci, Castelli, Reali, detti anche, questi ultimi, \"dalla Terra\"."}
{"id": "859588", "revid": "767487", "url": "https://it.wikipedia.org/wiki?curid=859588", "title": "Varanops brevirostris", "text": "Il varanope (Varanops brevirostris) \u00e8 un amniote estinto vissuto nel Permiano inferiore in Nordamerica.\nQuesto animale lungo circa un metro e mezzo e dall'aspetto vagamente simile a quello di un varano (donde il nome) era un pelicosauro strettamente imparentato con i grandi predatori come il dimetrodonte e lo sfenacodonte, anche se manteneva alcune caratteristiche primitive. Il cranio era piuttosto allungato, ed era specializzato per al caccia agli insetti. Le zampe snelle e allungate lo denotavano come un veloce corridore. Il varanope e i suoi stretti parenti (varanopseidi, come \"Varanosaurus\") erano piccoli predatori che si specializzarono nell'agile caccia a piccole prede."}
{"id": "859589", "revid": "22356", "url": "https://it.wikipedia.org/wiki?curid=859589", "title": "Amniote", "text": ""}
{"id": "859591", "revid": "22356", "url": "https://it.wikipedia.org/wiki?curid=859591", "title": "Varanops", "text": ""}
{"id": "859603", "revid": "22356", "url": "https://it.wikipedia.org/wiki?curid=859603", "title": "Eothyris", "text": ""}
{"id": "859604", "revid": "287204", "url": "https://it.wikipedia.org/wiki?curid=859604", "title": "Zsolt Bogn\u00e0r", "text": ""}
{"id": "859605", "revid": "287204", "url": "https://it.wikipedia.org/wiki?curid=859605", "title": "Zsolt Bognar", "text": ""}
{"id": "859608", "revid": "436907", "url": "https://it.wikipedia.org/wiki?curid=859608", "title": "The Jelly Jam", "text": "I The Jelly Jam sono un supergruppo musicale rock progressivo statunitense formatosi nel 2001.\nStoria del gruppo.\nIn seguito alla pubblicazione dell'album \"Ice Cycles\", avvenuta nel marzo 2000 da parte del supergruppo Platypus, composto dal cantante e chitarrista Ty Tabor (King's X), dal batterista Rod Morgenstein (Dixie Dregs, Winger), dal bassista John Myung (Dream Theater) e dal tastierista Derek Sherinian, la formazione si sciolse.\nPoco tempo dopo Tabor, Morgenstein e Myung tornarono a collaborare insieme, formando un nuovo gruppo denominato appunto The Jelly Jam. Firmato un contratto discografico con la Inside Out Music, nel 2002 il trio realizz\u00f2 e pubblic\u00f2 il primo album, anch'esso intitolato \"The Jelly Jam\", mentre il 14 settembre 2004 fu la volta del secondo album \"The Jelly Jam 2\".\nDopo sei anni di silenzio a causa dei vari impegni dei singoli componenti con i rispettivi gruppi, il 29 novembre 2010 i The Jelly Jam hanno annunciato la pubblicazione del loro terzo album in studio, intitolato \"Shall We Descend\" e uscito agli inizi del 2011 attraverso la Molken Music; nel medesimo periodo il trio ha ripubblicato sempre attraverso la Molken Music le versioni rimasterizzate dei primi due album nel formato MP3.\nIl 23 marzo 2016 il gruppo ha annunciato il quarto album \"Profit\", previsto per il 27 maggio 2016 attraverso la Mascot Label Group. Il concept dell'album, secondo quanto dichiarato da Tabor, riguarda \u00abuna lotta tra il progresso e l'occupazione a tutti i costi e non pensare ad alcun futuro pagamento che sta per essere realizzato\u00bb; lo stesso ha inoltre aggiunto: "}
{"id": "859612", "revid": "14806", "url": "https://it.wikipedia.org/wiki?curid=859612", "title": "Torrino Helios", "text": ""}
{"id": "859613", "revid": "974924", "url": "https://it.wikipedia.org/wiki?curid=859613", "title": "Haptodus", "text": "L'aptodo (gen. Haptodus) \u00e8 un pelicosauro vissuto tra il Carbonifero superiore e il Permiano inferiore in Europa e in Nordamerica.\nL'antenato del dimetrodonte.\nQuesto animale di medie dimensioni (era lungo fino a un metro e mezzo) era uno dei pi\u00f9 antichi pelicosauri, un gruppo di animali considerato ancestrale ai mammiferi. L'aspetto dell'aptodo per\u00f2, doveva essere quello di un rettile: il corpo, lungo e basso, era retto da zampe forti e snelle, munite di artigli. La coda era molto lunga, e il capo era alto e stretto. I denti erano aguzzi e di misure differenti, adatti probabilmente a una dieta a base di insetti e piccoli vertebrati. Tra i suoi discendenti vi fu il famoso dimetrodonte, che al contrario dell'aptodo era munito di una \"vela\" dorsale.\nMolte specie o molti generi?\nDell'aptodo si conoscono varie specie; tra le pi\u00f9 primitive, da ricordare \"Haptodus baylei\", rinvenuta in Francia in strati del Carbonifero superiore, e \"Haptodus garnettensis\", del Nordamerica, in assoluto la pi\u00f9 antica e primitiva del genere, lunga circa 60 centimetri."}
{"id": "859615", "revid": "367445", "url": "https://it.wikipedia.org/wiki?curid=859615", "title": "Serie A 1990-1991 (calcio a 5)", "text": "Il campionato di Serie A 1990-1991 \u00e8 stato il primo campionato nazionale a girone unico; fu la seconda edizione del campionato di Serie A e l'ottava manifestazione assoluta che assegnasse il titolo di campione d'Italia. Al termine della stagione regolare, la societ\u00e0 prima classificata era qualificata di ufficio alla finale scudetto (giocata al meglio delle tre gare) dove avrebbe sfidato la vincitrice del gironcino tra le squadre classificatesi tra il secondo e il quinto piazzamento.\nIl dominio delle squadre laziali e romane in particolare \u00e8 stato il motivo dominante anche della stagione '90-'91, spezzato solo dalla presenza della Tecnocop Verona tra le cinque squadre chiamate a giocarsi il tricolore. La vittoria della stagione regolare dea parte della Roma RCB ha relegato al girone di play-off l'emergente BNL Calcetto, il Torrino Helios e la Geas Meda Roma, oltre alla gi\u00e0 citata squadra scaligera, escludendo lo scudettato Marino ed il Camel Vigna Stelluti.\nMa il girone non \u00e8 bastato per stabilire il vincitore, nello spareggio per l'accesso alla finale \u00e8 stata la Geas Meda Roma ad avere la meglio sul Torrino, guadagnando l'accesso alla finale persa poi per mano dei campioni uscenti della Roma RCB.\nPoule finale.\nLa poule finale venne disputata a Roma al Foro Italico dal 1\u00b0 all'8 luglio 1991, per stabilire la squadra che avrebbe affrontato la Roma RCB vincitrice della stagione regolare."}
{"id": "859617", "revid": "22356", "url": "https://it.wikipedia.org/wiki?curid=859617", "title": "Sphenacodon ferox", "text": ""}
{"id": "859622", "revid": "124937572", "url": "https://it.wikipedia.org/wiki?curid=859622", "title": "Donatella Duranti", "text": "Biografia.\nDopo aver lavorato dal 1984 come operaia civile all'Arsenale militare di Taranto diviene dirigente della FP-Cgil.\nAderisce a Rifondazione Comunista dopo la Svolta della Bolognina e viene candidata nelle quote proporzionali alle elezioni politiche del 2001 e a quelle Europee senza essere eletta.\nDal luglio 2004 al febbraio 2006 \u00e8 Assessore con delega alle politiche giovanili, alla trasparenza e ai parchi della provincia di Taranto, carica che lascia per le Elezioni politiche del 2006 in cui viene candidata alla Camera nella circoscrizione Puglia, risultando eletta.\nNel congresso del PRC del 2008 si schiera con la mozione di Nichi Vendola partecipando poi, nel gennaio successivo, alla costituzione del Movimento per la Sinistra, poi confluito in Sinistra Ecologia Libert\u00e0.\nAlle elezioni politiche del 2013 \u00e8 rieletta alla Camera dei Deputati, nella circoscrizione Puglia, nelle liste di Sinistra Ecologia Libert\u00e0.\nDal febbraio 2017, aderisce al gruppo parlamentare Articolo 1 - Movimento Democratico e Progressista, insieme ad altri 16 parlamentari provenienti da Sinistra Ecologia Libert\u00e0 che hanno scelto di non aderire a Sinistra Italiana.\nL'8 gennaio 2018 annuncia la sua non ricandidatura alle elezioni politiche del 4 marzo: torner\u00e0 al suo lavoro in Arsenale a Taranto."}
{"id": "859625", "revid": "1833487", "url": "https://it.wikipedia.org/wiki?curid=859625", "title": "Baldacchino", "text": "Il baldacchino \u00e8 una grande pezza di stoffa di forma quadrata o rettangolare, sostenuta da quattro o pi\u00f9 aste caratterizzate da drappelloni o fregi intorno. Ha la funzione di rendere onore a cose sacre (l'altare maggiore di una cattedrale, ecc.) o sul seggio di grandi personaggi (sovrani, principi, cardinali, vescovi, marchesi di baldacchino, ecc.) oppure ancora a fornire riparo laterale del letto di persone importanti. \nNell'architettura \u00e8 definito baldacchino quella struttura, retta da colonne, situata sopra un monumento o un sito fondamentale da un punto di vista rituale. Inoltre ha questo nome la copertura del pulpito, detta anche paracielo, che aveva funzioni acustiche, oggi superato dall'uso di microfoni ed amplificatori.\nCome elemento di complemento del letto, il baldacchino si diffuse tra la fine del Medioevo e il Rinascimento, in un periodo in cui questo mobile era piuttosto raro ed esclusivo. Nel XVI secolo nacquero vari modelli, come quello \"a cortine\" che sostitu\u00ec la cornice, e il baldacchino rest\u00f2 in auge fino al XVIII secolo grazie alla creativit\u00e0 dei francesi con i famosi \"lit \u00e0 la duchesse\" utilizzati nel letto di Maria Antonietta a Fontainebleau, e dopo una breve fase buia, riprese la sua importanza almeno fino alla fine del XIX secolo.\nEtimologia.\nBaldacchino deriva dal nome omologo del drappo di cui era formato, chiamato cos\u00ec perch\u00e9 proveniente da Baghdad, l'antica Babilonia, che in origine veniva chiamata \"Baldac\" o \"Baldacco\", ed era famosa per i suoi setifici, nei quali, in una prima fase, la tessitura venne effettuata grazie alla presenza di artigiani di Tustar, visto che proprio i Sasanidi inventarono questa lavorazione. Ben presto Baghdad divenne un centro di produzione, importazione ed esportazione fondamentale per questa attivit\u00e0. In Occidente, questi pregevoli e preziosi tessuti, penetrarono grazie alle repubbliche marinare intorno all'XI secolo e sono citati negli inventari di alcune grandi cattedrali con il nome di \"Baldekino\" o di \"Baudaquen\"."}
{"id": "859626", "revid": "1355461", "url": "https://it.wikipedia.org/wiki?curid=859626", "title": "Sovrani d'Italia", "text": "Questa pagina contiene l'elenco cronologico dei sovrani d'Italia a partire dalla caduta dell'Impero romano d'Occidente, avvenuta nel 476. \nSono inclusi nell'elenco i sovrani che hanno regnato sulle seguenti entit\u00e0 statuali:\nRegni romano-germanici.\nPatrizio della Diocesi Italiana (476\u2013493).\nDopo aver deposto Romolo Augusto, ultimo imperatore romano d'Occidente, Odoacre fu riconosciuto dall'imperatore Zenone e autorizzato a governare la Diocesi Italiana come suo vicario con il rango di \"Patrizio\".\nNon \u00e8 chiaro con che titolo Odoacre regnasse: proclamato re dalle sue truppe germaniche, viene definito da Giordane \"Re dei Turcilingi\" e altrove \"Re degli Eruli\" e \"Sovrano dei Goti e dei Romani\" (\"Gothorum Romanorumque regnator\"), da Marcellino \"Re dei Goti\" e da Vittore di Vita \"Re d'Italia\", una moltitudine di denominazioni che lo stesso Giordane riassume nell'espressione \"Re delle Genti\" (\"rex gentium\"). Le monete da lui coniate riportano soltanto il nome (\"Flavius Odovacar\"), mentre il suo unico documento sopravvissuto lo definisce semplicemente \"Rex\", senza alcuna determinazione etnica o geografica.\nRe degli Ostrogoti (493\u2013553).\nNel 493, il capo ostrogoto Teodorico sconfisse Odoacre, e diede inizio a una nuova dinastia. Il dominio ostrogoto fin\u00ec nel 553 con la morte di Teia, quando l'Italia fu portata sotto il diretto controllo dell'Impero romano d'oriente.\nRestaurazione imperiale (553\u2013568).\nDopo la morte di Teia, l'Italia divenne parte dell'Impero romano d'oriente sotto Giustiniano I (r. 527-565). Alla sua morte gli successe il nipote Giustino II (r. 565-578): durante il suo regno l'Italia fu in gran parte conquistata dai Longobardi.\nRe dei Longobardi (568\u2013774).\nDopo 15 anni di dominio bizantino, nel 568 Alboino condusse i Longobardi in Italia e ricostitu\u00ec un regno germanico. \nPer i successivi due secoli, i Longobardi lottarono con i Bizantini per la supremazia nella penisola stabilendo la loro autorit\u00e0 su parecchie zone, arrivando infine a controllare la quasi totalit\u00e0 dell'Italia continentale (con l'esclusione di Venezia, Roma, Napoli e le estremit\u00e0 meridionali di Puglia e Calabria). Il dominio longobardo dur\u00f2 fino alla discesa in Italia di Carlo Magno (774).\n\"Regnum Italiae\".\nIl \"Regnum Italiae\" come parte dell'Impero carolingio.\nNel 774 i Longobardi furono sconfitti dai Franchi condotti da Carlo Magno e il loro re Desiderio deposto. Carlo assunse il titolo di re dei Longobardi e il regno sopravvisse come parte del dominio dei Franchi, anche se come entit\u00e0 separata. A partire da Lotario I, la denominazione di \"Regnum Langobardorum\" viene affiancata sempre pi\u00f9 spesso da quelle di \"Regnum Italiae\" (gi\u00e0 sporadicamente usata sotto Carlo), \"Regnum Italicum\" e \"Regnum Italicorum\", che finirono per sostituirla progressivamente. Con la sola eccezione di Ludovico il Pio (designato imperatore dal padre e incoronato quando il Regno dei Longobardi era ancora sotto Bernardo) riuscirono a ottenere il titolo imperiale e a farsi incoronare tali solo quei sovrani nei cui domini era compresa anche l'Italia, poich\u00e9 il suo controllo era essenziale per garantire la protezione sulla Chiesa di Roma. L'incoronazione avveniva solitamente a Pavia, l'antica capitale longobarda. L'incoronazione imperiale, invece, avveniva successivamente a Roma.\nAnarchia Feudale (888\u2013962).\nTra l'888 e il 962, per un certo periodo il trono d'Italia continu\u00f2 a essere collegato al titolo di imperatore dei Romani; vale a dire che solo i sovrani che dominarono il \"Regnum Italiae\" furono quelli che riuscirono a farsi assegnare anche il titolo imperiale (cosa che per\u00f2 non riusc\u00ec a nessuno in seguito alla morte di Berengario I e fino alla discesa di Ottone I). Si ebbero anche contemporaneamente vari monarchi, il cui potere, poco pi\u00f9 che nominale, era sempre limitato dai loro feudatari e dai vari pretendenti al trono.\n\"Regnum Italiae\" come parte del Sacro Romano Impero.\nDal 963 il \"Regnum Italiae\" fu governato (ad eccezione della parentesi di regno dell'anscarico Arduino d'Ivrea) dai re di Germania (ovvero della parte orientale del vecchio impero carolingio) i quali riuscirono anche ad assicurarsi il titolo imperiale romano associato al dominio sull'Italia. Per secoli i sovrani tedeschi organizzarono spedizioni in Italia allo scopo di recarsi a Roma per ricevere dal Papa la corona imperiale, e talvolta decisero di cingere anche la corona italiana, perlopi\u00f9 a Milano. Tuttavia, dal 1508, con l'assenso papale, Massimiliano I d'Asburgo inizi\u00f2 a fregiarsi del titolo imperiale nonostante non fosse stato ancora incoronato n\u00e9 re d'Italia n\u00e9 imperatore; suo nipote Carlo V fu l'ultimo imperatore ad essere incoronato Re d'Italia. \nIl potere effettivo dei sovrani sul Regno cominci\u00f2 a declinare a partire dal XII secolo, per ridursi sempre pi\u00f9 nei secoli successivi a un dominio puramente formale. Con l'et\u00e0 moderna (secoli XVI-XVIII) il \"Regnum Italicum\" cess\u00f2 di esistere anche dal punto di vista formale (anche se non fu mai ufficialmente soppresso). Nel 1806, in seguito alla vittoria di Napoleone Bonaparte contro la Terza coalizione, l'Impero fu sciolto con la pace di Presburgo. Per questo periodo storico i titoli di \"Re dei Franchi orientali\", \"Re dei Romani\" e \"Re di Germania\" sono equivalenti.\nNell'elenco che segue sono considerati re d'Italia solo quegli imperatori (o, se non incoronati tali, re dei Romani) che furono incoronati re d'Italia, o che (anche se non incoronati) ebbero un qualche potere effettivo sul Regno e che effettuarono una spedizione in Italia per l'incoronazione imperiale. Per tale motivo gli imperatori successivi a Carlo V non vengono pi\u00f9 considerati re d'Italia, anche se il \"Regnum\" non fu mai ufficialmente soppresso.\nRegno d'Italia napoleonico.\nIl 17 marzo 1805 la Repubblica italiana, un'entit\u00e0 statuale costituita in varie forme nell'Italia settentrionale negli anni precedenti, fu elevata a Regno. L'imperatore dei Francesi Napoleone I, suo presidente dal 1802, mantenne la carica di capo di Stato e fu incoronato re con la Corona Ferrea nel Duomo di Milano il 26 maggio 1805. Il regno d'Italia napoleonico fu soppresso ufficialmente dagli austriaci a seguito della convenzione di Mantova il 25 maggio 1814 e il suo territorio, alquanto rimpicciolito, andr\u00e0 a costituire il 7 aprile 1815 il regno Lombardo-Veneto, parte dell'Impero austriaco.\nRegno d'Italia sabaudo.\nIl 17 marzo 1861 il Regno di Sardegna (notevolmente ingrandito nel biennio 1859-1860) cambi\u00f2 il proprio nome in Regno d'Italia; i Savoia, titolari del Regno di Sardegna, mantennero la sovranit\u00e0 dello Stato nella sua nuova forma. Nel 1946 la Monarchia venne sostituita dalla Repubblica a seguito dell'esito di un referendum popolare.\nSavoia (1861\u20131946).\nOltre al titolo regio italiano avevano tra gli altri anche i titoli di re di Sardegna, re di Cipro, di Gerusalemme e di Armenia, duca di Savoia, duca di Genova, principe di Piemonte, principe di Carignano, re d'Albania e imperatore d'Etiopia.\nVittorio Emanuele II di Savoia coni\u00f2 anche monete con il titolo di \"Re eletto\", ovvero in procinto di diventare re d'Italia, che ebbero corso legale nelle Province Unite del Centro Italia, entit\u00e0 statale di breve esistenza costituita da territori che di l\u00ec a poco sarebbero stati annessi al Regno di Sardegna grazie ai plebisciti risorgimentali. Il termine \"eletto\" ha infatti, tra suoi i sinonimi, \"designato\", \"investito\", \"prescelto\" e \"acclamato\".\nPretendenti al trono (dal 1946).\nDopo la nascita della Repubblica Italiana i monarchici hanno continuato a considerare i membri di Casa Savoia come legittimi sovrani d'Italia.\nDal 2006 il titolo \u00e8 contestato da due rami della famiglia:\n\"Ramo discendente da Umberto II\"\n\"Ramo Savoia-Aosta discendente da Vittorio Emanuele II\""}
{"id": "859634", "revid": "122796943", "url": "https://it.wikipedia.org/wiki?curid=859634", "title": "Recettore AMPA", "text": "Il recettore AMPA (o recettore per il quisqualato) \u00e8 un recettore post-sinaptico non-NMDA ionotropico per il glutammato (e altri composti, tra cui l'AMPA), importante per la trasmissione sinaptica eccitatoria rapida del SNC; localizzato al centro della membrana post-sinaptica, genera un EPSP (o PPSE, Potenziale Post Sinaptico Eccitatorio) che \u00e8 molto rapido ma debole. \u00c8 coinvolto per informazioni non destinate ad essere ricordate a lungo (memorizzate).\nIl recettore AMPA fu inizialmente chiamato \"recettore per il quisqualato\" da Watkins e colleghi a causa dell'agonista naturale quisqualato, trovato nei semi di piante della specie Quisqualis (noce quisquala della Cambogia). Fu chiamato \"recettore AMPA\" in seguito alla sintesi di questo agonista selettivo da parte di Tage Honore e colleghi alla Royal Danish School of Pharmacy di Copenaghen.\nL'AMPA (alfa-Amino-(3-Idrossi-5-Metil-4-isoxazol)propionato) \u00e8 una molecola agonista specifica per il recettore AMPA. L'NMDA invece non ha effetto sul recettore AMPA, da cui la classificazione come recettore non-NMDA.\nIl recettore AMPA \u00e8 ionotropico, cio\u00e8 il legame con i suoi agonisti ne provoca una modifica della forma facendolo diventare un canale aperto per il transito di specifici ioni (sodio, potassio e in alcuni casi il calcio).\nIl glutammato (o acido L-glutammico) \u00e8 uno dei neurotrasmettitori eccitatori pi\u00f9 rappresentato nel sistema nervoso centrale. Esso si lega con due tipologie di recettori: \"ionotropico\" (in cui il legame recettore-neurotrasmettitore modifica direttamente la permeabilit\u00e0 di membrana mediante modifiche conformazionali) e \"metabotropico\" (in cui il legame recettore-neurotrasmettitore regola indirettamente l'accesso al canale, attivando una cascata di eventi con meccanismo di secondo messaggero).\nDi recettori ionotropici esistono due sottoclassi: NMDA e non-NMDA, a seconda dell'agonista che li attiva. I recettori ionotropici NMDA vengono attivati sia dal glutammato che dall'NMDA (\"N\"-metil-D-aspartato); i recettori non-NMDA vengono attivati dal glutammato, quisqualato, kainato ed AMPA."}
{"id": "859635", "revid": "729019", "url": "https://it.wikipedia.org/wiki?curid=859635", "title": "Battaglia di Lepanto (1499)", "text": "La battaglia di Zonchio (nota anche come la battaglia della Sapienza o la prima battaglia di Lepanto) fu un episodio della guerra turco-veneziana del 1499-1503 ed ebbe luogo in quattro giorni diversi: 12, 20, 22, 25 agosto 1499. Fu la prima battaglia navale della storia con cannoni a bordo di navi.\nAntefatti.\nNel gennaio 1499 Kemal Reis part\u00ec da Istanbul con una forza di dieci galere ed altri quattro tipi di navi e a luglio si congiunse con il grosso della flotta ottomana inviatagli da Davud Pasci\u00e0, assumendone il comando per una guerra su larga scala con la Repubblica di Venezia.\nIl 16 giugno una grande flotta turca lasci\u00f2 Costantinopoli. Era composta da 267 imbarcazioni (3 galeazze, 2 navi grosse da botti, 60 galee, 30 galeotte, 40 fuste, 21 navi da carico, 111 palandarie e schirazzi). Si diceva avesse viveri per sei mesi dal momento che avrebbe dovuto svernare fuori dalla Turchia, 15 bombarde di grandi dimensioni e decine pi\u00f9 piccole trasportate dalle palandarie che potevano contare su munizioni e tutto il materiale per poter condurre un assedio. Il 30 giugno la flotta arriv\u00f2 a Gallipoli poi fece rotta su Lemno e su Chio. Durante il viaggio, presso Capo Mantello, affondarono una galeotta, una palandaria carica con due bombarde e uno schirazzo pieno di uva passa provocando la perdita di trenta giannizzeri.\nIl 5 luglio Giacomo Giustiniani, castellano di Cerigo, avvert\u00ec Antonio Grimani, Capitano Generale da Mar, che flotta ottomana si trovava tra quell'isola e il Negroponte e non si conoscevano le sue intenzioni; era stato pertanto ordinato a tutte le guarnigioni veneziane in Morea di ritirarsi nelle fortezze e prepararsi ad un attacco imminente. \nIl 10 luglio a Modone si riun\u00ec un consiglio di guerra dove la maggior parte dei sopracomiti e dei capitani di galea consigli\u00f2 il Grimani di portare la flotta al largo per non rimaner imbottigliati in porto in caso di attacco da parte dei turchi; il Capitano da Mar non prese una decisione definitiva e si riserv\u00f2 tempo per riflettere.\nIl 23 luglio la flotta ottomana raggiunse le acque al largo di Malvasia e il giorno successivo Capo Matapan; i veneziani a quel punto ebbero l'impressione che i turchi volessero attaccare Lepanto. Il 24 luglio la flotta turca, entrata nel golfo di Corone, raggiunse Capo Gallo e fece sbarcare alcuni uomini sull'isola di Sapienza; i veneziani tennero un consiglio di guerra volto a stabilire un piano per attaccare il nemico. La mattina del 28 luglio la flotta veneziana si port\u00f2 sopravento a dieci miglia al largo della costa e a sei dalla flotta turca ma Grimani non ritenne vi fossero le condizioni opportune per attaccar battaglia. Lasci\u00f2 allora che le galee e navi grosse veleggiassero in mare e ritorn\u00f2 in porto a Modone con le galee sottili; la stessa manovra venne ripetuta pi\u00f9 volte nei giorni successivi. Negli ultimi giorni di luglio la flotta turca rimase attorno a Sapienza e fece sbarcare altri uomini che saccheggiarono l'isola dando fuoco ad una chiesa. Il 7 agosto una nave da carico con a bordo due bombarde e molti barili di polvere da sparo affond\u00f2 nei pressi di Modone. Tra l'8 e il 10 agosto i turchi si portarono dall'isola di Sapienza verso Navarino effettuando una serie di manovre per indurre i veneziani alla battaglia che per\u00f2 si rivelarono delle finte.\nBattaglia.\nOrdine di battaglia.\nL'ammiraglia di Antonio Grimani si pose al centro dello schieramento insieme alle altre 15 galee grosse. L'ala sinistra era guidata dal provveditore della flotta Simone Guoro e costituita da 17 galee sottili. L'ala destra era costituita da 14 galee sottili. La flotta di soccorso era guidata dal provveditore della flotta Domenico Malipiero e costituita da 11 galee sottili.\nGrimani ordin\u00f2 che le galee si disponessero a debita distanza, ovvero in modo tale che i remi dell'una non urtassero contro quelli delle vicine e tuttavia dovessero restare il pi\u00f9 possibile unite; ai provveditori fu intimato di non abbandonare mai la posizione n\u00e9 di lasciar sguarnito il centro dello schieramento, a meno che non avessero ricevuto ordini in tal senso, pena la perdita della propria carica. Coloro che fossero fuggiti dalla battaglia sarebbero stati inseguiti dal resto della flotta veneziana e trattati come nemici. I sopracomiti che non avessero rispettato gli ordini del Capitano da Mar o dei provveditori, sarebbero stati impiccati. Fu inoltre vietato il saccheggio delle navi nemiche prima del termine della battaglia sotto pena della forca e colui che avesse denunciato i rei sarebbero stati ricompensati con il bottino da loro raccolto.\nLo scontro.\nBattaglia di capo Zonchio.\nLa mattina del 12 agosto la flotta turca lev\u00f2 l'ancora e navig\u00f2 verso la flotta veneziana malgrado la bonaccia. I veneziani fecero squillare le trombe e issare la bandiera crociata poi si prepararono alla battaglia ma non si mossero, aspettando che iniziasse il vento a spirare in modo da trovarsi sopravento. Proprio in quel frangente giunsero quattro caravelle e undici grippi comandati da Andrea Loredan e da Simone Greco, provenienti da Corf\u00f9. Il Loredan fu invitato a salire sull'ammiraglia e amichevolmente accolto dal Grimani che gli concesse di salire su una nave a sua scelta; il Loredan scelse la Pandora e vi mont\u00f2 insieme al suo cancelliere personale Marco Santi, mentre Greco non fece in tempo ad arrivare e rimase su un grippo. \nPrima che le galee grosse veneziane potessero scontrarsi con le turche, otto di esse orzarono e fuggirono dalla battaglia. L'Armera e la Pandora furono speronate sul fianco dalle navi grosse turche e rimasero bloccate; seguirono scariche di cannoni e lancio di proiettili incendiari che mandarono a fuoco entrambe le navi veneziane e la maggiore delle turche mentre l'altra pur essendone lambita riusc\u00ec a scamparla; durante gli scontri affond\u00f2 anche la Brocheta mentre i turchi, oltre ad una nave grossa, persero due schirazzi carichi di polvere e munizioni e altre quattro imbarcazioni. Il 14 agosto il resto della flotta veneziana decise di far vela verso Zante in modo da riorganizzarsi e difendere Lepanto. Il 15 agosto una flotta francese con a bordo circa uomini e costituita da 4 galee grosse, 4 galee sottili, 12 barze e 2 fuste arriv\u00f2 nei pressi di Zante e il 18 agosto si un\u00ec alla flotta veneziana.\nConseguenze.\nDurante la battaglia si distinsero Andrea Loredan e Alban d'Armer e Rafti Giovanni divenuto poi credenziere (fonte archivio Veneto edizione 1937). \nGrimani venne arrestato il 29 settembre e successivamente rilasciato (sarebbe diventato doge nel 1521). Turchi e veneziani si sarebbero affrontati un'altra volta presso Modone nella battaglia di Modone nel 1500, dove gli ottomani guidati dall'ammiraglio Kemal Reis ne uscirono ancora vincitori."}
{"id": "859640", "revid": "439868", "url": "https://it.wikipedia.org/wiki?curid=859640", "title": "Nils Gustaf Dal\u00e9n", "text": "Biografia.\nStudente del Politecnico di Zurigo in Svizzera, si laure\u00f2 in ingegneria dedicandosi allo sviluppo delle turbine.\nInventore e ricercatore, fond\u00f2 nel 1914 la AGA AB, azienda specializzata nella produzione di gas-accumulatori, ideando un procedimento automatico per l'accensione dei fari funzionanti ad acetilene (la luce di Dal\u00e9n) e creando cos\u00ec il faro costiero automatico.\nDivenne cieco a causa di un'esplosione di gas nel 1912, anno in cui gli venne assegnato il Premio Nobel per la fisica a seguito delle sue scoperte sull'utilizzo industriale dei gas.\nCuriosit\u00e0.\n\"Questo resta il premio meno significativo mai assegnato nel campo delle scienze\", scrive Burton Feldman nel suo libro \"The Nobel Prize: A History of Genius, Controversy, and Prestige\". \u201cSembra che sia finito a Dal\u00e9n perch\u00e9 l'accademia non riusciva a mettersi d'accordo su altri candidati di maggior rilievo, come Planck\"."}
{"id": "859645", "revid": "287204", "url": "https://it.wikipedia.org/wiki?curid=859645", "title": "Nils Gustaf Dalen", "text": ""}
{"id": "859647", "revid": "57342", "url": "https://it.wikipedia.org/wiki?curid=859647", "title": "Gustaf Dal\u00e9n", "text": ""}
{"id": "859649", "revid": "1318658", "url": "https://it.wikipedia.org/wiki?curid=859649", "title": "Stazione di Parigi Austerlitz", "text": "La stazione di Parigi Austerlitz (in francese \"gare de Paris-Austerlitz\", con riferimento alla battaglia di Austerlitz) \u00e8 una delle sei grandi stazioni ferroviarie di Parigi, gestita della SNCF, situata sulla riva sinistra della Senna nel XIII \"arrondissement\". Funge da stazione di testa per le linee verso Tolosa e Bordeaux.\nInaugurata il 20 settembre 1840 era il capolinea della linea ferroviaria che collegava la capitale francese con Orl\u00e9ans, sostituita in tale funzione nel 1900 da parte della Gare d'Orsay. Dal 1939 riacquist\u00f2 la sua importanza originaria al riguardo del traffico in partenza verso il sud-ovest francese, rimasta poi immutata sino all'inaugurazione del \"TGV Atlantique\". Questa stazione ha perso cos\u00ec gran parte del suo traffico per il sudovest della Francia e il numero di viaggiatori \u00e8 sceso a circa 25 milioni per anno, pari alla met\u00e0 di quello della stazione di Montparnasse, una dei capolinea dei TGV.\nTra le altre particolarit\u00e0 si pu\u00f2 citare la sua vicinanza con un'altra grande stazione parigina, la Gare de Lyon, situata appena al di l\u00e0 della Senna.\nLa stazione di Austerlitz \u00e8 anche una stazione sotterranea della rete suburbana RER (linea C) ed ha delle stazioni di corrispondenza con le linee 5 e 10 della metropolitana di Parigi."}
{"id": "859650", "revid": "1543377", "url": "https://it.wikipedia.org/wiki?curid=859650", "title": "Francesco Boni (presbitero)", "text": "Biografia.\nLaureato \"in utroque jure\" il 15 maggio 1798 presso l'Universit\u00e0 di Pisa, fu parroco della chiesa di Sant'Andrea Apostolo di Magliano dal giugno 1800.\nScrive Raffaello Raffaelli nella sua \"Descrizione... della Garfagnana\" (1979) che:\n\"La chiesa di Sant'Andrea apostolo di Magliano fu elevata dal Vescovo di Sarzana nel 1800 a Prepositura perpetua a riguardo de' meriti del Parroco, Dottor Don Francesco Boni di Ponteccio [...].\"\nLa disputa di Ponteccio.\nFrancesco Boni fu al centro di una disputa con parte della popolazione di Ponteccio, causata dagli annosi problemi derivanti dalla lontananza di Ponteccio dalla chiesa parrocchiale di Magliano e dalla pretesa di alcuni parrocchiani che il parroco di Magliano mantenesse a sue spese un cappellano a Ponteccio. La disputa fu inutilmente portata davanti all'autorit\u00e0 civile.\nE ancora:\nQuesta lunga vertenza, che per un verso o per l'altro si protraeva dal 1500, si risolver\u00e0 finalmente nel 1841 con l'accordo raggiunto tra gli abitanti di Ponteccio e Gragna per il mantenimento di un cappellano:\nFrancesco Boni dovette anche per lungo tempo confrontarsi con l'invidia e la calunnia del compaesano don Antonio Banchieri, che ricorse in tutti i modi sia contro la sua elezione a parroco, sia contro il suo stesso ministero sacerdotale, estendendo il suo rancore all'intera famiglia Boni.\nA quell'epoca per la nomina del parroco la popolazione procedeva a un'elezione tra diversi sacerdoti concorrenti.\nScrive Antonio Banchieri, in un suo ricorso al vescovo di Sarzana del dicembre 1820, che\n\u00ab[...] dalli Signori Boni si usarono tutti i mezzi forzosi ed ingiusti per fare ritrattare il mandato a varii di Ponteccio e Gragna con minacce, molti de' quali debitori a detta Famiglia per Polizze fatte alli Sig.ri Marchi\u00f2 di S. Donnino per farina, ed altri per avere la protezione del Sig. Segretario , i quali li ometto per non creare tedio all'E. V.\u00bb.\nSempre secondo il Banchieri, il 21 giugno 1800:\n\u00absegu\u00ec il concorso, onde furono esclusi i Concorenti. Passer\u00f2 sotto silenzio i modi co' quali furono impediti, perch\u00e9 troppo vergognosi e solo dir\u00f2 che il Rev.do Sacerdote Bosi di Soraggio si fece coraggio e volle presentarsi, ma cosa scandalosa, dov\u00e9 protestarsi di concorere ad honorem e riport\u00f2 8 voti, onde il Boni fu solus in concorsu, e le risposte le present\u00f2 la sera, quando mai s'\u00e8 dato che la Parrocchia di Magliano si \u00e0 un solo giovane d'anni 24\u00bb.\nIl ricorso e le varie altre lamentele e calunnie contro don Francesco \u2014 da mettere forse in relazione, come supposto precedentemente, anche con la piccola \u201cguerra di religione\u201d provocata dall'erezione della chiesa di Sant'Antonio abate \u2014 non dovettero sortire alcun effetto. Egli rimase parroco di Magliano fino al 1832, quando fu promosso vicario foraneo a Fosdinovo in Lunigiana.\nI rancori nei suoi confronti dovettero protrarsi a lungo. Dice infatti una circolare inviata dal governatore della Garfagnana al sindaco di Giuncugnano in data 24 ottobre 1828:\n\u00abSo che alcuni imprudenti e sfaccendati di Ponteccio addebitano falsamente il Signor Proposto di Magliano di avere provocato misure coercitive contro i noti individui di detto luogo. Quale carico viene fatto ad altri individui della famiglia dello stesso Signor Proposto. Scrivo a questo rendendogli la giustificazione, che merita interesse per altro di non lasciare mezzo intentato onde tenere in quiete e fermezza e lui e la famiglia. Quindi la invito a vegliare e fare attentamente vegliare su qualunque individuo di Ponteccio e del comune che pescando nel torbido, o per animosit\u00e0, o anche per semplice impudenza si permettesse nuove jattanze, o discorsi anco equivoci sull'esposto oggetto, tanto in ordine a detto Signor Preposto, quanto per altri individui di sua famiglia, dandomi in caso pronto rapporto per quelle misure del maggiore rigore che il Governo, come \u00e8 ben giusto, si propone di non risparmiare\u00bb.\nE ancora in data 10 ottobre 1831:\n\u00abMi \u00e8 stato riferito che nella notte dal 2 al 3 corrente sia stato fatto un insulto alla canonica e al campanile della chiesa parrocchiale di Magliano consistente in una imbiancatura a calcina alla porta della canonica e ad un uscio e due finestre della medesima.\nVengono indotti per informatori Leopoldo e Teresa di Giuseppe Pighini, Pellegrino Franchi, Maria Domenica in Malatesta ed Ambrogio figlio dei suddetti. La invito, Sig.r Sindaco, ad assumere mediante gli indicati testimoni, o come meglio ravviser\u00e0, le opportune informazioni in ordine all'esposto e ad oggetto di scoprire gli autori, riferendomi poi il risultato per quelle misure che ravviser\u00f2 del caso\u00bb.\nProbabilmente, con il suo trasferimento a Fosdinovo l'anno successivo finirono anche i dissapori."}
{"id": "859660", "revid": "124581355", "url": "https://it.wikipedia.org/wiki?curid=859660", "title": "Louise Brooks", "text": " Nell'ultima parte della sua vita lavor\u00f2 anche come scrittrice e critica cinematografica. \u00c8 stata talvolta indicata come la prima stella della storia del cinema.\nBiografia.\nNata in provincia e figlia di un avvocato, studi\u00f2 alla scuola di danza Denishawn con i pionieri della danza moderna Ruth St. Denis e Ted Shawn. Dissidi di carattere personale tra la Brooks e la St. Denis nel 1924 causarono il licenziamento di Louise dalla compagnia annessa alla scuola. La St. Denis la licenzi\u00f2 davanti agli altri membri della troupe dicendole: \"\u00abTi mando via dalla compagnia perch\u00e9 tu vuoi la vita servita su un piatto d'argento\u00bb\". Grazie all'amica Barbara Bennett (sorella di Constance e Joan), trov\u00f2 immediatamente un'altra scrittura come ragazza del coro nel musical \"Scandals\" di George White, finendo poi per debuttare come ballerina a Broadway nel 1925 con le Ziegfeld Follies.\nAll'et\u00e0 di nove anni un vicino abus\u00f2 sessualmente di lei. L'episodio ebbe conseguenze cruciali sulla vita e carriera future della Brooks, portandola a confessare negli anni seguenti di essere incapace di provare sentimenti di vero amore, e che la violenza subita aveva avuto molto a che fare con la formazione del suo atteggiamento verso il sesso: \"\u00abPer me, gli uomini carini, gentili, non sono abbastanza \u2013 deve sempre esserci un elemento di dominazione nel rapporto\u00bb\". Quando la Brooks raccont\u00f2 alla madre dell'incidente, molti anni dopo, ella le disse che probabilmente la violenza era stata colpa sua, in quanto \"aveva provocato l'uomo\".\nCome risultato del suo lavoro nelle \"Follies\", attir\u00f2 l'attenzione del produttore della Paramount Pictures Walter Wanger, che le fece firmare un contratto di cinque anni con lo studio nel 1925. Negli Stati Uniti, lavor\u00f2 per il cinema con Howard Hawks nel 1928 in \"Capitan Barbabl\u00f9\" e in Francia nel 1930 in \"Miss Europa\" di Augusto Genina.\nDi temperamento chiuso e per certi versi difficile, Louise Brooks espresse al meglio la sua vocazione artistica in Germania grazie al regista Georg Wilhelm Pabst, che le affid\u00f2 due personaggi dotati di sensuale carisma: una giovane libera e disinibita, costretta da circostanze avverse a diventare una prostituta, in \"Il vaso di Pandora\" (1929) e nel \"Diario di una donna perduta\" (1929). L'interpretazione di questi film, ispirati dalla \"tragedia mostruosa\" di Wedekind (composta da \"Lo spirito della Terra\" e \"Il vaso di Pandora\"), la rese l'incarnazione moderna del mito della donna fatale: sensuale, provocante, amorale e pericolosa, ma allo stesso tempo infantile, innocente e pura. Il personaggio di \"Lul\u00f9\" de \"Il vaso di Pandora\" cominci\u00f2 a far presa sull'immaginario collettivo.\nDopo la parentesi all'estero rientr\u00f2 in patria e, per guadagnarsi da vivere, inizi\u00f2 a frequentare i night club dove lavor\u00f2 come ballerina, recit\u00f2 in film western minori, lavor\u00f2 per un periodo in radio e infine fu commessa del grande magazzino Macy's. Dopo la riscoperta dei suoi film di muto in Europa avvenuta tardivamente, scopr\u00ec di possedere una vena letteraria e inizi\u00f2 a collaborare a riviste cinematografiche, raccogliendo in un libro, \"Lul\u00f9 in Hollywood\", i suoi saggi sul cinema muto. Riguardo al suo amore per la letteratura, era solita dire che la sua passione per i libri l'aveva resa l'idiota pi\u00f9 erudita del mondo.\nMor\u00ec nel 1985, sola e dimenticata, per un attacco di cuore.\nCarriera cinematografica in America.\nLouise Brooks debutt\u00f2 sullo schermo nel 1925 nel film \"The Street of Forgotten Men\", in un ruolo non accreditato. Ben presto, tuttavia, si guadagn\u00f2 il ruolo di protagonista in svariate commedie leggere dell'epoca, recitando con, tra gli altri, Adolphe Menjou e W.C. Fields. Divenne nota in Europa per il suo ruolo da \"vamp\" nel film \"Capitan Barbabl\u00f9\" \"(A Girl in Every Port),\" diretto da Howard Hawks nel 1928.\nIn questo periodo della sua vita, divenne ricca e famosa, iniziando a frequentare abitualmente il miliardario William Randolph Hearst, e diventando amica intima di altre star di Hollywood come Charlie Chaplin (con il quale ebbe anche una fugace relazione). Il suo caratteristico taglio di capelli a caschetto fece epoca e stabil\u00ec una moda; molte donne iniziarono a portare i capelli come lei, inclusa l'attrice Colleen Moore. Poco tempo dopo aver recitato nel film \"Beggars of Life\", stanca dell'ambiente di Hollywood, Brooks rescisse il contratto con la Paramount, per trasferirsi in Europa a lavorare con il regista austriaco Georg Wilhelm Pabst, importante figura di quella corrente cinematografica chiamata Nuova oggettivit\u00e0.\nLa Paramount cerc\u00f2 di convincere l'attrice, dato l'avvento del sonoro al cinema, a doppiare se stessa nel film \"La canarina assassinata\" (1929), ma ella rifiut\u00f2 categoricamente, venendo irrimediabilmente messa sulla lista degli indesiderabili dalla compagnia cinematografica, cosa che le avrebbe creato non pochi problemi nel caso avesse voluto tornare a recitare a Hollywood. L'attrice Margaret Livingston venne quindi assunta per doppiare la Brooks nel film, e lo studio giustific\u00f2 il tutto dichiarando che la vera voce della Brooks non era adatta ai film sonori.\nCarriera cinematografica in Europa.\nGiunta in Germania, nel 1929 recit\u00f2 nel film muto \"Il vaso di Pandora\", per la regia di Georg Wilhelm Pabst. La pellicola, basata sulle piece teatrali \"Lo spirito della Terra\" e \"Il vaso di Pandora\" di Frank Wedekind, vide la Brooks interpretare il ruolo della protagonista, Lul\u00f9. Questo film si rivel\u00f2 opera importante per il tratteggio di moderni atteggiamenti sessuali, inclusa una delle primissime rappresentazioni al cinema di una lesbica. Successivamente Brooks recit\u00f2 nel controverso dramma sociale \"Diario di una donna perduta\" (1929), tratto dal romanzo di Margarete B\u00f6hme e diretto anch'esso da Pabst, e in \"Miss Europa\" (1930) del regista italiano Augusto Genina. Tutti questi film furono pesantemente censurati, considerati scioccanti per l'epoca a causa della loro rappresentazione \"adulta\" di tematiche quali la sessualit\u00e0 e la satira sociale.\nCarriera successiva.\nQuando torn\u00f2 negli Stati Uniti a Hollywood nel 1931, Brooks entr\u00f2 nel cast di due produzioni mainstream: \"God's Gift to Women\" (1931) e \"It Pays to Advertise\" (1931). Le sue performance d'attrice in questi film furono per\u00f2 quasi del tutto ignorate, ed i ruoli a lei offerti iniziarono a scarseggiare.\nNonostante ci\u00f2, William A. Wellman, che l'aveva gi\u00e0 diretta in \"Beggars of Life\", le offr\u00ec il ruolo principale nel suo nuovo film, \"Nemico pubblico\" con James Cagney. Tuttavia, Brooks rifiut\u00f2 la parte per andare a trovare a New York il suo amante dell'epoca, George Preston Marshall, e il ruolo and\u00f2 a Jean Harlow, che conquist\u00f2 il successo proprio grazie ad esso. Secondo il biografo ufficiale della Brooks, Barry Paris, \"rifiutare la parte in \"Nemico pubblico\" sanc\u00ec la vera fine della carriera d'attrice di Louise Brooks\". L'attrice gir\u00f2 ancora un altro film prima di ritirarsi, una commedia breve intitolata \"Windy Riley Goes Hollywood\" (1931), diretta dal \"rinnegato\" di Hollywood Roscoe \"Fatty\" Arbuckle sotto lo pseudonimo \"William Goodrich\".\nLouise Brooks dichiar\u00f2 bancarotta nel 1932 e fu costretta a ballare nei night club per guadagnarsi da vivere. Tent\u00f2 un ritorno sullo schermo nel 1936, con una piccola parte nel film western \"Empty Saddles\". In seguito apparve in altri due film, tra i quali \"Overland Stage Raiders\" (1938) con John Wayne, un western di serie B. Abbandonata la carriera cinematografica, dopo uno sfortunato tentativo di aprire uno studio di danza, Brooks lavor\u00f2 brevemente come attrice radiofonica e scrittrice di gossip, per poi passare a un impiego come commessa in un negozio sulla Fifth Avenue a New York City.\nLa riscoperta tardiva.\nNegli anni cinquanta, la critica francese inizi\u00f2 a riscoprire i suoi film, proclamandola attrice in grado di superare persino icone cinematografiche del calibro di Marlene Dietrich e Greta Garbo. Questa tendenza port\u00f2 alla progressiva rivalutazione della carriera di Louise Brooks con proiezioni dei suoi film nei festival cinematografici europei, e alla completa riabilitazione in patria dove divenne una delle pi\u00f9 celebri attrici del muto.\nIn questo periodo, James Card, curatore cinematografico della George Eastman House, scopr\u00ec che la Brooks viveva da reclusa a New York City, e la convinse a scrivere circa le sue esperienze passate. Con il suo aiuto, l'ex diva divenne una stimata critica cinematografica. Una raccolta dei suoi scritti, intitolata \"Lulu in Hollywood\", venne pubblicata nel 1982.\nVita privata.\nMatrimoni e relazioni.\nNell'estate del 1926, Louise Brooks spos\u00f2 Eddie Sutherland, il regista del film che ella aveva girato con W.C. Fields, ma gi\u00e0 nel 1927 si era \"innamorata terribilmente\" di George Preston Marshall, proprietario di una catena di lavanderie e futuro presidente dei Washington Redskins. Divorzi\u00f2 quindi da Sutherland nel giugno del 1928.\nNel 1933 si rispos\u00f2 in seconde nozze con il milionario di Chicago Deering Davis, ma lo abbandon\u00f2 bruscamente dopo soli cinque mesi di matrimonio, \"senza nemmeno dirgli addio\". La coppia divorzi\u00f2 ufficialmente nel 1938.\nTra i suoi numerosi amanti figur\u00f2 anche un giovane William S. Paley, fondatore della CBS. \nLa Brooks non ebbe figli. \nSessualit\u00e0.\nPer sua stessa ammissione, Louise Brooks fu una donna \"sessualmente libera\", vogliosa di sperimentare, priva di remore nel posare senza veli per foto di nudo artistico, e le sue tante relazioni sentimentali con svariate personalit\u00e0 del mondo del cinema furono leggendarie all'epoca, anche se molte di esse furono probabilmente frutto di esagerazione.\nLa Brooks si divertiva ad incoraggiare le speculazioni circa il suo ambiguo orientamento sessuale, coltivando amicizie con lesbiche dichiarate e donne bisessuali, incluse Pepi Lederer e Peggy Fears. Ammise di aver avuto qualche rapporto omosessuale, inclusa una notte di sesso con Greta Garbo; \"a posteriori\" descrisse la Garbo come \"mascolina, ma affascinante e tenera\". Nonostante ci\u00f2, la Brooks si consider\u00f2 sempre una donna eterosessuale.\nMorte.\nL'8 agosto 1985, all'et\u00e0 di 78 anni, Louise Brooks fu rinvenuta cadavere nel suo appartamento, vittima di un infarto dopo aver sofferto per molti anni di artrite ed enfisema polmonare. Venne sepolta nell'Holy Sepulchre Cemetery di Rochester, nello stato di New York."}
{"id": "859662", "revid": "287204", "url": "https://it.wikipedia.org/wiki?curid=859662", "title": "Serie A 1991-1992 (calcio a 5)", "text": "La Serie A 1991-1992 \u00e8 stata il terzo campionato di Serie A e la nona manifestazione nazionale che assegnasse il titolo di campione d'Italia. La corrente edizione introduce alcune novit\u00e0 che saranno confermate nelle stagioni successive. L'organico del girone unico fu ridotto da 20 a 18 squadre, mentre la formula della seconda fase fu completamente modificata: alla poule scudetto si qualificano le squadre di Serie A classificatesi tra il primo e il quarto posto al termine della stagione regolare nonch\u00e9 due tra le squadre vincitrici dei cinque gironi di Serie B. Le sei formazioni sono distribuite in due triangolari i quali determinano le due finaliste. Roma continua a rappresentare il fulcro del calcio a 5 italiano: il tasso tecnico delle squadre della capitale si riflette nella clamorosa esclusione della Roma RCB dalle quattro squadre qualificate ai play-off, tutte e quattro provenienti dalla capitale. La classifica finale conferma Verona come prima pretendente non romana, ma comunque fuori dai play-off a cui accedono anche il Fiumicino ed il Pescara Gems come rappresentanti della Serie B. Dalla poule finale giocata di nuovo al Foro Italico di Roma dal 14 giugno al 21 giugno 1992, escono vincitori per la prima volta nella loro storia i \"bancari\" della BNL Calcetto di Piero Gialli dopo una tiratissima finale sulle tre gare con la Ericsson Sielte Roma, allenata da Maurizio Salustri, di cui due finite ai calci di rigore ed una ai tempi supplementari."}
{"id": "859664", "revid": "119338047", "url": "https://it.wikipedia.org/wiki?curid=859664", "title": "MTV (disambigua)", "text": ""}
{"id": "859667", "revid": "47767", "url": "https://it.wikipedia.org/wiki?curid=859667", "title": "Giorgio Siculo", "text": "Biografia.\nGiorgio Rioli, soprannominato \"Siculo\", si fece monaco nel monastero benedettino di San Nicol\u00f2 l'Arena, alle falde dell'Etna, a pochi chilometri dal suo paese di nascita. Proprio la data documentata del suo accoglimento, il 24 febbraio 1534, nel monastero - che non poteva ricevere i minori di 16 anni - fa dedurre con qualche approssimazione la sua data di nascita intorno al 1517.\nNon \u00e8 nota n\u00e9 la forma n\u00e9 il contenuto della sua istruzione nel monastero, dotato peraltro di una ricca biblioteca, n\u00e9 si hanno scritti di qualsiasi tenore dei suoi anni giovanili passati nel monastero. \u00c8 certo che i monaci benedettini, in qualunque abbazia del loro Ordine, non andavano nel \"mondo\" a predicare, non si occupavano di diatribe teologiche, non allacciavano relazioni con le corti dei principi: il loro tempo era dedicato allo studio, all'erudizione e alla meditazione.\nLa svolta nella vita del Rioli avvenne nel settembre 1537, quando il confratello mantovano Benedetto Fontanini (ca 1490 - circa 1555), anche conosciuto come Benedetto da Mantova, allontanatosi prudentemente da Venezia quando si ebbe notizia di sue letture di libri proibiti dalla Chiesa, dopo un lungo viaggio per tutta la penisola, e in particolare una sosta a Napoli dove conobbe Juan de Vald\u00e9s, fu accolto nell'abbazia siciliana. Fu proprio nel monastero di San Niccol\u00f2 che il Fontanini, dal 1537 al 1543, redasse il Beneficio di Cristo, un testo che ebbe subito larga fortuna e susciter\u00e0, malgrado la forma prudentemente coperta, grande scalpore per essere considerato - per quanto a torto - un testo contenente tesi luterane. Esso \u00e8 in realt\u00e0 estraneo al pessimismo protestante ma altrettanto distante dall'ortodossia cattolica, della quale rifiuta riti e sacramenti, rifacendosi piuttosto all'insegnamento di Juan de Vald\u00e9s.\nEssendo stato, naturalmente, pubblicato anonimo, a lungo l'Inquisizione ne ricercher\u00e0 l'autore finch\u00e9, di fronte al Tribunale romano, Pietro Carnesecchi riveler\u00e0 il 21 agosto 1566 che \u00abil primo autore di questo libro fu un monaco negro [il colore del saio dei benedettini] di San Benedetto, chiamato don Benedetto da Mantova, il quale disse di averlo composto mentre stette nel monastero della sua religione in Sicilia presso il monte Etna\u00bb.\nFra' Benedetto lasci\u00f2 il monastero siciliano nel 1543; nel 1546 era nuovamente nel monastero benedettino di San Benedetto in Polirone, nell'attuale comune di San Benedetto Po e qui ora si trovava anche Giorgio Siculo.\nIl Concilio di Trento.\nAl Concilio di Trento, inaugurato il 13 dicembre 1545 allo scopo di trovare, secondo una minoranza di partecipanti, una convergenza con le tesi della Riforma protestante ovvero, per la maggior parte, papa Paolo III in testa, per riaffermare l'inconciliabilit\u00e0 fra cattolicesimo e luteranesimo e la necessit\u00e0 di una lotta radicale contro quest'ultimo - l'Inquisizione romana era stata, a questo scopo, gi\u00e0 istituita tre anni prima, a imitazione di quella spagnola - l'Ordine benedettino invi\u00f2 tre abati, Crisostomo Calvini, Isidoro Clario e Luciano Degli Ottoni, abate del monastero ferrarese di San Benedetto, autore dei \"Commentaria\" a Giovanni Crisostomo e di un dialogo sul libero arbitrio, andato perduto, nel quale avrebbe sostenuto, rovesciando la dottrina agostiniana, le teorie della predestinazione alla salvezza in virt\u00f9 delle opere e dell'inferno quale luogo di pene puramente spirituali.\nLuciano degli Ottoni intervenne in Concilio il 23 novembre 1546 sulla dottrina della giustificazione sostenendo che chi ha vera fede non pu\u00f2 essere un peccatore; la fede cristiana consiste nel credere che Cristo sia figlio di Dio: chi crede in Cristo \u00e8 allora nato da Dio e chi nasce da Dio non pu\u00f2 peccare e poich\u00e9 non peccare significa salvarsi, basta la fede per essere salvati. Di fronte a una tesi che appariva perfettamente luterana, l'Ottoni fu costretto dall'assemblea conciliare a ritrattare la sua tesi. Sped\u00ec tuttavia a Giorgio Siculo, al monastero di San Benedetto in Polirone, il testo del suo intervento, per averne un'opinione, fatto questo che mostra un singolare apprezzamento dell'anziano abate per il giovane frate. Il Siculo gli rispose l'8 dicembre, con una lunga lettera, conservata come \"Responsio\" [...] \"quid sit Justificatio\" [...] o \"Trattato sulla giustificazione\", nella quale loda l'Ottoni ma insieme lo corregge.\nIl trattato sulla giustificazione.\nLa predestinazione non esiste, sostiene frate Giorgio: esistono bens\u00ec i \"predestinatori\", luterani e calvinisti, coloro che \u00abosano dire che chi non \u00e8 eletto e predestinato in nessun modo pu\u00f2 salvarsi, per quanto si penta, faccia e dica\u00bb, ma la grazia dispensata a tutti e la positivit\u00e0 della natura umana ci permettono, secondo una libera decisione, di riconoscere ed evitare il male, salvandoci. Ma bisogna distinguere due tipi di fede: una \u00e8 quella che ci permette di credere nelle verit\u00e0 delle Scritture, una fede generica e non risolutiva; l'altra \u00e8 la fede vera e viva, che illumina interiormente il cristiano e lo rigenera: \u00e8 questa la fede che salva.\nScrive infatti il Siculo che \u00abi credenti come i non credenti, attraverso la grazia generale e la conoscenza del bene e del male, che la natura porta con s\u00e9, possono obbedire e conservare integralmente sia la legge divina che la legge umana\u00bb, ma solo il credente, \u00abdopo aver conseguito la giustificazione cristiana e la viva rigenerazione ed esser divenuto un nuovo membro del corpo di Cristo, della sua carne, delle sue ossa e del suo spirito, rinascer\u00e0 come nuova creatura e nuovo uomo, che fu creato secondo il Signore nella giustizia, nella santit\u00e0 e nella verit\u00e0\u00bb.\nQuesta dottrina non \u00e8 accettata dai protestanti, per i quali l'uomo \u00e8 insieme giusto e peccatore, ma che essa sia vera e apostolica, sostiene frate Giorgio, \u00e8 dovuta al fatto che Cristo stesso gli apparve e gliela rivel\u00f2: \u00abquod vere Christus apparuit mihi, et doctrinam istam me docuit, apostolicamque veritatem\u00bb. Infatti, Cristo stesso, di fronte al moltiplicarsi delle dottrine e delle sette, ha deciso di scendere in terra e mostrare la vera sua dottrina la quale, scrive il Siculo rivolgendosi direttamente all'abate Degli Ottoni, \u00e8 stata scritta e rivelata altrove (\u00abalibi resoluta sunt et declarata\u00bb).\nIn quel suo scritto, che il Siculo si dichiara pronto a mostrare, se necessario, ai teologi riuniti a Trento, egli ha rivelato e spiegato \u00abil divino mistero e l'ammirevole sacramento fatto da Ges\u00f9 Cristo in quella sacrosanta e divinissima cena piena di misteri, la comunione di s\u00e9 e l'unit\u00e0 ottenuta con tutti i credenti, passati, presenti e futuri\u00bb.\nLuciano Degli Ottoni, naturalmente, non fece conoscere in Concilio le teorie del monaco siciliano. La questione della giustificazione, ottenuta per sola fede, secondo i luterani, con la grazia e le opere, per i cattolici, fu risolta nel Concilio il 7 gennaio 1547 con l'approvazione del decreto che ribadiva la dottrina tradizionale della Chiesa: la rottura con i protestanti era consumata anche se il Concilio si trasciner\u00e0 stancamente fino al 1563.\nA Riva, dove va ad abitare nel 1547 nei locali annessi alla chiesa di Santa Maria Maddalena, sui monti sovrastanti la cittadina, il Siculo, in attesa di poter intervenire al Concilio di Trento, viene scelto e ottenne un buon successo come predicatore quaresimale ma, nella primavera del 1550 circolano contro di lui accuse di eresia e il monaco lascia improvvisamente la cittadina per l'Emilia.\nVive tra Ferrara e Bologna, dove il Concilio si \u00e8 trasferito e dove lo raggiunse una notizia che suscit\u00f2 profonda impressione in tutta l'Europa, alimentando ulteriormente il dibattito sui temi della giustificazione, della predestinazione e del libero arbitrio, oltre che della libert\u00e0 di coscienza, ai quali parteciper\u00e0 pubblicamente anche il Siculo: la morte di Francesco Spiera. Nel 1550 fa stampare due sue opere, l\"Epistola alli cittadini di Riva di Trento contra il mendatio di Francesco Spiera et falsa dottrina de' protestanti\", e l\"Espositione nel nono decimo et undecimo capo della Epistola di San Paolo alli Romani\".\nL\"Epistola\" e l\"Espositione\".\nNell\"Epistola\" \u2013 una copia della quale egli fece consegnare il 17 luglio al consiglio della comunit\u00e0 di Riva - si scusava dell'affrettata partenza da Riva, dovuta probabilmente ad accuse di eresia, e prendeva posizione contro lo Spiera che \u00abha temerariamente et mendacemente incolpato la gratia et divina bont\u00e0 della impenitentia et dannatione delli increduli et ostinati peccatori\u00bb, disprezzando la misericordia divina che accoglie qualunque peccatore voglia tornare \u00aballa vera penitentia et obedientia delli soi divini commandamenti\u00bb. Attaccando esplicitamente le tesi dei protestanti e del Vergerio - \u00abquelle mortifere et mendaci Lettere che per suggestione di esso maligno et astuto spirito sono state scritte\u00bb - il Siculo sembrava porsi in un ambito di rigore cattolico.\nSe lo Spiera - argomenta il Siculo - aderendo al luteranesimo, si era considerato appartenente agli eletti, com'\u00e8 possibile che si sia poi sentito dannato? Evidentemente la dottrina protestante della giustificazione per fede era erronea: \u00abTu, Francesco, per la falsa dottrina la quale havevi imparato de non potere pi\u00f9 perire, tenendoti essere delli eletti, i quali non puono pi\u00f9 perire (secondo la dottrina de' protestanti) falsificavi il tuo officio, non ti curavi pi\u00f9 del divin timore\u00bb. La dannazione dello Spiera \u00e8 dunque l'effetto delle cattive opere compiute, della disonest\u00e0 di cui diede prova come avvocato, non dell'abiura della sua fede. E di cattive opere \u00e8 pieno il mondo: \u00abstati, citt\u00e0 e castella de' cristiani pieni de pompe e mondane vanit\u00e0, pieni de ingiustitia, assassinamenti, robbamenti e gravamenti di poveri, pieni di sanguinolenza, odii e tradimenti, pieni de inimicitie e discordia, pieni de adulterii, fornicationi scortaccioni, sodomittice pollutioni, roffiani, meretrice e violationi de verginelle, vedove e orfanelle, pieni de usurai, marioli e falsitadi, pieni de ogni carnale corrutione e disonest\u00e0, senza pace, senza carit\u00e0, senza fede e senza legge e fuori de ogni cristiana verit\u00e0\u00bb.\nLa salvezza \u00e8 per\u00f2 possibile \u00abperch\u00e9 credemo nell'Evangelio\u00bb e siamo cristiani \u00abperch\u00e9 siamo stati dalli preti battezzati\u00bb. I protestanti sbagliano a predicare \u00abla giustificazione senza l'osservanza et obedienza del santo Evangelio\u00bb, ossia - intende qui il Siculo - senza le buone opere; ma ora che la cristianit\u00e0 \u00e8 divisa sulla giusta strada da seguire, bisogner\u00e0 attendere che si definisca la vera dottrina cristiana: nel frattempo, occorrer\u00e0 comportarsi come san Paolo che \u00abper non dar scandalo all'infermi fratelli et ad essa cristiana religione, circuncise Timoteo, come cosa necessaria alla salute, quantunque lui alli Galati dicesse \"Si circuncidimini, a gratia excidistis\"\u00bb.\nSiculo esprime qui la sua approvazione nei confronti dei nicodemiti: simulare adesione a culti che non si approvano, non significa rinnegare Cristo ed \u00e8 opportuno rimanere uniti, protestanti e cattolici, in attesa dell'inevitabile soluzione del dissenso, grazie a lui stesso, in possesso di una rivelazione affidatagli da Cristo; infatti, \u00abtutti quelli, i quali con bona mente et senza contentione legerano la presente epistola con ogni fidelt\u00e0 et prudenza, l'accettarano et gl'obedirano come opera divina et non humana; trovandola tutta piena di superna scienza et divina dottrina, et non terrena n\u00e9 humana\u00bb, una dottrina che gli era stata rinfacciata da alcuni, \u00abi nomi delli quali io voglio per il presente tacere\u00bb, come opera diabolica, tacciando lui stesso di malignit\u00e0 e mendacio.\nContro i protestanti, riafferma la sua fiducia nel libero arbitrio al punto di arrivare a concezioni pelagiane: con il peccato originale l'uomo, edotto di ci\u00f2 che \u00e8 bene e ci\u00f2 che \u00e8 male, ha potuto scegliere - cosa negata allo stesso Adamo prima della caduta - e, con la venuta di Cristo, pu\u00f2 scegliere la salvezza, contro ogni ipotesi di predestinazione.\nIndirizzata a un certo dottor Alfonso, nel quale si pensa di riconoscere il teologo spagnolo Alfonso Zorrilla, laureato a Bologna nel 1541, che si fece benedettino in quello stesso periodo, l\"Espositione di Georgio Sicolo servo fedele di Iesu Christo nel nono decimo et undecimo capo della Epistola di san Paolo alli Romani\" nega l'esistenza della predestinazione: con il sacrificio di Cristo, siamo tutti eletti e da questa salvezza ci si pu\u00f2 escludere \u00abnon per il peccato del nostro padre Adamo, n\u00e9 per mancamento della divina gratia, ma per la nostra propria impenitenza, incredulit\u00e0 e per li attuali peccati\u00bb, dunque solo per nostra libera scelta.\nLa dottrina del Siculo finiva cos\u00ec col non essere accettabile da nessuna delle due forze confessionali in confrasto e si presenta come una tipica dottrina \"eretica\" pur non mettendo in discussione nessun pilastro dogmatico: non contesta l'autorit\u00e0 della Chiesa, non la Trinit\u00e0, non i sacramenti, non il battesimo, non sostiene che le anime dei dannati siano mortali: \u00abma vi \u00e8 quella dottrina della ragione umana e quel misticismo della redenzione e della misericordia divina, quella ispirata concezione della religione spirituale onde nella vita interiore anche un dogma come quello della predestinazione perde significato, che sono i caratteri comuni alle dottrine degli eretici italiani di quel secolo, insieme alla preoccupazione morale e alla esigenza della \"libert\u00e0\", cio\u00e8 della possibilit\u00e0 di approfondire individualmente i problemi religiosi e di far valere le proprie concezioni attraverso la discussione, sulla base della ragione e della scrittura\u00bb\nIl Libro grande.\nA Ferrara, grazie all'interessamento dell'abate Luciano Degli Ottoni, viene ospitato in casa dal letterato Nascimbeni, che anni dopo testimonier\u00e0 come il Siculo andasse e venisse di continuo da Ferrara, fino a fare un viaggio a Napoli e \u00abcol mezo di una sua certa visione persuase et a me et ad alcuni altri alcuni articoli contro la fede\u00bb. A Ferrara \u00e8 molto probabile che abbia conosciuto, tramite il suo seguace Pietro Bresciani, i circoli anabattisti rappresentati dal misterioso Tiziano, un movimento le cui implicazioni sociali - la predicazione del pauperismo, la denuncia del potere mondano della Chiesa - lo rendono odioso e pericolosissimo tanto alle gerarchie cattoliche che a quelle protestanti.\n\u00c8 certo che a Bologna il Siculo frequent\u00f2 gli studenti del Collegio di Spagna, dove i giovani spagnoli seguivano gli studi per preparare la loro carriera nell'amministrazione del loro paese; si pu\u00f2 pensare che le idee dell'originale monaco siciliano, non teologo laureato ma espertissimo nelle Scritture e forse dotato di fascino personale, suscitassero simpatia e interesse in non poche di quelle menti ancora aperte alle novit\u00e0 e alle teorie eterodosse, tanto da pagargli le spese dei suoi alloggi e dei suoi continui spostamenti. Anche il cappellano del Collegio, il teologo Clemente Garc\u00e9s, era rimasto affascinato da frate Giorgio, che aveva gi\u00e0 conosciuto a Riva almeno alla fine di febbraio del 1548, divenendo \u00abtanto inclinato, credente et immerso nella dottrina di detto Georgio et del suo libro grande\u00bb.\nDi questo \"Libro grande\", che avrebbe racchiuso la dottrina del Siculo, non c'\u00e8 pi\u00f9 traccia e sta alle confessioni rese all'Inquisizione di Ferrara nell'inchiesta che, a partire dal 1567 e dunque sedici anni dopo la morte del benedettino siciliano, coinvolse i suoi seguaci, conoscerne l'esatto titolo - \"Della verit\u00e0 christiana et dottrina appostolica rivellata dal nostro signor Gies\u00f9 Christo al servo suo Georgio Siculo della terra di santo Pietro\" - e ricostruirne i contenuti essenziali. Il medico ferrarese Francesco Severi dir\u00e0 all'inquisitore che secondo Siculo \u00abuna volta ottenuta la giustificatione et redentione di Cristo et consequentemente il spirito santo, non gli restava alcuna reliquia di peccato. N\u00e9 fomente n\u00e9 instigo, n\u00e9 inclinatione al peccare, in modo che un tale non era mai per peccare; et quando pur senza suggestione o instigo volesse commettere qualche peccato et lo commettesse, tal peccato era irremissibile, et diceva et insegnava tali dogmati et altri articoli quali tutti si contengono nel suo libro grande et nel suo trattato della giustificatione\u00bb.\nDel \"Libro grande\" parler\u00e0 nel 1570 nella stessa inchiesta anche il prete e letterato ferrarese, professore a Ragusa, Nascimbene Nascimbeni, affermando che l'abate di San Benedetto Po, Luciano Degli Ottoni, che conosciamo gi\u00e0 come protettore e ammiratore del monaco siciliano, \u00abera complice di Giorgio, perch\u00e9 aveva libri di quello, i quali translat\u00f2 di volgare in latino, \"De justificatione\" e il \"Libro grande\". Approv\u00f2 la visione di quello per buona, magnificava la dottrina e la persuase anche a me\u00bb\nProcesso e morte di Giorgio Siculo.\nAnche Pier Paolo Vergerio, ormai protestante dichiarato, pubblicava nel 1550 un libro, in cui ironizzava nei confronti dei domenicani - la spina dorsale dell'Inquisizione\u00a0\u2013 i quali non si sono accorti delle tesi eretiche di Giorgio Siculo, contenute nella sua Epistola sul caso Spiera: il Vergerio rincara poi la dose, sostenendo che di questo padre Giorgio, dice Vergerio, \u00abho dalla sua bocca inteso quale \u00e8 la sua visione [...] nel suo prelibato libro alcune dottrine et openioni difende le quali sono contrarie a quello che sin hora ha tenuto et tiene la stessa vostra romana curia [...] io so per certo che esso di nascosto ad alcuni suoi devotti va dicendo che \u00e8 vero che egli conosce che il Papa \u00e8 il vero Anticristo, ma che egli non si vuol manifestare con quella openione al mondo se non quando si celebrar\u00e0 il Concilio et che allora la vuol dire alla libera [...] questa \u00e8 una gofferia et una impissima dissimulatione et impiastro che a Dio grandissimamente spiace. Et don Georgio farebbe meglio ad astenersi di dare veleni et se gli ha qualche dono risolversi di servire a Christo in simplicit\u00e0 et verit\u00e0. Altrimente, gl'annuncio che egli sar\u00e0 trattato da ribelle da tutt'e due le parti, insieme evangelica e papista, e forse che questa accorgendosi un giorno ch'egli sia vario e duplice lo caccier\u00e0 in una prigione che li sar\u00e0 dell'inferno caparra\u00bb.\n\u00c8 possibile che quest'indiretta denuncia abbia provocato l'iniziativa inquisitoriale: nel mese di settembre 1550 Giorgio Siculo viene arrestato a Ferrara e rinchiuso nel Castello. Nell'inchiesta sono coinvolti l'abate Luciano Degli Ottoni, il monaco di San Benedetto Po Benedetto Fontanini - non dichiarato autore del \"Beneficio di Cristo\" - e il Nascimbeni nella cui casa Giorgio Siculo aveva composto quel \"Libro grande\" \u00abnel qual negava il purgatorio et diceva non esservi Christo nel hostia consecrata, ma scoperto et l'uno et l'altro, forno posti in carcere in castello per heretici\u00bb.\nIl Nascimbeni, per questa volta, se la caver\u00e0 con un'abiura, mentre il Degli Ottoni dovette dimettersi da abate e morir\u00e0 nel 1552: quanto al Fontanini, dopo una carcerazione di due anni, concluse oscuramente la sua vita intorno al 1556 nel monastero di San Benedetto Po.\nNulla si sa pi\u00f9 del processo di Giorgio Siculo. Gli atti processuali, insieme con altri incartamenti prelevati dall'Archivio Segreto del Sant'Uffizio, furono sequestrati dai Francesi e portati nei primi dell'Ottocento a Parigi; qui, alla caduta di Napoleone, furono distrutti da monsignor Marino Marini, incaricato dalla Santa Sede al recupero dei beni sottratti durante la dominazione napoleonica. Si pu\u00f2 immaginare come, di fronte alle tesi contenute nel suo \"Libro grande\", al Siculo, per evitare una condanna a morte, non restasse che l'abiura. Dalla testimonianza dell'Albini sappiamo come il Siculo avesse accettato di abiurare: il 30 marzo 1551 fu portato nella chiesa ferrarese di San Domenico, di fronte a una grande folla e presente lo stesso duca di Ferrara Ercole II d'Este, ascolt\u00f2, sembra da fra' Michele Ghislieri, il prossimo papa Pio V, la lettura della sentenza che doveva precedere la sua abiura.\n\u00abNegava costui tutti gli sacramenti della chiesa, la libert\u00e0 della chiesa et pi\u00f9 diceva l'anima nostra non esser creata da Iddio ma dagli huomini insieme col corpo. Diceva non esservi n\u00e9 inferno n\u00e9 purgatorio ma l'anima nostra andar volando per aria sino al giorno del giudizio et quando ser\u00e0 in gratia pi\u00f9 non potere peccare et quando ser\u00e0 peccato pi\u00f9 non poter ritornar in gratia, negava costui la trinit\u00e0 et molte altre cose et tutti gli miracoli dil sacramento esser fatti per opera dil diavolo. Et non si volse reddire\u00bb.\nSiculo \u00abfinse de volerse redire\u00bb ma, dopo la lettura della sentenza, non volle pi\u00f9 abiurare: strano comportamento per chi aveva predicato la dissimulazione delle proprie idee religiose e polemizzato contro lo Spiera, caduto nella disperazione a causa della sua abiura. Cos\u00ec, il 23 maggio 1551, rifiutati anche gli ultimi conforti religiosi, Giorgio Siculo fu strangolato nella sua cella."}
{"id": "859668", "revid": "96758", "url": "https://it.wikipedia.org/wiki?curid=859668", "title": "Ferdinand Dau\u010d\u00edk", "text": "Carriera.\nPrimi anni.\nDau\u010d\u00edk inizi\u00f2 la sua carriera come difensore dello una squadra cecoslovacca. Gioc\u00f2 inoltre per lo Sparta Praga. Fu uno dei 22 giocatori della nazionale cecoslovacca sia al mondiale del 1934, dove giunse seconda, che al mondiale del 1938, dove si ferm\u00f2 ai quarti di finale.\nInizi\u00f2 la sua carriera di allenatore nel 1942, come coach dello Slovan Bratislava, dove rimase fino al 1946 e dove torn\u00f2 nel 1948. In questo anno, la formula dei campionati in Cecoslovacchia subisce una riforma per cui Dau\u010d\u00edk non allena alcun incontro ufficialmente riconosciuto dalla federazione calcistica. Allen\u00f2, inoltre, la nazionale cecoslovacca per due partite, sempre nel 1948. Arriv\u00f2 in Spagna tra il 1949 e il 1950 mentre era alla guida della \"Hungarian\", una squadra composta da rifugiati fuggiti ai vari regimi comunisti dell'Est Europa, la quale disput\u00f2 varie amichevoli nel territorio iberico.\nUno dei giocatori della \"Hungarian\" era suo genero Ladislao Kubala.\nQuesti fu notato dallo scout del che decise di ingaggiarlo nel 1950. Una clausola del contratto prevedeva che, per l'acquisto di Kubala, Dau\u010d\u00edk dovesse divenire allenatore del club e cos\u00ec fu.\nAllenatore in Spagna.\nDau\u010d\u00edk allen\u00f2 il Barcelona durante uno dei periodi di maggior successo del club. Vinse al primo anno una Coppa del Re nel 1951, quindi realizz\u00f2 due doppiette (vincere la Liga e coppa nella stessa stagione) nel 1952 e nel 1953. Il suo contratto aveva durata fino al 1954 e, a causa di alcuni contrasti con i giocatori, decise di non rinnovarlo.\nFinita l'esperienza con il Barcelona, venne ingaggiato dall', squadra con la quale vinse una Coppa nel 1955 e con la quale realizz\u00f2 un'altra doppietta nel 1956. La squadra guidata da Dau\u010d\u00edk era famosa per la sua linea d'attacco composta da Iriondo, Venancio, Zarra, Panizo e Ga\u00ednza. Guid\u00f2 inoltre l'Athletic nella seconda edizione della Coppa dei Campioni in cui venne eliminato ai quarti di finale dal .\nNel 1957 lascia l'Athletic per allenare l'. Fu un'esperienza biennale, in cui giunse dapprima secondo nella Liga, e poi perse la semifinale di Coppa dei Campioni contro il .\nParentesi portoghese.\nNel 1959 lasci\u00f2 la Spagna per allenare il , in Portogallo. Rimase sulla panchina un solo anno, in cui arriv\u00f2 quarto in campionato e fu sconfitto in semifinale di coppa.\nIl ritorno in Spagna.\nNel 1960 torn\u00f2 in Spagna per sedersi per due anni sulla panchina del . Nel 1962 allen\u00f2 per un anno il Murcia e nel 1963 allen\u00f2 per un anno il . Nel 1966 si sedette, anche questa volta per un anno, sulla panchina del , che condusse alla vittoria di una Coppa del Re (battendo l' per 2-0) e alla conquista di un secondo posto della Coppa delle Fiere (con una sconfitta totale di 4-3 contro il dopo aver vinto l'andata per 1-0).\nParentesi canadese.\nDopo la stagione 1966-1967 sulla panchina del Real Zaragoza, approd\u00f2 in Canada per allenare i , portando in squadra il figlio Yanko, il cognato L\u00e1szl\u00f3 Kubala ed il nipote Branko. Con i \"Falcons\" ottiene il quarto posto nella Western Division della NPSL 1967.\nUltimi anni di carriera in Spagna.\nLasciato il Canada, torn\u00f2 in Spagna. Allen\u00f2 per un breve periodo l' e termin\u00f2 la sua carriera di allenatore dopo la stagione 1970-1971 passata alla guida dell'. Ha detenuto il record di tecnico straniero con pi\u00f9 vittorie in Liga (234) fino al 12 febbraio 2022.\nStatistiche d'allenatore.\nClub.\n\"In grassetto le competizioni vinte.\""}
{"id": "859680", "revid": "348618", "url": "https://it.wikipedia.org/wiki?curid=859680", "title": "Johannes Stark", "text": "Biografia.\nStudente presso le Universit\u00e0 di Monaco e Gottinga, a compimento dei corsi venne nominato docente ad Hannover e nel 1920 ottenne la cattedra di fisica all'Universit\u00e0 di W\u00fcrzburg.\nNel 1905 studi\u00f2 l'effetto Doppler nei raggi canale e rilev\u00f2 la separazione in multipletti delle righe spettrali condizionate da un campo elettrico, definito effetto Stark-Lo Surdo.\nPer questa scoperta, fondamentale per lo sviluppo della fisica quantistica, ottenne il Premio Nobel per la fisica nel 1919.\nAll'avvento del nazismo in Germania, Stark divenne un fervente sostenitore del regime di Adolf Hitler e, assieme a Philipp von Lenard (premio Nobel per la fisica nel 1905), divenne guida della fisica ariana sotto il regime. Nel 1933 viene nominato direttore della \"Physikalisch-Technische Reichsanstalt\" e nel 1935 defin\u00ec Heisenberg lo \"Spirito dello spirito di Einstein\" ed un \"ebreo bianco\", lanciando una campagna contro lo scienziato.\nA conclusione della seconda guerra mondiale venne condannato nel 1947 a quattro anni di carcere dalla commissione alleata.\nA Johannes Stark sono stati dedicati, nel 1970, ben quattro crateri situati nella parte solitamente non visibile della Luna, osservati durante la missione Apollo 16, tra cui il cratere Stark. Dopo le proteste dell\u2019opinione pubblica internazionale a seguito della morte di George Floyd, l'Unione Astronomica Internazionale ha deciso di sostituire l'intitolazione entro la met\u00e0 di luglio 2020."}
{"id": "859681", "revid": "834", "url": "https://it.wikipedia.org/wiki?curid=859681", "title": "MTV European Music Awards", "text": ""}
{"id": "859684", "revid": "483097", "url": "https://it.wikipedia.org/wiki?curid=859684", "title": "ASPI", "text": "ASPI (acronimo di \"Advanced SCSI Programming Interface\"), in informatica, sono un tipo di driver che forniscono delle API per standardizzare le comunicazioni tra un adattatore SCSI e una periferica SCSI (o ATAPI) su un bus.\nGeneralmente vengono utilizzati in Windows 95, Windows 98 e Windows Me e non sono necessari in Windows NT, Windows 2000, Windows XP, Windows Vista e Windows 7, ma si possono utilizzare in altri sistemi operativi.\nDescrizione.\nSono driver che servono in particolar modo per le interfacce SCSI ma si utilizzano anche per le periferiche IDE e soprattutto per i lettori cd ed i masterizzatori. La loro funzione \u00e8 di passare le informazioni al driver di competenza, senza necessit\u00e0 di intervenire e facilitando l'interpretazione dei comandi. Essi fanno da piattaforma comune per l'utilizzo dei driver che pilotano appunto le periferiche, indifferentemente se sono controller SCSI, controller IDE, oppure masterizzatori. \nGrazie a questi drivers, il software che li utilizza ha la possibilit\u00e0 di scindere i driver in 2 parti, ovvero un gestore ASPI di basso livello, che \u00e8 in funzione dell'hardware installato nel PC e si interfaccia in modo diretto con i driver di periferica cambiando in base alla versione aspi installata e l'ASPI manager, che \u00e8 compatibile con i comandi ASPI utilizzati in precedenza da MS-DOS e li porta a destinazione."}
{"id": "859686", "revid": "123849965", "url": "https://it.wikipedia.org/wiki?curid=859686", "title": "Valter Bonacina", "text": "Caratteristiche tecniche.\nMediano dotato di grande grinta e dinamismo, con queste doti e la grande intensit\u00e0 di gioco riusciva a mettere in secondo piano i limiti tecnici.\nCarriera.\nGiocatore.\n\u00c8 cresciuto calcisticamente nelle file del Cenate Sotto.\nNel 1981 passa alla Virescit, societ\u00e0 di Bergamo con la quale arriver\u00e0 fino alla Serie C1.\nTrasferitosi all'Atalanta, esordisce in Serie A contribuendo alla qualificazione dei bergamaschi alla Coppa UEFA per due anni consecutivi.\nSuccessivamente viene acquistato dalla per 5,5 miliardi di lire, con la quale disputa tre stagioni, dal 1991 al 1994. Nell'estate del 1994 ritorna a Bergamo e contribuisce alla promozione dell'Atalanta in Serie A, rimanendovi cinque anni, nei quali diventa la bandiera della squadra: totalizza 331 presenze con la maglia nerazzurra, che lo rendono il giocatore pi\u00f9 presente nella storia del club in partite ufficiali fino al 2010, quando viene raggiunto e superato da Gianpaolo Bellini.\nNel 1999 si trasferisce al e, dopo un paio d'anni, al Rodengo Saiano, con cui termina la carriera di calciatore.\nA rimarcare il legame con i colori nerazzurri della squadra di Bergamo, durante l'ultima partita di campionato di serie A 2011-2012 Atalanta-Lazio, i tifosi della curva Nord dell'Atalanta inseriscono il suo nome all'interno di una spettacolare coreografia che raffigura le bandiere dei sette capitani storici della storia del club orobico.\nAllenatore.\nIntraprende la nuova esperienza di allenatore cominciando ad allenare nel settore giovanile dell'Atalanta, per poi diventare l'allenatore in seconda della stessa societ\u00e0 nel 2003-2004, alle spalle di Andrea Mandorlini e, nelle stagioni successive, di Delio Rossi e Stefano Colantuono.\nNelle stagioni 2007-2008 e 2008-2009 Bonacina allena, sempre all'Atalanta, la squadra giovanile degli Allievi Regionali. Dalla stagione 2009-2010 passa alla guida della squadra Primavera della societ\u00e0 orobica.\nIl 7 gennaio 2010 viene provvisoriamente promosso alla guida della prima squadra, rilevando la panchina del dimissionario Antonio Conte. Il 10 gennaio 2010 esordisce sulla panchina della prima squadra nella trasferta contro il (1-0 per i rosanero il risultato finale), tornando poi alla guida della Primavera a partire dal giorno successivo, quando la societ\u00e0 comunica l'ingaggio di Bortolo Mutti come nuovo allenatore della prima squadra.\nNel suo primo anno con la Primavera atalantina, arriva agli Ottavi di finale sia in campionato che in Coppa Italia, venendo eliminata rispettivamente dalla Sampdoria e dalla Juventus. Nel Torneo di Viareggio giunge invece alle Semifinali, anche qui fatale l'incontro con i bianconeri di Torino.\nL'anno successivo continua la sua esperienza nelle giovanili atalantine. La sua formazione, arriva ai Quarti di finale sia in campionato (venendo eliminata dalla Fiorentina ai rigori) che in Coppa Italia (sconfitta al meglio delle due partite dall'). Sempre l'Inter sar\u00e0 la causa della sconfitta alle Semifinali del Torneo di Viareggio (4 a 1 dopo i tiri di rigore).\nIl 9 giugno 2011 firma un contratto con il succedendo a Zeman ed entrando cos\u00ec di fatto nel mondo del calcio professionistico. Nella sua esperienza pugliese, \u00e8 seguito dal preparatore atletico ai tempi delle giovanili atalantine, Luca Medolago, mentre come vice \u00e8 stato scelto Luigino Pasciullo, anch'esso altro ex nerazzurro.\nEsordisce sulla panchina dei \"rossoneri\" il 6 agosto, nell'incontro valido per il Primo Turno di Coppa Italia, dove la sua squadra vince per 3 a 0 contro il .\nIl 17 ottobre seguente viene tuttavia esonerato in seguito alla sconfitta interna per 0-2 contro la , per poi essere richiamato alla guida della squadra pugliese il successivo 4 aprile 2012.\nA fine stagione torna ad allenare la Primavera dell'Atalanta. Vince il girone davanti a Milan e Inter, accedendo ai play-off: in semifinale batte il Milan con il punteggio di 1-0, ma in finale a Gubbio, la squadra nerazzurra viene sconfitta dalla Lazio per 3-0.\nIl 3 febbraio 2018 viene ufficializzato il suo ingaggio da parte della Lazio come nuovo tecnico della formazione Primavera, in sostituzione dell'esonerato Andrea Bonatti, non riuscendo ad evitare la retrocessione in Primavera 2. Il 18 maggio 2019 otterr\u00e0 poi la promozione nel massimo campionato di categoria vincendo la finale play-off contro la ; a fine stagione viene sostituito da Leonardo Menichini.\nNel settembre del 2020 viene scelto come nuovo allenatore della Primavera dello . Dopo una stagione con i giovani \"Aquilotti\" si accorda con il Villa Valle, club di Serie D. Viene esonerato a novembre 2021.\nStatistiche.\nStatistiche da allenatore.\n\"Statistiche aggiornate al 6 maggio 2012.\""}
{"id": "859688", "revid": "79968", "url": "https://it.wikipedia.org/wiki?curid=859688", "title": "Battaglia di Zonchio", "text": ""}
{"id": "859691", "revid": "834", "url": "https://it.wikipedia.org/wiki?curid=859691", "title": "MTV Europe Music Award", "text": ""}
{"id": "859692", "revid": "1226", "url": "https://it.wikipedia.org/wiki?curid=859692", "title": "Pace-maker", "text": ""}
{"id": "859699", "revid": "227211", "url": "https://it.wikipedia.org/wiki?curid=859699", "title": "RSA-500", "text": ""}
{"id": "859702", "revid": "227211", "url": "https://it.wikipedia.org/wiki?curid=859702", "title": "RSA-490", "text": ""}
{"id": "859703", "revid": "227211", "url": "https://it.wikipedia.org/wiki?curid=859703", "title": "RSA-480", "text": ""}
{"id": "859704", "revid": "227211", "url": "https://it.wikipedia.org/wiki?curid=859704", "title": "RSA-470", "text": ""}
{"id": "859705", "revid": "552314", "url": "https://it.wikipedia.org/wiki?curid=859705", "title": "Monastero di Ripoll", "text": "Il monastero di Santa Maria di Ripoll (\"catalano: Monestir de Santa Maria de Ripoll\") \u00e8 un monastero benedettino situato nel comune di Ripoll, sui Pirenei in Catalogna. Viene considerato una delle migliori manifestazioni dell'arte romanica della zona, oltre che un simbolo per i catalani in quanto vi sono conservate le spoglie di Goffredo il Villoso, o l'Irsuto, \"(catalano: Guifr\u00e9 el Pil\u00f3s)\" fondatore della Catalogna.\nStoria.\nIl monastero fu fondato nell'anno 880 dal conte Goffredo il Villoso, primo conte della Catalogna allo scopo di ripopolare la vallata del rio Ripoll e soprattutto aumentare i suoi possedimenti verso la Cerdagna e Ponts. Venne dotato non solo di terre ma anche di diritti pubblici e privilegi giuridici, come i servigi reali sulle terre di Estiula e Ordina e sui mercati del pesce di Ter e Freser oltre ad essere dichiarato esente dalla giurisdizione ordinaria in tema di molti delitti, ai monaci inoltre venne riconosciuto il diritto di eleggere liberamente il proprio abate. La chiesa venne consacrata il 20 aprile 888, dedicandola a santa Maria.\nGoffredo fece educare il figlio Radulfo nel monastero medesimo, e questi divenne pi\u00f9 tardi abate di Ripoll e vescovo dell'Urgell, e successivamente fece lo stesso con la figlia Emma, che entr\u00f2 nel vicino convento di Sant Joan de les Abadesses,anch'esso fondato dal Peloso.\nNel corso degli anni successivi il monastero crebbe e si svilupp\u00f2 rapidamente e fu nuovamente consacrato nel 935, 977 e 1032.\nDivenne inoltre un importante centro culturale grazie alla biblioteca che a met\u00e0 del X secolo conteneva 66 manoscritti, nel 1008 se ne contavano 121 e nel 1046 ben 246, un buon numero per quei tempi. I manoscritti erano generalmente copiati dai monaci stessi nello \"scriptorium\". L'esemplare di maggior valore della collezione \u00e8 conosciuto come la \"Bibbia di Ripoll\", ricca di illustrazioni e con una serie di testi introduttivi che ne fanno quasi una enciclopedia del testo sacro. Sempre all'interno del monastero fu scritto alla fine del XIII secolo il \"Gesta Comitum Barcinonesum\", considerata il primo testo di storia della Catalogna.\nL'abate Oliba si incaric\u00f2 anche di espandere l'influenza del monastero con la fondazione di altri monasteri come quello di Montserrat o quello di Sant Mart\u00ed del Canig\u00f3.\nDall'anno 1070 il monastero pass\u00f2 alle dipendenze di quello di San Vittore di Marsiglia fino all'anno 1169. Santa Maria di Ripoll continu\u00f2 ad essere il principale centro religioso di Catalogna fino al XV, data a partire dalla quale inizi\u00f2 un lento declino iniziato con la perdita del controllo sul monastero di Montserrat, in seguito soprattutto alle diverse posizioni dei due rettori durante lo Scisma d'Occidente.\nIl 2 febbraio 1428 un forte terremoto, approssimativamente stimato grado IX della scala Mercalli squass\u00f2 la comarca di Ripoll\u00e8s, distruggendo completamente uno dei due campanili del complesso e interessando pesantemente anche il resto dell'edificio, le cui parti rovinate furono ricostruite in stile gotico.\nAnche il monastero di Ripoll fu abbandonato nel 1835 in seguito alla Desamortizaci\u00f3n di Mendiz\u00e1bal, una serie di misure volte a limitare il potere del clero, venne spogliato di molti beni e incendiato. Pian piano l'edificio cadde in rovina: nel 1847 perse una parte del chiostro e nel 1856 perse la torre dell'abbazia e successivamente venne utilizzato come fonte di blocchi di pietra che vennero venduti a privati.\nNel 1886 per\u00f2, grazie all'interessamento del vescovo Morgades di Vic, iniziarono i lavori di ricostruzione del monastero sotto la direzione dell'architetto Elies Rogent che si conclusero il 10 luglio 1893 con la nuova consacrazione della basilica. Tuttavia il restauro cambi\u00f2 profondamente l'aspetto originario della struttura, per esempio furono aggiunte le colonne delle navate laterali. Nel 1931 il monastero venne dichiarato monumento.\nIl complesso.\nLa chiesa.\nLa chiesa odierna fu costruita da due abati molto importanti nella storia del monastero: l'abate Arnulfo e l'abate Oliba ed \u00e8 costituita da cinque navate con sette absidi coperta da un tetto di legno. \u00c8 lunga all'incirca 60 metri e larga 40 e fu terminata nel 977.\nOliba in particolare fece aggiungere un transetto e la cripta e infine il portico all'entrata e le due torri campanarie al lato della facciata, queste opere si conclusero nel 1032. Con il restauro del 1830 si ridussero le navate da cinque a tre.\nNella cripta sono interrati i resti dei conti di Besal\u00fa fino a Ramon Berenguer IV.\nIl chiostro.\nIl chiostro \u00e8 costituito da due piani. Il primo venne costruito intorno al 1180 ma fu definitivamente concluso nel XV secolo; il piano superiore invece fu edificato tra il secolo XV e XVI. \u00c8 formato da tredici archi semicircolari con capitelli corinzi ognuno dei quali \u00e8 decorato con temi che vanno dalla mitologia classica a temi di vita quotidiana.\nProprio in una figura del capitello del piano inferiore \u00e8 racchiuso un piccolo mistero, in quanto viene raffigurato un volto di fattezze orientali con dettagli della cultura cinese quando ancora la Cina non era stata raggiunta.\nIl portico.\nIl portico, di circa un metro di spessore \u00e8 composto da una serie di blocchi di pietra addossati alle pareti della chiesa. Venne rovinato dagli incendi sopra descritti ma ciononostante \u00e8 considerato un pezzo importante dell'arte romanica catalana\nLa parte frontale \u00e8 coperta da un rilievo realizzato a met\u00e0 del XII secolo ed \u00e8 diviso in tre frange orizzontali, al centro \u00e8 rappresentato un Cristo pantocrate e al suo intorno i simboli dei quattro evangelisti. Nella parte inferiore sono rappresentati diversi animali e la rappresentazione dei sette peccati capitali.\nIl portico poi \u00e8 arricchito da due statue praticamente distrutte che rappresentano San Pietro e San Paolo attorniate da scene di vita degli apostoli e dalla rappresentazione dei dodici mesi dell'anno."}
{"id": "859706", "revid": "227211", "url": "https://it.wikipedia.org/wiki?curid=859706", "title": "RSA-460", "text": ""}
{"id": "859708", "revid": "227211", "url": "https://it.wikipedia.org/wiki?curid=859708", "title": "RSA-450", "text": ""}
{"id": "859710", "revid": "227211", "url": "https://it.wikipedia.org/wiki?curid=859710", "title": "RSA-440", "text": ""}
{"id": "859714", "revid": "227211", "url": "https://it.wikipedia.org/wiki?curid=859714", "title": "RSA-430", "text": ""}
{"id": "859715", "revid": "1305772", "url": "https://it.wikipedia.org/wiki?curid=859715", "title": "Doln\u00ed Dvo\u0159i\u0161t\u011b", "text": "Doln\u00ed Dvo\u0159i\u0161t\u011b \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale.\nGeografia fisica.\nIl comune si trova nella parte meridionale del suo distretto, e confina direttamente con l'Austria, con la frazione Wullowitz, appartenente al comune di Leopoldschlag."}
{"id": "859716", "revid": "227211", "url": "https://it.wikipedia.org/wiki?curid=859716", "title": "RSA-420", "text": ""}
{"id": "859718", "revid": "227211", "url": "https://it.wikipedia.org/wiki?curid=859718", "title": "RSA-410", "text": ""}
{"id": "859722", "revid": "227211", "url": "https://it.wikipedia.org/wiki?curid=859722", "title": "RSA-400", "text": ""}
{"id": "859728", "revid": "227211", "url": "https://it.wikipedia.org/wiki?curid=859728", "title": "RSA-390", "text": ""}
{"id": "859730", "revid": "227211", "url": "https://it.wikipedia.org/wiki?curid=859730", "title": "RSA-380", "text": ""}
{"id": "859731", "revid": "110157", "url": "https://it.wikipedia.org/wiki?curid=859731", "title": "Doln\u00ed T\u0159ebon\u00edn", "text": "Doln\u00ed T\u0159ebon\u00edn \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859733", "revid": "227211", "url": "https://it.wikipedia.org/wiki?curid=859733", "title": "RSA-370", "text": ""}
{"id": "859734", "revid": "287204", "url": "https://it.wikipedia.org/wiki?curid=859734", "title": "7440 Zavist", "text": ""}
{"id": "859735", "revid": "287204", "url": "https://it.wikipedia.org/wiki?curid=859735", "title": "7441 Laska", "text": ""}
{"id": "859736", "revid": "227211", "url": "https://it.wikipedia.org/wiki?curid=859736", "title": "RSA-360", "text": ""}
{"id": "859737", "revid": "131358", "url": "https://it.wikipedia.org/wiki?curid=859737", "title": "Melbourne Victory", "text": ""}
{"id": "859740", "revid": "227211", "url": "https://it.wikipedia.org/wiki?curid=859740", "title": "RSA-350", "text": ""}
{"id": "859742", "revid": "227211", "url": "https://it.wikipedia.org/wiki?curid=859742", "title": "RSA-340", "text": ""}
{"id": "859743", "revid": "287204", "url": "https://it.wikipedia.org/wiki?curid=859743", "title": "Delfino (calcio a 5)", "text": "LAssociazione Sportiva Dilettantistica Delfino, nota come Delfino Cagliari per ragioni di localizzazione geografica, \u00e8 una squadra italiana di calcio a 5 con sede a Cagliari. L'attuale societ\u00e0 \u00e8 stata fondata nel 2009 da un gruppo di amici non rassegnatisi allo scioglimento dell'omonima polisportiva Delfino avvenuta quattro anni prima.\nStoria.\nLa Delfino \u00e8 tuttora la squadra isolana ad aver partecipato a pi\u00f9 edizioni di Serie A, disputando nella stagione 1994-95 anche i play-off scudetto.\nLa sezione di calcio a 5 maschile nacque nel 1983 come \"costola\" dell'omonima squadra di calcio a 11 femminile, in occasione dei primi tornei amatoriali giocati presso i campi del Tennis Club a Su Planu, e continu\u00f2 il suo percorso nei campionati organizzati dalla Federazione Italiana Calcetto (F.I.C.), in quel periodo chiamati Eccellenza. La vittoria nel primo campionato regionale (la Delfino fu, insieme a Nuoro, Oristano e Carbonia, una delle quattro formazioni a prendervi parte) qualific\u00f2 la squadra alle fasi nazionali del primo torneo di \"calcetto\" FIGC. Nei ventidue anni seguenti la squadra ha sempre partecipato ai campionati nazionali fornendo anche due giocatori alla Nazionale italiana ovvero Mario e Davide Mura. Nel 2003 una cordata guidata dagli ex giocatori Fronteddu, Angius e Petruso rilevarono la propriet\u00e0 dallo storico presidente Giuseppe Cacciutto. Sotto la nuova gestione la Delfino disput\u00f2 altre due stagioni in Serie A2, sfiorando nella prima i play-off promozione (allenatore Gianni Pitzalis), mentre nel campionato successivo \u00e8 giunta a una sofferta salvezza, ottenuta mediante un'inedita autogestione tecnica in seguito all'esonero del brasiliano Vaz Vieira avvenuta in febbraio. I tagli economici, impartiti dalla Regione in materia di contributi nel 2005, obbligarono il direttivo della societ\u00e0 a sciogliere la squadra, cedendo il titolo sportivo all'Atiesse Calcio a 5 che acquis\u00ec il diritto di giocare nella seconda categoria.\nStatistiche e record.\nPartecipazione ai campionati nazionali:"}
{"id": "859747", "revid": "227211", "url": "https://it.wikipedia.org/wiki?curid=859747", "title": "RSA-330", "text": ""}
{"id": "859748", "revid": "1305772", "url": "https://it.wikipedia.org/wiki?curid=859748", "title": "Frymburk (Boemia meridionale)", "text": "Frymburk \u00e8 un comune mercato della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "859749", "revid": "227211", "url": "https://it.wikipedia.org/wiki?curid=859749", "title": "RSA-320", "text": ""}
{"id": "859750", "revid": "227211", "url": "https://it.wikipedia.org/wiki?curid=859750", "title": "RSA-310", "text": ""}
{"id": "859752", "revid": "227211", "url": "https://it.wikipedia.org/wiki?curid=859752", "title": "RSA-309", "text": ""}
{"id": "859753", "revid": "227211", "url": "https://it.wikipedia.org/wiki?curid=859753", "title": "RSA-300", "text": ""}
{"id": "859754", "revid": "812213", "url": "https://it.wikipedia.org/wiki?curid=859754", "title": "Katia Belillo", "text": ""}
{"id": "859759", "revid": "1226", "url": "https://it.wikipedia.org/wiki?curid=859759", "title": "Rivestimenti murali", "text": ""}
{"id": "859761", "revid": "227211", "url": "https://it.wikipedia.org/wiki?curid=859761", "title": "RSA-290", "text": ""}
{"id": "859762", "revid": "227211", "url": "https://it.wikipedia.org/wiki?curid=859762", "title": "RSA-280", "text": ""}
{"id": "859763", "revid": "227211", "url": "https://it.wikipedia.org/wiki?curid=859763", "title": "RSA-270", "text": ""}
{"id": "859764", "revid": "1543377", "url": "https://it.wikipedia.org/wiki?curid=859764", "title": "Corriere dell'Umbria", "text": "Il Corriere dell'Umbria \u00e8 un quotidiano italiano con tre edizioni locali (Perugia, Foligno/Spoleto, Terni) e con pagine dedicate ai dettagli della vita delle due province dell'Umbria, Perugia e Terni.\nStoria.\nIl giornale \u00e8 in edicola dal 18 maggio 1983. Si compone in media da 56-64 pagine interamente a colori, divise per vari settori (\"Il fatto\", \"Primo piano\", \"Economia\", \"Lettere e opinioni\", \"Cronache cittadine\", \"Spettacoli\" e \"Appuntamenti\"). Dal 1\u00ba ottobre 2008 per le tre edizioni dell'Umbria viene realizzato un fascicolo \"full-color\" di 16 pagine interamente dedicato allo sport regionale; l'uscita del fascicolo, offerto come supplemento quotidiano copiegato al fascicolo di cronache, \u00e8 quotidiana.\nLa redazione centrale \u00e8 a Perugia, e dal 2012 \u00e8 tornata nella storica sede di via Pievaiola, che un tempo era divisa con l'emittente televisiva RTE24H e che, dopo essere stata sottoposta a un totale restauro, \u00e8 tornata interamente di propriet\u00e0 della testata.\nHa corrispondenti in tutti i 92 comuni dell'Umbria, e redazioni nelle principali citt\u00e0: Perugia, Terni, Foligno, Spoleto, Citt\u00e0 di Castello e Gubbio. In Umbria ha due redazioni, quella centrale perugina e quella distaccata ternana; in passato era presenta un'ulteriore sede distaccata folignate. Per le altre edizioni presenti nell'Italia Centrale ha redazioni nel Lazio (Rieti e Viterbo) e in Toscana (Arezzo e Siena).\nOgni mese pubblica inoltre il mensile \"iM - i Motori del Corriere\", magazine dedicato ad auto e moto. Molti gli inserti, le rubriche e i supplementi con uscita periodica (\"Lavoro\", \"Umbria Economia\", \"Umbria Volontariato\", \"Scuola\" e \"Libri\").\nDirettori del \"Corriere dell'Umbria\" sono stati: Antonio Carlo Ponti (1983), Giulio Mastroianni (1983-1986), Sergio Benincasa (1986-1992), Nino Botta (1992-1997), Federico Fioravanti (1997-2009), Anna Mossuto (2009-2018), Franco Bechis (2018) e Davide Vecchi (dal 2018). Il precedente centro stampa, che si componeva di 3 rotative e era situato presso la sede centrale del quotidiano, \u00e8 stato venduto e da allora la pubblicazione viene affidata alla Galeati Perugia Industrie Grafiche, che stampa i quotidiani del gruppo nel centro rotative di Trevi.\nIl corpo redazionale \u00e8 formato da 73 giornalisti, pi\u00f9 un rilevante numero di collaboratori esterni contrattualizzati. La redazione centrale si compone di settori: interni ed esteri, cronaca, economia, province, sport, spettacoli e cultura, ed eventi speciali. L'attuale editrice \u00e8 la societ\u00e0 a responsabilit\u00e0 limitata Gruppo Corriere.\nLa testata, fondata nel 1983 dall'editore di Gubbio Leonello Mosca, dopo essere stata gestita da varie societ\u00e0 e dopo essere stata di propriet\u00e0, dal 2004 al 2013, del gruppo Barbetti di Gubbio, il 5 aprile 2013 \u00e8 stata acquistata dal gruppo Tosinvest di Roma della famiglia Angelucci.\nLa tiratura media del quotidiano \u00e8 tra le e le copie.\nLa stampa \u00e8 in quadricromia in sedicesimi. La raccolta pubblicitaria \u00e8 affidata alla A. Manzoni &amp; C. di Milano.\nDiffusione.\nIl \"Corriere dell'Umbria\" \u00e8 leader per vendite e diffusione in Umbria (dati Audipress I-2007: lettori 420\u00a0000) ed \u00e8 il capostipite di un gruppo editoriale composto da vari quotidiani che consistono in edizioni provinciali diffuse nell'Italia Centrale: \"Corriere di Arezzo\", \"Corriere di Siena\", \"Corriere di Viterbo\" e \"Corriere di Rieti e della Sabina\"."}
{"id": "859765", "revid": "227211", "url": "https://it.wikipedia.org/wiki?curid=859765", "title": "RSA-260", "text": ""}
{"id": "859767", "revid": "33689", "url": "https://it.wikipedia.org/wiki?curid=859767", "title": "Marchetta", "text": "Il termine marchetta designava una sorta di francobollo (\"marca\", appunto) che veniva applicato sul libretto assicurativo personale degli operai per attestare l'avvenuto pagamento dei contributi previdenziali e delle assicurazioni sociali. Il sistema delle marche previdenziali, iniziato in epoca fascista, \u00e8 rimasto in uso fino ai primi anni settanta, quando fu sostituito da altri sistemi per l'assolvimento degli obblighi contributivi e previdenziali. \nIn senso traslato il termine venne usato per indicare un gettone che il cliente di un bordello ritirava alla cassa pagando in anticipo la prestazione, e che successivamente lasciava alla prostituta con la quale s'intratteneva, in modo tale da permetterle di riscuotere il compenso dovutole. Da qui in poi, il termine marchette \u00e8 stato riferito all'ambito della prostituzione. Per metonimia, \"marchetta\" pu\u00f2 anche indicare (al pari di \"marchettara\" o \"marchettaro\") anche la stessa persona, femmina o maschio, dedita alla prostituzione.\nIn ambito sociale il termine \u201cfare una marchetta\u201d ha acquisito il significato dispregiativo di \u201clavoro non impegnativo fatto per compiacere qualcuno o per ottenere un minimo guadagno\u201d."}
{"id": "859771", "revid": "227211", "url": "https://it.wikipedia.org/wiki?curid=859771", "title": "RSA-250", "text": ""}
{"id": "859774", "revid": "227211", "url": "https://it.wikipedia.org/wiki?curid=859774", "title": "RSA-240", "text": ""}
{"id": "859776", "revid": "227211", "url": "https://it.wikipedia.org/wiki?curid=859776", "title": "RSA-232", "text": ""}
{"id": "859779", "revid": "227211", "url": "https://it.wikipedia.org/wiki?curid=859779", "title": "RSA-230", "text": ""}
{"id": "859783", "revid": "227211", "url": "https://it.wikipedia.org/wiki?curid=859783", "title": "RSA-220", "text": ""}
{"id": "859786", "revid": "227211", "url": "https://it.wikipedia.org/wiki?curid=859786", "title": "RSA-210", "text": ""}
{"id": "859787", "revid": "1573940", "url": "https://it.wikipedia.org/wiki?curid=859787", "title": "Bartolo Fazio", "text": "Biografia.\nLaureato in Ingegneria civile all'Universit\u00e0 degli Studi di Palermo, ha ricoperto dal 1981 al 1992 la carica di sindaco del comune di Geraci Siculo (PA).\nMembro del Comitato Esecutivo del Parco delle Madonie, nel triennio 1989-1992 ha fatto parte del Consiglio Regionale dell'Urbanistica e dal 1997 al 2002 \u00e8 stato componente del C.d.A. di SO.SVI.MA. S.p.A. Societ\u00e0 di gestione del Patto Territoriale delle Madonie.\nResponsabile del movimento giovanile delle ACLI di Palermo, ha aderito, dopo la scissione, al Partito Popolare Italiano, dove assume la guida della Provincia di Palermo.\nNel primo Congresso della Margherita di Palermo viene eletto Coordinatore Provinciale, con incarico confermato nel secondo Congresso del marzo 2007.\nNell'aprile 2006 viene eletto al Senato della Repubblica nelle liste della Margherita. \u00c8 componente prima della XIII commissione permanente Ambiente e Territorio e successivamente della VIII Commissione permanente (Lavori Pubblici e Comunicazione) del Senato; fa parte inoltre della commissione d'inchiesta sull'efficacia e l'efficienza del Servizio Sanitario Nazionale e della Bicamerale per la semplificazione della legislazione.\nEletto nel 2007 all'Assemblea Costituente Regionale del Partito Democratico, \u00e8 stato componente dell'Esecutivo Regionale, occupandosi del Dipartimento sulle politiche del Mezzogiorno. Nel 2009 ha fatto parte dell'Assemblea Nazionale del PD.\nNel luglio 2011 aderisce per un breve periodo ad Alleanza per l'Italia, una formazione guidata da Francesco Rutelli, uscita dal PD dopo il cambiamento repentino iniziato con la segreteria Franceschini, dove diventa Coordinatore Regionale, sostenendo la candidatura di Rosario Crocetta nel novembre 2012 alla presidenza della Regione. Resta coordinatore fino al 2013.\nConsigliere delegato dell'I.Di.Med. (Istituto per la promozione e valorizzazione della Dieta Mediterranea), insieme ad un gruppo di esperti e ricercatori, promuove in Sicilia le qualit\u00e0 del modello nutrizionale e dello stile di vita propri della Dieta Mediterranea, adottando un programma di interventi condiviso e partecipato, in grado di favorire la crescita di competitivit\u00e0 delle aziende coinvolte nel territorio.\nMuore il 20 settembre 2019 all'et\u00e0 di 65 anni dopo una lunga malattia."}
{"id": "859788", "revid": "767487", "url": "https://it.wikipedia.org/wiki?curid=859788", "title": "Tango dei miracoli", "text": "Tango dei miracoli \u00e8 un album di David Riondino pubblicato nel 1987, uscito solamente in edicola con illustrazioni di Milo Manara."}
{"id": "859789", "revid": "227211", "url": "https://it.wikipedia.org/wiki?curid=859789", "title": "RSA-190", "text": ""}
{"id": "859791", "revid": "227211", "url": "https://it.wikipedia.org/wiki?curid=859791", "title": "RSA-180", "text": ""}
{"id": "859792", "revid": "1442080", "url": "https://it.wikipedia.org/wiki?curid=859792", "title": "Sergio Bertoni", "text": "Carriera.\nClub.\nFratello di Elio, Sergio nacque nel quartiere di Porta Nuova a Pisa, e la sua carriera calcistica inizi\u00f2 proprio nella squadra della sua citt\u00e0, il , nella quale gioc\u00f2 per tre stagioni, dal 1935 al 1938. Con questa squadra ottenne la convocazione per la Nazionale olimpica, schierata alle Olimpiadi di Berlino e per il Campionato mondiale del 1938. Dopo la vittoria in Francia, si trasfer\u00ec al Genova 1893, per il quale ha continuato a giocare fino al 1946.\nBertoni era nella rosa della squadra rossobl\u00f9 che partecip\u00f2 alla Coppa Citt\u00e0 di Genova che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossobl\u00f9 che sorpassarono all'ultima giornata i rivali del Liguria; a Bertoni ed a ciascun vincitore della competizione furono date in premio 20.000 lire dal futuro presidente rossobl\u00f9 Antonio Lorenzo.\nTerminata l'esperienza in rossobl\u00f9 gioc\u00f2 un anno con il Brescia e due con il Modena in Serie A, chiudendo la carriera con lo Spezia in Serie B nel 1950.\nCon Alfredo Foni, Pietro Rava e Ugo Locatelli, \u00e8 uno dei quattro giocatori italiani di calcio che hanno vinto sia il Campionato mondiale che la medaglia d'oro alle Olimpiadi.\nAllenatore.\nDopo la seconda guerra mondiale ha allenato lo Spezia nelle stagioni 1950-1951, 1955-1956, 1956-1957 e 1961-1962."}
{"id": "859794", "revid": "68105", "url": "https://it.wikipedia.org/wiki?curid=859794", "title": "Marchettaro", "text": ""}
{"id": "859798", "revid": "60592", "url": "https://it.wikipedia.org/wiki?curid=859798", "title": "Palazzo Russo (Modugno)", "text": ""}
{"id": "859799", "revid": "227211", "url": "https://it.wikipedia.org/wiki?curid=859799", "title": "RSA-170", "text": ""}
{"id": "859802", "revid": "60592", "url": "https://it.wikipedia.org/wiki?curid=859802", "title": "Palazzo della Regia Corte (Modugno)", "text": ""}
{"id": "859810", "revid": "60592", "url": "https://it.wikipedia.org/wiki?curid=859810", "title": "La Motta (Modugno)", "text": ""}
{"id": "859811", "revid": "44638", "url": "https://it.wikipedia.org/wiki?curid=859811", "title": "Nino Drago", "text": ""}
{"id": "859815", "revid": "60592", "url": "https://it.wikipedia.org/wiki?curid=859815", "title": "Palazzo Pilolli (Modugno)", "text": ""}
{"id": "859816", "revid": "60592", "url": "https://it.wikipedia.org/wiki?curid=859816", "title": "Palazzo Cesena (Modugno)", "text": ""}
{"id": "859818", "revid": "60592", "url": "https://it.wikipedia.org/wiki?curid=859818", "title": "Palazzo Stella (Modugno)", "text": ""}
{"id": "859820", "revid": "33689", "url": "https://it.wikipedia.org/wiki?curid=859820", "title": "Claudio Labeone", "text": "Labeone era batavo, e comandava, col rango di prefetto, un'\"ala\" di Batavi dell'esercito romano stanziato in Germania. Durante la rivolta batava organizzata dal conterraneo e nemico di Labeone, Giulio Civile, Labeone e la sua \"ala\" parteciparono alla battaglia che vide fronteggiarsi l'esercito di Mummio Luperco e quello di Civile: i Batavi di Labeone, che combattevano nell'esercito romano, tradirono passando ai rivoltosi e decidendo l'esito della battaglia.\nCivile decise di non mettere a morte Labeone, per non causare contrasti con i suoi sostenitori, e di non permettegli di rimanere nell'esercito, per evitare insurrezioni: lo mand\u00f2 quindi come prigioniero presso i Frisi. Labeone fugg\u00ec, raggiungendo il comandante romano Dillio Vocula, che gli forn\u00ec una piccola forza di irregolari, composta da Betasii, Tungri e Nervii leali ai Romani, che comp\u00ec operazioni di guerriglia contro le forze dei rivoltosi.\nLabeone venne sconfitto da Civile, ma riusc\u00ec a non farsi catturare e prosegu\u00ec la propria azione fino alla vittoria romana sui rivoltosi"}
{"id": "859826", "revid": "60592", "url": "https://it.wikipedia.org/wiki?curid=859826", "title": "Palazzo Parmigiani-De Sario (Modugno)", "text": ""}
{"id": "859828", "revid": "834", "url": "https://it.wikipedia.org/wiki?curid=859828", "title": "Cappella di S. Anna (Modugno)", "text": ""}
{"id": "859831", "revid": "60592", "url": "https://it.wikipedia.org/wiki?curid=859831", "title": "Palazzo del I ramo della famiglia Capitaneo (Modugno)", "text": ""}
{"id": "859832", "revid": "1234424", "url": "https://it.wikipedia.org/wiki?curid=859832", "title": "Jakob Hermann", "text": "Biografia.\nFu allievo prediletto di Jakob Bernoulli.\nPer interessamento di Leibniz e di Michelangelo Fardella nel 1707 ottenne la cattedra di matematica all'Universit\u00e0 di Padova, dove insegn\u00f2 fino al 1713.\nIn seguito fu professore nelle Universit\u00e0 di Francoforte sull'Oder, a Pietroburgo dal 1724 e a Basilea dal 1731.\nDiffuse in Italia il calcolo infinitesimale."}
{"id": "859833", "revid": "60592", "url": "https://it.wikipedia.org/wiki?curid=859833", "title": "Palazzo del II ramo della famiglia Capitaneo (Modugno)", "text": ""}
{"id": "859835", "revid": "1543377", "url": "https://it.wikipedia.org/wiki?curid=859835", "title": "Disulfiram", "text": "Il disulfiram (dietilditiocarbammato) \u00e8 un farmaco usato nella cura dell'alcolismo.\nIl nome commerciale, in alcune nazioni, \u00e8 Antabuse o Antabus o ancora Etiltox.\nMeccanismo di azione.\nNormalmente l'alcool nell'organismo viene metabolizzato nel fegato grazie all'enzima alcool deidrogenasi che lo trasforma in acetaldeide, la quale, a sua volta, viene convertita in acido acetico grazie all'enzima acetaldeide deidrogenasi.\nIl \"disulfiram\" \u00e8 un inibitore dell'aldeide deidrogenasi, ci\u00f2 porta ad un accumulo di acetaldeide nel sangue che genera sintomi spiacevoli (palpitazioni, cefalea, vomito, etc.). Tali sintomi, in un paziente motivato ed attento alla terapia, dissuadono l'alcolista dal continuare ad assumere alcolici. \nIl farmaco non pu\u00f2 esser somministrato in pazienti con funzionalit\u00e0 epatica compromessa e questo limite pesa gravemente sul suo utilizzo negli etilisti cronici.\nIl cefoperazone, antibiotico della classe delle Cefalosporine, ha lo stesso meccanismo d'azione del Disulfiram.\nIn base a recenti studi si \u00e8 accertato che il \"disulfiram\" inibisce anche altri enzimi, tra i quali la dopamina beta-idrossilasi (DBH), che trasforma la dopamina in norepinefrina, principale neurotrasmettitore delle terminazioni nervose simpatiche.\nPreparazione.\nIl disulfiram pu\u00f2 essere preparato dall'ossidazione del dietilditiocarbammato di sodio con lo iodio:\nAltri utilizzi.\nRecentemente sono state effettuate sperimentazioni cliniche sul suo impiego nel trattamento della dipendenza da cocaina.\nEvidenze cliniche hanno dimostrato che per questo motivo la somministrazione del farmaco porta alla riduzione della quantit\u00e0 e della frequenza di uso di cocaina, tuttavia molti autori suggeriscono cautela nell'approcciarsi al trattamento nelle dipendenze da cocaina con disulfiram."}
{"id": "859837", "revid": "60592", "url": "https://it.wikipedia.org/wiki?curid=859837", "title": "Cappella Valerio-Longo (Modugno)", "text": ""}
{"id": "859838", "revid": "155634", "url": "https://it.wikipedia.org/wiki?curid=859838", "title": "Palazzo Valerio-Longo", "text": "Palazzo Longo \u00e8 un palazzo storico di Modugno che sorge nella centralissima via Conte Rocco Stella.\nStoria.\nL'edificio fu eretto tra il 1568, come si evince da un atto notarile ipotecario a favore del Capitolo di Modugno, e il 1677, come si evince da un'iscrizione sull'architrave di un portale nel lato sinistro del palazzo, presso l'edicola \"Madonna delle Grazie\".\nA edificare il palazzo fu Matteo Valerio; suo nipote Matteo Valerio junior, morto senza eredi diretti, lo lasci\u00f2 in eredit\u00e0 ai nipoti Giuseppe e Vito Mininni di Palo del Colle, che nel 1787 lo vendettero, per la cospicua somma di 3300 ducati d'argento, al loro parente il Magnifico Angelantonio Longo (1743-1827) di Don Andrea.\nAngelantonio Longo apport\u00f2 numerose modifiche all'edificio, soprattutto agli esterni che, come si evince dalle stime dei periti, erano andati in degrado. Fu realizzato un bugnato rustico alle pareti fino alla cornice marcapiano e nel 1827 furono tamponate le due logge laterali al primo piano per ricavare spazio interno.\nUlteriori migliorie furono apportate dagli eredi di Angelanotonio Longo: dal figlio Cav.Nicola Longo (1789-1877), medico e patriota, il quale edific\u00f2 in Palese - Macchie nel 1870 la monumentale Villa Longo de Bellis quale residenza estiva, dal nipote Cav. Angelo Longo(1832-1917), primo sindaco di Modugno dopo l'Unit\u00e0 d'Italia, dal Professor Carlo e dai loro discendenti.\nNel 1870 furono realizzati due balconi sul prospetto principale e verso la fine del 1800 furono rimaneggiati gli interni.\nAttuale proprietaria del Palazzo Longo \u00e8 la famiglia Longo de Bellis di Rutigliano.\nDescrizione.\nAgli estremi opposti del lungo prospetto su via Conte Stella, presentava al primo piano due loggiati, successivamente tamponati. Altre due logge e una grande terrazza sono presenti sul prospetto posteriore su via Casalnuovo (oggi via De Gasperi) e sulle antiche mura di Modugno (abbattute nel 1820), di cui resta tamponata solo una loggia. Gli archi a tutto sesto delle logge sono ornate di testine umane e motivi floreali e stemma gentilizio angolare della famiglia Longo (d'azzurro alla fascia con tre stelle d'oro, colomba e giglio) su una loggia che guarda Porta della Staccata.\nIl palazzo ha due portali d'ingresso con archi a tutto sesto modanati. Uno dei due presenta in chiave di volta una maschera apotropaica. A fianco, nel 1705, venne eretta la Cappella Valerio-Longo dedicata a San Francesco di Paola. L'ingresso \u00e8 caratterizzato da un grande androne che porta alle stalle, alla cappella e alla scalinata che conduce al piano nobile. Al centro del soffitto di quest'ultima, \u00e8 presente un grande mascherone apotropaico. Al centro del palazzo vi \u00e8 una corte interna con arcate a tutto sesto, per due lati tamponate. Su uno degli archi \u00e8 presente lo stemma gentilizio della famiglia Valerio (bipartito con l'aquila nell'uno e nell'altro). Il palazzo contava in origine 52 ambienti tra piano nobile, sottotetti, locali stalle, palmento, chiesetta e giardinetto di agrumi.\nI piani superiori sono delimitati da cornici marcapiano. Nel primo piano sono presenti due balconi, risalenti al 1870. Mentre, le altre finestre nei piani superiori sembrano originali e talvolta contornate da archi ciechi, in alcuni casi ornate da testine umane, come quelle presenti sulla facciata di Palazzo Piepoli. Nella parte sinistra dell'edificio, nei piani superiori sono visibili ornamenti con motivi floreali. Il palazzo Longo \u00e8 vincolato dal 1981 dalla Soprintendenza ai Beni Culturali in quanto palazzo tardo-rinascimentale di interesse storico, artistico e architettonico."}
{"id": "859840", "revid": "767487", "url": "https://it.wikipedia.org/wiki?curid=859840", "title": "Italia a mano armata", "text": "Italia a mano armata \u00e8 un film poliziottesco italiano diretto da Marino Girolami (con lo pseudonimo Franco Martinelli) nel 1976.\nIl film costituisce l'ultimo capitolo della cosiddetta \"Trilogia del commissario\".\nTrama.\nIl commissario Betti, stavolta in servizio a Torino, ben coadiuvato dal maresciallo Ferrari, \u00e8 sulle tracce di una banda composta da quattro banditi, che nel capoluogo piemontese ha sequestrato un piccolo scuolabus su cui viaggia una mezza dozzina di bambini, diretti a scuola.\nA seguito di una telefonata fatta da uno dei rapitori alla madre di uno dei bambini rapiti, si scopre che tale chiamata proviene dalla periferia di Milano. Betti quindi si reca nel capoluogo lombardo, dove ritrova il commissario Arpino, suo amico e figura pi\u00f9 saggia e prudente, che lo aiuter\u00e0 nelle indagini.\nUn membro della banda, Mancuso, tenta grossolanamente di stuprare una ragazza nei pressi del nascondiglio dove i banditi si sono rifugiati con i bambini, venendo cos\u00ec denunciato e rintracciato e consentendo alla polizia di scovare la banda e quindi facendo fallire il piano.\nQualche tempo dopo questi \u00e8 rinvenuto carbonizzato nella propria macchina; intanto due banditi (Torri e Luzzi) vengono catturati da Betti, al termine di uno spettacolare inseguimento che ha inizio all'Ortomercato, passando per il Naviglio e conclusosi all'Idroscalo, non prima che, dalla macchina dei banditi in fuga, Luzzi indirizzi a una pattuglia della polizia che si era aggiunta all'inseguimento una raffica di Sten che, colpendo gli agenti a bordo, finisce in acqua, mentre il terzo, rintracciato presso il suo alloggio, per sfuggire alla cattura, si schianta con l'auto contro un albero, morendo sul colpo. Convinto, pur non avendone le prove, che ad organizzare il sequestro dei bambini sia stato l'uomo d'affari milanese nonch\u00e9 trafficante di droga Jean Albertelli, concentra le sue attenzioni su quest'ultimo.\nSi reca perci\u00f2 a Genova, dove per\u00f2 finisce in carcere a causa di un tranello tesogli dal boss Albertelli. Uscito di prigione riesce a catturare il milanese; questi tuttavia riesce a scappare e a raggiungere l'aeroporto, dove viene tuttavia ucciso da alcuni banditi durante una sparatoria, che vengono a loro volta presi nella retata del commissario.\nIl film sembra concludersi con il lieto fine di un appuntamento tra il commissario Betti e la sorella dell'unico bambino morto durante il sequestro, ma la scena si conclude drammaticamente con il commissario che viene apparentemente ucciso da una raffica di mitra sparata da un'automobile in corsa.\nDistribuzione.\nIl film \u00e8 stato distribuito nei cinema italiani il 27 novembre del 1976, con la censura che impose il divieto alla visione ai minori di 14 anni.\nAccoglienza.\nIl film risult\u00f2 il 60\u00b0 miglior incasso registrato in Italia nella stagione cinematografica 1976-77."}
{"id": "859842", "revid": "182193", "url": "https://it.wikipedia.org/wiki?curid=859842", "title": "Stadio Leonardo Garilli", "text": "Lo stadio comunale Leonardo Garilli \u00e8 un impianto sportivo di Piacenza. Ospita le partite interne del , e dal 2014 al 2019 anche quelle del .\nUfficialmente denominato \"Stadio Comunale\", tra il 1969 e il 1997 \u00e8 stato informalmente chiamato \"Galleana\", dal nome del quartiere in cui si trova. Nel gennaio 1997 \u00e8 stato intitolato alla memoria dell'Ingegnere Leonardo Garilli (scomparso il 30 dicembre 1996), presidente del Piacenza tra il 1983 e il 1996 e fautore dell'ascesa della squadra dalla Serie C2 alla Serie A.\nStoria.\nCostruzione.\nL'impianto fu costruito nel 1969, all'indomani della promozione del Piacenza in Serie B, in sostituzione dell'impianto situato a Barriera Genova. La struttura precedente presentava diverse problematiche, essendo di dimensioni ridotte e posizionata vicino al centro cittadino; per questo il nuovo impianto, costruito dall'imprenditore edile Vincenzo Romagnoli, all'epoca presidente del Piacenza, fu edificato in periferia, in prossimit\u00e0 del parco della Galleana, in un'area poco popolata di cui si prevedeva a breve un certo sviluppo urbanistico. Lo stadio, costato 500 milioni di lire, \u00e8 stato costruito utilizzando ampiamente elementi prefabbricati allo scopo di diminuire la spesa complessiva e consentire l'installazione della pista di atletica e dell'impianto di illuminazione. \nRispetto allo stadio di Barriera Genova fu aumentata la capienza da a posti a sedere, con la possibilit\u00e0 di contenere fino a persone comprendendo i posti in piedi, e fu aggiunta la pista di atletica e attrezzature per il salto in lungo e il salto in alto, che hanno consentito di ospitare manifestazioni internazionali di atletica leggera. A causa della presenza della pista, le tribune e le curve risultano lontane dal terreno di gioco, fatto che ha provocato numerose critiche nel corso degli anni. La prima partita ufficiale disputata nel nuovo impianto \u00e8 stata la gara di Coppa Italia contro il (1-1), il 31 agosto 1969; l'inaugurazione ufficiale, tuttavia, avvenne il 21 settembre 1969, in occasione della prima partita interna di campionato contro il , alla presenza dell'onorevole Franco Evangelisti, sottosegretario al turismo e allo spettacolo.\nNel 1977 lo stadio ospit\u00f2 temporaneamente il Piacenza Rugby Club, promosso per la prima volta nella sua storia in Serie A, in attesa della costruzione di una nuova e pi\u00f9 capiente tribuna coperta presso lo stadio di rugby Walter Beltrametti.\nLavori di ampliamento.\nDopo la promozione in Serie B al termine del campionato 1986-1987 venne avanzata una prima proposta di ampliamento dello stadio, per portarlo a una capienza di circa spettatori; il progetto, tuttavia, non fu realizzato, in quanto sproporzionato all'affluenza media dell'epoca (circa spettatori). Nel 1993, dopo la promozione in Serie A del Piacenza, lo stadio fu ampliato passando da a circa posti, per adeguarsi alla normativa vigente in materia di capienza degli stadi. L'ampliamento fu realizzato sopraelevando il settore chiamato \"rettilineo\" (tribuna est) con la creazione del settore \"distinti\", e aggiungendo moduli in tubolare alle due curve.\nTerzo millennio.\nA seguito dell'approvazione del decreto Pisanu in materia di sicurezza si pose il problema dell'adeguamento dello stadio, privo di impianti di videosorveglianza e di tornelli all'ingresso. Per tali ragioni, nel febbraio 2007 la partita interna contro il , la prima dopo gli incidenti di Catania, fu disputata a porte chiuse; nei mesi successivi, l'ingresso allo stadio fu possibile solo per gli abbonati, mentre a partire dalla stagione 2007-2008 furono installati i tornelli. A partire dal 2010, per ragioni di sicurezza e contenimento dei costi, la capienza \u00e8 stata ridotta chiudendo progressivamente alcuni settori (il rettilineo, i distinti fronte tribuna e le parti basse delle curve), con un decremento dapprima a spettatori e quindi nel 2011 a circa spettatori. \nDurante la stagione 2012-2013 lo stadio ha ospitato tra agosto e ottobre le partite interne della , neopromossa in Serie B, in attesa dell'adeguamento dello stadio Silvio Piola agli standard del campionato cadetto. Contemporaneamente si disputarono al Garilli anche le partite interne della Lupa Piacenza, formazione di nuova fondazione militante in Eccellenza che si proponeva come erede del fallito Piacenza. Per la stagione 2013-2014 venne riaperto il settore Distinti.\nDal 2014 al 2019 anche il Pro Piacenza, seconda squadra cittadina (precedentemente basata al campo sportivo Gianni Siboni della Besurica, non omologato per il calcio professionistico), gioc\u00f2 le sue partite interne al Garilli, venendone poi sfrattata nella stagione 2018-2019 a seguito di ripetute morosit\u00e0 nella corresponsione dei canoni d'affitto, nel quadro della grave crisi che infine port\u00f2 il club al fallimento.\nNell'estate del 2019 lo stadio fu oggetto di alcune opere di manutenzione per adeguarsi alla normativa stabilita dalla Lega Pro; tra queste rientrano l'installazione dei seggiolini sulla tribuna e sui distinti, l'ammodernamento dell'impianto di illuminazione e il rifacimento degli spogliatoi della squadra di casa.\nTra luglio e agosto 2021 furono effettuati lavori di adeguamento dell\u2019impianto di illuminazione, con incremento dell\u2019illuminamento verticale in funzione delle riprese televisive, nonch\u00e9 di quello orizzontale verso il campo.\nEventi sportivi.\nCalcio.\nCompetizioni per nazionali.\nDurante gli anni della militanza in Serie A l'impianto piacentino ha ospitato un'unica partita della nazionale maggiore italiana, il 5 settembre 2001 in amichevole con il Marocco, partita vinta per 1-0 con gol di Damiano Tommasi. Nel 1987 aveva ospitato anche una partita della nazionale Under-21 allenata da Cesare Maldini, vittoriosa per 6-0 sui pari et\u00e0 del Portogallo. La Nazionale Under-21, ritorna dopo ben 26 anni dall'ultima amichevole disputata allo stadio Garilli, per affrontare il Piacenza in una amichevole in vista della partita col Belgio, per la qualificazione agli europei Under-21 2015. La partita va agli azzurrini di Luigi Di Biagio per 4-2.\nCompetizioni per club.\nLo stadio ha ospitato nel 1986 la finale della Coppa Anglo-Italiana, vinta dal Piacenza per 5-1 contro il Pontedera.\nCompetizioni per nazionali.\nL'impianto ha ospitato per due volte la nazionale italiana di rugby a 15: il 18 marzo 1984 con la gara di Coppa Europa tra Italia e Marocco vinta dagli italiani per 27-0, e il 7 novembre 1998, con il test match tra Italia e Argentina, terminato sul punteggio di 23-19 per gli azzurri.\nCompetizioni per nazionali.\nCampionato europeo A di football americano 2021.\nIl 7 agosto 2021 lo stadio avrebbe dovuto essere sede della semifinale del Campionato europeo fra il Blue Team e la , poi annullata a seguito di diversi casi di positivit\u00e0 al Covid all'interno della compagine francese.\nCompetizioni per club.\nIl 16 e 17 luglio 2021 lo stadio Garilli ha ospitato il Silver Bowl e l'Italian Bowl, rispettivamente finali della Seconda e della Prima Divisione del campionato italiano di football americano. La prima partita vide la vittoria per 41-14 dei nei confronti dei , mentre la seconda vide prevalere i sui per 40-34.\nTrasporti.\nL'impianto \u00e8 raggiungibile attraverso:"}
{"id": "859843", "revid": "1813715", "url": "https://it.wikipedia.org/wiki?curid=859843", "title": "Neuroimaging funzionale", "text": "Il \"neuroimaging\" funzionale (dall'inglese \"functional neuroimaging\") \u00e8 l'utilizzo di tecnologie di neuroimmagine in grado di misurare il metabolismo cerebrale, al fine di analizzare e studiare la relazione tra l'attivit\u00e0 di determinate aree cerebrali e specifiche funzioni cerebrali.\n\u00c8 uno strumento di primaria importanza nelle neuroscienze cognitive e in neuropsicologia. Oltre alle classiche applicazioni di ricerca sperimentale sui processi neurocognitivi, le tecniche di neuroimaging funzionale stanno acquisendo una sempre maggiore importanza nella clinica e nella diagnostica neurologica, per lo studio delle alterazioni encefaliche in seguito a patologie traumatiche, oncologiche, vascolari e neurodegenerative.\nLa prima tecnica di neuroimaging \u00e8 la \u2018bilancia della circolazione umana\u2019 inventata dal fisiologo italiano Angelo Mosso nel 1880. Questo strumento era capace di misurare in modo non invasivo la ridistribuzione del sangue durante l\u2019attivit\u00e0 emotiva e intellettuale.\nMetodi.\nI metodi utilizzati pi\u00f9 comunemente includono la Tomografia ad emissione di positroni (PET), la Risonanza magnetica funzionale (fMRI), l'Elettroencefalogramma multicanale (EEG), la SPECT, la Magnetoencefalografia (MEG) e la spettroscopia funzionale nel vicino infrarosso (fNIRS).\nPET, fMRI, fNIRS e SPECT misurano i cambiamenti nel flusso ematico locale, legato all'aumento di attivit\u00e0 cellulare e quindi neuronale. Questi cambiamenti di flusso sono definiti come regioni di \u201cattivazione\u201d. Le aree del cervello che sono attivate quando il soggetto compie un determinato compito svolgono un ruolo chiave nella comprensione tra comportamento, emozioni, funzioni cognitive e substrato neuronale. Ad esempio una generale attivazione dei lobi occipitali \u00e8 tipica di compiti nei quali \u00e8 presente una stimolazione visiva, che riceve le afferenze dalla retina ed \u00e8 il primo substrato per la percezione visiva.\nLa tecnica per osservare le aree attivate durante un particolare compito prevede una scansione multipla dell'attivit\u00e0 cerebrale. Primariamente viene rilevata l'attivit\u00e0 \u201ca riposo\u201d, cio\u00e8 nel contesto sperimentale di ricerca ma senza il compito specifico. Successivamente viene rilevata l'attivit\u00e0 durante il compito specifico. La differenza tra le due mappe permette di individuare le aree attivate specificatamente durante quel determinato compito.\nMEG ed EEG registrano l'attivit\u00e0 neuronale diretta sotto forma di radiazione elettromagnetica, invece le immagini PET, SPECT ed fMRI restituiscono immagini indirette dell'attivit\u00e0 neuronale (ad esempio, nella SPECT attraverso lo studio del flusso ematico cerebrale).\nScopi.\nTradizionali studi di \u201cattivazione\u201d determinano una serie di aree di attivit\u00e0 associate al compito specifico. Quindi si \u00e8 in grado di comprendere meglio la funzione delle diverse strutture cerebrali, e soprattutto la loro interazione. A livello di ricerca, l'obiettivo principale dello studio delle funzioni cerebrali \u00e8 la comprensione delle funzioni delle diverse aree e i collegamenti reciproci in un sistema integrato di reti neuronali. A livello clinico, lo studio funzionale \u00e8 utile per la rilevazione, comprensione ed esecuzione di diagnosi differenziali in vari quadri patologici.\nLe analisi delle connessioni funzionali permettono la caratterizzazione e definizione delle interazioni tra le varie regioni neurali durante specifiche tasks motorie o cognitive, o semplicemente dell'attivit\u00e0 encefalica spontanea durante il riposo. fMRI e PET consentono di creare mappe di connettivit\u00e0 funzionale o di differenti distribuzioni spaziali di regioni cerebrali la cui attivazione \u00e8 temporalmente correlata, chiamate \"network funzionali\".\nUn metodo diretto per misurare la connessione funzionale consiste nell'osservare come la stimolazione di una parte del cervello influenza l'attivazione di altre. Questo pu\u00f2 essere effettuato in maniera non-invasiva su soggetti umani combinando la stimolazione magnetica transcranica con una procedura di neuroimaging come la PET, la fMRI o l'EEG.\nGli studi sperimentali di neuroimaging funzionale devono essere progettati con cura ed i loro risultati interpretati attentamente. Analisi statistiche (spesso basate su una tecnica chiamata \"mappatura statistica parametrica\") sono spesso necessarie per facilitare la distinzione delle diverse fonti di attivazione a livello encefalico. Questa differenziazione pu\u00f2 essere particolarmente impegnativa quando si considerano processi che sono difficili da concettualizzare o non corrispondono a task facilmente definibili (ad esempio, gli atteggiamenti o la coscienza).\nIl neuroimaging funzionale si basa su molte altre discipline oltre alle neuroscienze cognitive, comprese le scienze biologiche (come la neuroanatomia e la neurofisiologia), e campi come l'ingegneria del segnale, la fisica e la matematica, per sviluppare ulteriormente le tecnologie e le tecniche di analisi."}
{"id": "859853", "revid": "499020", "url": "https://it.wikipedia.org/wiki?curid=859853", "title": "Daniele Cacia", "text": "\u00c8 il secondo miglior marcatore nella storia della Serie B con 134 reti.\nCaratteristiche tecniche.\nIl ruolo principale di Cacia \u00e8 la prima punta, tuttavia pu\u00f2 giocare anche come attaccante esterno. Abile finalizzatore, \u00e8 dotato di una buona tecnica di base.\nCarriera.\nClub.\nInizi.\nCacia cresce calcisticamente nel , squadra con cui esordisce nel campionato di Serie B 2000-2001 col il 9 marzo 2001, a meno di 18 anni. Nel 2002-2003 \u00e8 ceduto in prestito alla , con la quale non scende mai in campo a causa di un grave infortunio (frattura del perone) rimediato in precampionato; a gennaio 2003 va alla in Serie C1, con la quale disputa tre partite.\nNel 2003-2004 ritorna al Piacenza con il quale disputa 13 partite segnando il suo primo gol nel campionato cadetto nella partita persa 3-2 in casa col . Dopo aver giocato sei partite della stagione successiva, a gennaio 2005 si trasferisce alla in Serie C1 dove disputa uno spezzone di campionato con 8 reti in 12 presenze.\nTornato a Piacenza, diventa titolare durante il campionato di Serie B 2005-2006, realizzando 18 reti in 37 partite. Nella stagione successiva, conclusa al quarto posto dietro , e Napoli, subisce il secondo grave infortunio della sua carriera, fratturandosi il malleolo nel corso della partita contro il Crotone e conclude la stagione in anticipo con 28 partite e 14 reti.\nL'approdo in Serie A.\nA agosto 2007, Cacia \u00e8 acquistato in compropriet\u00e0 dalla per una cifra intorno ai \u20ac 4,5 milioni. Dovendo recuperare dal grave infortunio, rimane in prestito a Piacenza fino al gennaio 2008, totalizzando 2 reti prima della sosta natalizia. A gennaio 2008 passa alla Fiorentina, esordendo il 16 gennaio nel ritorno degli ottavi di Coppa Italia contro l'Ascoli. La prima rete in maglia viola arriva nel ritorno dei sedicesimi di finale di Coppa UEFA contro i norvegesi del , vinto 2-1 dalla Fiorentina.\nA giugno 2008 \u00e8 riscattato dal Piacenza alle buste per una cifra vicina ai 2.9 milioni di euro, l'11 luglio si trasferisce in compropriet\u00e0 al per 3 milioni di euro. Segna il primo gol con i salentini nella partita contro (1-1). Segna poi il momentaneo pareggio nella partita casalinga persa 2-1 contro la Juventus. Il 22 febbraio 2009 si infortuna nella gara con la riportando una frattura del perone. Il 28 febbraio si sottopone ad intervento chirurgico a Pavia.\nIl prestito alla Reggina e il ritorno a Piacenza.\nNella stagione 2009-2010 \u00e8 ceduto in prestito alla in Serie B dove disputa 27 partite segnando 4 gol. Il 25 giugno 2010 Piacenza e Lecce rinnovano la compropriet\u00e0, e il giocatore si trasferisce in prestito a Piacenza, tornando nella squadra che l'ha lanciato.\nNella prima partita ufficiale col Piacenza, secondo turno di Coppa Italia con la , segna la tripletta nella vittoria finale (5-3). A inizio campionato patisce la crisi della squadra piacentina segnando un gol nelle prime sei giornate, poi incomincia a segnare realizzando, tra l'altro, una tripletta contro il . Chiude il campionato al terzo posto in classifica marcatori serie B con 17 gol, a cui aggiunge una rete nei playout persi contro l', che comportano la retrocessione del Piacenza in Lega Pro Prima Divisione.\nIl ritorno al Lecce e il passaggio al Padova.\nLa compropriet\u00e0 tra Lecce e Piacenza si risolve alle \"buste\". Il giocatore il 25 giugno 2011 passa al Lecce, che ha offerto un milione di euro, superiore all'offerta di 750\u00a0000 del Piacenza. Il 28 agosto 2011 i pugliesi si accordano col per il passaggio del giocatore con prestito e diritto di riscatto. Debutta due giorni dopo, il 30 agosto nella sfida vinta 1-0 con la Reggina entrando al minuto 22 della ripresa. Segna il primo gol con la maglia biancoscudata il 16 settembre nella partita pareggiata 2-2 in casa del . A fine stagione, dopo 11 reti in 33 presenze in serie cadetta, non viene riscattato e fa ritorno al Lecce.\nIl trasferimento all'Hellas Verona.\nA pochi minuti dalla chiusura della sessione trasferimenti estiva 2012 (31 agosto), Lecce ed Hellas Verona si accordano per il trasferimento di Cacia agli scaligeri a titolo definitivo. Fa il suo debutto con la maglia gialloblu il giorno successivo nella sfida casalinga con lo finita 1-1. Il 25 settembre realizza la tripletta nel 3-0 esterno col . Il 22 aprile 2013, con la doppietta col Brescia, stabilisce il record assoluto di gol segnati in una singola stagione con la maglia dell'Hellas Verona. Chiude la stagione con 24 reti in 39 partite ottenendo la promozione in Serie A e il titolo di capocannoniere della serie B.\nL'anno successivo \u00e8 chiuso da Luca Toni e colleziona appena 13 presenze in serie A e nessun gol. A fine stagione scade il suo contratto e si svincola dalla societ\u00e0 scaligera.\nTrasferimento al Bologna.\nIl 5 agosto 2014 viene ingaggiato dal , con il quale debutta il 17 agosto nella sconfitta per 1-2 contro l'Aquila valida per il secondo turno di Coppa Italia. Segna la prima rete coi felsinei il 29 agosto nella prima giornata di campionato realizzando un rigore da lui stesso procurato nella sconfitta esterna per 2-1 contro il . Il 28 dicembre realizza la sua prima doppietta in rossobl\u00f9 contro il Virtus Lanciano mentre il 19 gennaio 2015 segna il suo 100\u00ba gol in Serie B (comprendendo anche gli incontri di play-off e play-out) in Bologna-Perugia 2-1. Chiude la stagione con 11 reti in 38 presenze in campionato, 1 presenza senza reti in Coppa Italia e 3 presenze con 1 rete nei play-off nei quali ottiene la sua terza promozione in Serie A. Ottenuta la promozione il contratto col Bologna viene automaticamente rinnovato per un'altra stagione ma non viene incluso nella lista di 25 giocatori che disputeranno il campionato di Serie A.\nPassaggio all'Ascoli.\nL'11 settembre 2015 viene quindi ceduto a titolo definitivo all', con cui firma un contratto biennale. Fa il suo debutto con i bianconeri il giorno successivo nella sconfitta per 2-0 in casa della Virtus Lanciano. Segna la sua prima rete con i marchigiani il 3 ottobre nella vittoria per 4-0 in casa del . Il 1\u00ba marzo 2016, in occasione della partita vinta 2-1 contro il Modena grazie ad una sua doppietta, veste per la prima volta la fascia da capitano dell'Ascoli, grazie alla squalifica di Giorgi. Termina la stagione con 17 reti in 34 partite, chiudendo la classifica cannonieri al secondo posto al pari di Francesco Caputo e alle spalle di Gianluca Lapadula, contribuendo alla salvezza dell'Ascoli e venendo nominato miglior attaccante dell'anno della Serie B agli Italian Sport Awards. Il 25 luglio prolunga il contratto con l'Ascoli fino al 30 giugno 2018. Nella sua seconda stagione in terra marchigiana, parzialmente condizionata da problemi fisici, mette a segno 12 reti in 33 presenze, contribuendo al raggiungimento della salvezza.\nL'approdo a Cesena e il trasferimento al Novara.\nIl 31 agosto 2017, ultimo giorno di calciomercato, rescinde il contratto con i marchigiani e passa a titolo definitivo al . Debutta con i romagnoli il successivo 3 settembre nel pareggio casalingo per 0-0 contro il . Il 15 settembre segna le sue prime due reti con i romagnoli, alla prima partita da titolare, nella vittoria per 3-1 contro l'. Ai primi di ottobre subisce una lesione di secondo grado al gemello mediale del polpaccio della gamba sinistra, venendo cos\u00ec costretto ad uno stop di circa due mesi. Con i romagnoli, totalizza 3 reti in 16 presenze.\nRimasto svincolato, nel luglio 2018 prende parte al ritiro per calciatori senza contratto organizzato dall'AIC.\nIl 22 agosto 2018 si trasferisce al , firmando un contratto fino al giugno 2020. Debutta con i piemontesi il 30 settembre successivo nella partita pareggiata 1-1 contro la , partita nella quale segna un gol in rovesciata. Nel corso della stagione veste occasionalmente la fascia di capitano, in caso di assenza del capitano Chiosa e del vice-capitano Schiavi. Il 21 gennaio 2019, nella partita vinta 1-0 contro l', veste per la prima volta la fascia da capitano del Novara dal primo minuto, a causa dell'assenza di Chiosa e della decisione dell'allenatore Viali di promuoverlo vice-capitano. Con la cessione di Chiosa all', diventa capitano. Termina la stagione, nella quale il Novara viene eliminato al secondo turno dei play-off, totalizzando 11 reti in 30 presenze in campionato, una rete in 2 presenze nei play-off ed una presenza in coppa Italia serie C.\nRitorno a Piacenza.\nIl 18 luglio 2019 torna per la quarta volta al Piacenza, militante in Serie C, firmando un contratto annuale. Il 25 settembre successivo, sigla una rete in campionato, nella vittoria interna per 3-1 contro il . Dopo 5 mesi, dopo 1 rete in 14 presenze di campionato e 1 rete in 3 presenze tra Coppa Italia e Coppa Italia Serie C, lascia il Piacenza, rescindendo consensualmente il contratto il 12 dicembre dello stesso anno.\nNei dilettanti.\nNell'agosto 2021, dopo un anno e mezzo di inattivit\u00e0, ufficializza il suo passaggio al , squadra militante nel campionato di Eccellenza. Il 19 settembre 2021 fa il suo debutto con i valtidonesi nella partita vinta per 2-0 contro il Felino. Segna la sua prima rete con la nuova maglia il 6 novembre 2021 nella partita pareggiata 2-2 con l'Agazzanese.\nNazionale.\nVanta sei convocazioni e quattro presenze con le Nazionali giovanili azzurre: una con l'Under-17, tre con l'Under-19.\nStatistiche.\nTra club e nazionali giovanili, Cacia ha totalizzato globalmente 486 presenze segnando 172 reti, alla media di 0,35 gol a partita.\nPresenze e reti nei club.\n\"Statistiche aggiornate al 27 febbraio 2022.\""}
{"id": "859854", "revid": "339392", "url": "https://it.wikipedia.org/wiki?curid=859854", "title": "Sant'Augusta di Serravalle", "text": ""}
{"id": "859861", "revid": "109651", "url": "https://it.wikipedia.org/wiki?curid=859861", "title": "Pavlov (programma televisivo)", "text": "Pavlov \u00e8 un programma di MTV Italia ideato da Massimo Coppola.\nIl programma si propone come un finto reality show in cui il protagonista, interpretato da Massimo Coppola stesso, viene osservato all'interno del proprio monolocale da presunti scienziati che ne testano le reazioni di fronte a eventi programmati a sua insaputa.\nMassimo, (fintamente) ignaro di essere spiato dalle telecamere, durante il programma parla di politica, societ\u00e0 e costumi italiani, nonch\u00e9 di musica, approfittando della televisione quasi sempre accesa e sintonizzata su MTV che durante il programma trasmette per l'appunto un paio di video musicali. Unico compagno del protagonista \u00e8 il suo cane Pavlov, cos\u00ec chiamato in onore del fisiologo russo Ivan Pavlov che studi\u00f2 i riflessi condizionati facendo degli esperimenti con i cani.\nIl programma in realt\u00e0 nasce come critica all'imperversare dei reality show sulle reti televisive, tanto che il programma si autodefinisce \u00abun anti-reality\u00bb."}
{"id": "859862", "revid": "827058", "url": "https://it.wikipedia.org/wiki?curid=859862", "title": "Chiesa di Santa Maria dello Spasimo", "text": "Esistono diverse chiese che hanno il nome di Chiesa di Santa Maria dello Spasimo."}
{"id": "859865", "revid": "1745361", "url": "https://it.wikipedia.org/wiki?curid=859865", "title": "Discipline psicologiche", "text": "Le discipline psicologiche sono le varie aree teorico-applicative in cui si articola lo studio della psicologia. A seguito dell'aumento della popolazione e della diversificazione dei comportamenti umani, la psicologia, intesa come disciplina, ha sentito sempre pi\u00f9 la necessit\u00e0 di individuare un sempre pi\u00f9 maggior numero di criteri di classificazione. Alcuni di questi sono pi\u00f9 generici e identificano una macrocategoria, altri invece sono pi\u00f9 specifici. Non mancano, in tale moltiplicazione, termini e discipline pseudoscientifiche, da valutare sempre con attenzione.\nUniversit\u00e0.\nIn ambito accademico, come indicato dal MIUR le discipline psicologiche sono suddivise e siglate nel modo seguente:\nDopo la laurea, prima di effettuare l'esame di stato per l'abilitazione a esercitare la professione di psicologo \u00e8 necessario sostenere un tirocinio formativo di durata variabile a seconda del tipo di laurea, triennale o specialistica. Le tipologie di tirocinio sono suddivise in 4 categorie:\nLa normativa nazionale italiana e i regolamenti ordinistici/accademici richiedono, dopo la laurea quinquennale (vecchio ordinamento) o quella specialistica, venga svolto un tirocinio di circa 1.000 ore, suddiviso in due semestri, in due settori disciplinari distinti. Per le lauree triennali e specialistiche \u00e8 data la possibilit\u00e0, a seconda del regolamento di ateneo, di effettuare una o pi\u00f9 attivit\u00e0 di tirocinio durante il percorso formativo.\nClassificazione metateorica.\nA seconda della regola di valutazione adottata, la psicologia si articola in sezioni assai differenti fra loro per epistemologia, orientamento teorico, metodo di ricerca, finalit\u00e0 perseguita, oggetto di studio.\nCriterio epistemologico.\nSecondo tale criterio la psicologia \u00e8 indagabile mediante il punto di vista naturalistico, contrapposto al punto di vista storico-ermeneutico. Il primo vede la psicologia come studio di processi a prescindere dal contesto storico-culturale, nel secondo la psicologia indaga i processi psichici e comportamentali, in quanto immersi in contesti storico-culturali.Dell'approccio naturalistico fanno parte la psicologia sperimentale, la scienza cognitiva, lo strutturalismo, l'epistemologia genetica. Aspetti storico-ermeneutici sono riscontrabili principalmente nella scuola storico-culturale \"in primis\", la psicologia sociale, la psicologia della personalit\u00e0, la psicologia cognitiva, il neocomportamentismo.Altre antinomie classificatrici sono ravvisabili in:\nCriterio dell'orientamento teorico.\nSecondo tale criterio si ha:\nElementarismo.\nIn psicologia acquisisce il nome di strutturalismo : i processi psichici devono esser ridotti a parti non pi\u00f9 riducibili e dunque studiabili solo allora. Facile parallelismo con la filosofia, nella quale \u00e8 individuabile il concetto di monade leibniziana.\nFunzionalismo.\nI processi psichici non sono altro che strumenti dell'evoluzione, mediante i quali l'organismo umano si adatta all'ambiente circostante.\nAssociazionismo.\nI processi mentali sono oggetti complessi, composti da oggetti pi\u00f9 semplici, dunque una loro associazione pu\u00f2 produrre processi mentali tali che derivano da associazioni di oggetti semplici.\nComportamentismo.\nIl comportamentismo nasce negli Stati Uniti e si sviluppa a partire dal 1913, anno di pubblicazione del testo dello psicologo statunitense, John Watson: \"Psychology as the behaviorist views it\". Oltre quest'ultimo, i principali esponenti del comportamentismo sono: Edwin Guthrie, Burrhus Skinner, C. L. Hull e Edward Tolman. Questa scuola domin\u00f2 la ricerca psicologica americana fino agli anni 60. Per il Comportamentismo, lo studio della mente \u00e8 basato esclusivamente sullo studio delle caratteristiche esteriori, la mente \u00e8 considerata una \"black box\", una scatola nera inaccessibile, cos\u00ec il comportamento manifesto diventa l'unit\u00e0 di misura della psicologia scientifica. Qui c'\u00e8 il rifiuto del ricorso alla coscienza e all'introspezione. La coscienza esiste, ma \u00e8 un luogo privato che non \u00e8 possibile usare per fare ricerca psicologica. \u00c8 forte la critica alla scuola degli strutturalisti (elementaristi), proprio per il ricorso di questi ultimi all'introspezione.\nCognitivismo.\nIl cognitivismo ha come obiettivo lo studio dei processi mediante i quali le informazioni vengono acquisite dal sistema cognitivo, trasformate, elaborate, archiviate e recuperate.\nPsicologia della Gestalt.\nI processi mentali sono studiabili secondo le leggi della Gestalt.\nProspettiva psicodinamica.\nIl comportamento, il pensiero e tutti i processi vissuti che si definiscono \"esperienza\" dipendono da un complesso equilibrio dinamico tra elementi coscienti e inconsci della psiche. La teoria dell'inconscio \u00e8 il fondamento della psicologia dinamica.\nPsicologia della comprensione.\nI fenomeni psichici non sono spiegati secondo il modello delle scienze fisiche, ma compresi secondo il modello delle scienze dello spirito.\nFenomenologia.\nIl soggetto \u00e8 l'essere umano nel suo divenire storico, nel suo esserci e nel suo essere lanciato nel mondo.\nPsicologia sistemica.\nLo studio della psicologia si risolve nello studio relazionale e comunicativo dell'essere umano come singolo e come oggetto sociale.\nCriterio del metodo di ricerca.\nA seconda del metodo adottato la psicologia si suddivide in sperimentale, clinica, statistica, cibernetica.\nMetodo sperimentale.\nSi accomunano ad esso orientamenti metodologici che hanno basi comuni nel rigore di indagine sperimentale di tipo galileano. Si rifanno a tale metodo la psicologia sperimentale, il comportamentismo, il cognitivismo HIP.\nMetodo clinico.\nSi qualifica come il soggettivarsi della ricerca in psicologia, cio\u00e8 al rapporto interpersonale tipico della psicologia clinica: da non confondersi con il rapporto che si instaura nella psicoterapia. Adottano tale metodo la psicologia della Gestalt, la psicologia dinamica, l'epistemologia genetica.\nMetodo statistico.\n\u00ab\"Raccoglie, organizza, e analizza i dati relativi all'oggetto considerato in vista dell'utilizzazione delle informazioni ottenute ai fini della previsione di dati non osservati. L'impostazione statistica, oltre ad aver allargato le possibilit\u00e0 di ricerca attraverso l'elaborazione dei dati, ha consentito di stabilire un certo tipo di corrispondenza tra la metodica impiegata in ambito sperimentale e la metodica impiegata in ambito clinico\"\u00bb.\nMetodo cibernetico.\nMetodo proveniente dalla teoria dei sistemi, il quale non adotta l'approccio causa-effetto, tipico della psicologia moderna bens\u00ec l'approccio olistico. Quest'ultimo afferma che \u00ab\"il senso emerge dall'interazione dinamica delle parti\"\u00bb.\nCriterio della finalit\u00e0 perseguita.\nFinalit\u00e0 teoriche.\nSono perseguite da psicologia generale, psicofisiologia, psicofisica, psicologia animale, psicologia dello sviluppo, psicologia sociale, psicolinguistica, psicopatologia, psicologia dinamica.\nPsicologia generale.\nDotata di un corpus di ricerca proveniente dagli ambienti accademici e universitari, sia a carattere nosografico che idiografico, vedi anche immagine idiografica.\nPsicofisica.\nStudia le leggi che regolano le relazioni fra gli stimoli fisici e le risposte comportamentali.\nPsicofisiologia.\nStudia le relazioni fra la fisiologia e i processi psichici.\nPsicologia animale.\nLa Psicologia animale e comparata studia in maniera sistematica le equivalenze e le differenze nelle strutture e nelle funzioni psicocomportamentali in differenti specie animali. La Psicologia animale e comparata \u00e8 una scienza comportamentale, studia il comportamento al fine di prevederlo e inferire i processi psicologici che lo guidano. La Psicologia animale si affianca all'Etologia. Anche l'Etologia studia il comportamento animale, ma in una prospettiva comparata. Lo studio del comportamento animale, come lo studio di qualsiasi fenotipo biologico, coincide nel rispondere a quattro interrogativi: \nStoricamente l'etologia si \u00e8 occupata principalmente della funzione ed dell'evoluzione filogenetica dei moduli comportamentali, mentre la psicologia animale e comparata ha posto maggiore attenzione ai meccanismi sottostanti un comportamento e allo sviluppo comportamentale. Spesso la Psicologia animale e comparata, viene erroneamente fatta coincidere con l'opera di pochi rappresentanti della stessa, come ad esempio Skinner. Allo stesso tempo, le critiche che spesso vengono rivolte dall'etologia nei confronti della psicologia, \u00e8 che tali critiche hanno finito per rappresentare erroneamente l'epistemologia della psicologia animale e comparata, in relazione alla presunta attenzione esclusiva della psicologia animale a processi di apprendimento relativamente semplici, ma questo concetto \u00e8 falso. La Psicologia animale e comparata, ha indagato e studiato numerosi fenotipi; ha studiato, ad esempio, la motivazione e il comportamento sessuale, i comportamenti sociali, le predisposizioni biologiche all'apprendimento, l'apprendimento sociale, i comportamenti finalizzati, le basi genetiche del comportamento animale, le capacit\u00e0 di concettualizzazione negli animali, e altre complesse capacit\u00e0 cognitive. Un'altra critica rivolta alla psicologia animale e quella di aver studiato prevalentemente il comportamento dei roditori. Sebbene la psicologia animale abbia effettuato numerosi studi sui roditori, non mancano nella storia della psicologia animale numerosi studi sui primati non umani e sui carnivori. Infine, la psicologia animale \u00e8 stata accusata di effettuare facili generalizzazioni sull'uomo a partire dagli studi sui roditori. Questa tendenza \u00e8 stata frequente nella psicologia animale dei primi venti anni del secolo scorso; tuttavia si affianca ad una tendenza dell'etologia lorenziana che imponeva generalizzazioni importanti, politicamente e socialmente rilevanti, a partire da osservazioni sullo spinarello. La psicologia animale e comparata ha svolto per lo pi\u00f9 ricerche di laboratorio e in cattivit\u00e0 semi-naturale; mentre l'etologia ha prediletto lo studio del comportamento animale in situazioni di cattivit\u00e0 semi naturale e in natura. Inoltre, la psicologia animale ha prediletto l'utilizzo del metodo sperimentale nelle sue ricerche, mentre l'etologia ha utilizzato prevalentemente, ma non esclusivamente, metodi osservativi e studi di correlazione per conoscere il comportamento animale. Infine l'etologia, al contrario della psicologia, ha sempre incentivato una puntuale raccolta dell'etogramma della specie, e cio\u00e8 di tutti i comportamenti manifestati da una specie animale. I primi modelli sul comportamento animale lo concettualizzavano come dovuto a processi relativamente semplici. Oggi il comportamento animale \u00e8 spiegato, facendo riferimento a complessi processi psicologici. Per rappresentare adeguatamente questo cambio di paradigma oggi si fa riferimento a una nuova etologia e psicologia comparata: Etologia cognitiva e Psicologia cognitiva comparata. Lo studio del comportamento animale pu\u00f2 avere diverse finalit\u00e0. Una \u00e8 acquisire maggiori conoscenze sul comportamento umano. In questo senso la psicologia animale e comparata e l'etologia sono metodi di studio preziosissimi e non sostituibili per conoscere il comportamento umano. La base concettuale da cui, trae validit\u00e0 il metodo comparativo in tutte le scienze che lo utilizzano \u00e8 la teoria dell'evoluzione per selezione naturale di Charles Darwin e oggi arricchita dalle conoscenze di genetica. La teoria dell'evoluzione assume una continuit\u00e0 tra le specie animali. Il concetto di continuit\u00e0 si basa su due postulati. Il primo \u00e8 quello di discendenza comune delle diverse specie animale, tra cui l'uomo. L'altro postulato afferma che le specie animali attualmente esistenti sono caratterizzate a livello biologico da analogie e omologie, in altri termini similitudini. Questi concetti applicati alla psicologia implicano che la psiche dell'uomo \"deriva\" da quella di altri animali, e che attualmente la psiche umana \u00e8 caratterizzata da similitudini con quella di altri animali. Questi concetti permettono di studiare l'animale per effettuare ipotesi sull'uomo. Si pu\u00f2 evidenziare che tra le maggiori scoperte effettuate sull'uomo provengono da studi sull'animale. Una per tutte: la teoria dell'attaccamento.La psicologia animale e comparata, studia anche l'animale indipendentemente da motivazioni di ricerca sull'uomo. Lo studio del comportamento animale ha fornito e fornisce informazioni preziosissime per ci\u00f2 che riguarda alcuni comportamenti che possono essere definiti patologici e per il benessere animale. Infatti, il comportamento e i processi psicologici che ne sono alla base, sono tra i principali indici del benessere animale, e tra le principali cause dello stesso. Allo stesso tempo, un comportamento \u00e8 definito patologico se di discosta da una norma di riferimento e se pu\u00f2 essere considerato non adattivo in uno specifico ambiente. Date queste definizioni, si pu\u00f2 evidenziare che un comportamento patologico viene considerato come uno scostamento quantitativo da un determinato comportamento considerato normale, che non procura un vantaggio adattivo all'animale in un dato ambiente. Ne consegue che i professionisti sul comportamento animale dovrebbero essere considerati figure indispensabili nella valutazione e nell'intervento sul benessere animale e sulla psicopatologia del comportamento animale.\nPsicologia dello sviluppo.\nStudia i processi di formazioni e di sviluppo mentale dell'individuo come singolo e in relazione alle altre persone.\nPsicologia sociale.\nStudia le interazioni umane e relazioni personali a livello di individui, di gruppi e di istituzioni.\nPsicolinguistica.\nStudia gli aspetti mentali del comportamento verbale.\nPsicopatologia.\nStudia i comportamenti classificati anormali.\nPsicologia dinamica.\nStudia processi inconsci che regolano la condotta umana.\nFinalit\u00e0 operative.\nSono cosiddette quelle raggruppabili nella psicologia applicata. Sono: Psicologia clinica, Psicologia del lavoro, Psicologia dell'educazione, Psicologia forense, Psicologia dell'arte, Psicologia etnica, Psicologia delle masse, Psicologia politica, Psicologia militare, Psicologia dell'emergenza, Psicologia dello sport, Psicologia ambientale, Psicologia della comunicazione.\nPsicologia clinica.\nStudia e interviene sui processi coinvolti nelle situazioni di difficolt\u00e0 o disfunzione psicologica. In senso pi\u00f9 ampio, rappresenta la cornice funzionale della gestione psicologica delle forme di psicopatologia, con forti rapporti con la psicodiagnostica e la psicoterapia.\nPsicologia medica.\nStudia le interrelazioni fra medico e paziente, e gli aspetti psicologici e comunicativi nelle istituzioni sanitarie. Uno dei primi studiosi ad interessarsi approfonditamente di questo ambito fu lo psicoanalista ungherese, Michael Balint nei primi anni cinquanta.\nPsicologia di comunit\u00e0.\nStudia le modalit\u00e0 di analisi, prevenzione e intervento a livello di processi psicosociali e comunitari.\nPsicosomatica.\nStudia le malattie somatiche in relazione ai processi psichici.\nSessuologia.\nStudia la sessualit\u00e0 umana e i disturbi sessuali, a livello psicologico e funzionale.\nPsicologia dell'invecchiamento o gerontologia.\nStudia l'et\u00e0 involutiva e i suoi disturbi.\nPsicologia delle differenze individuali.\nStudia le specificit\u00e0 differenziali degli esseri umani, soprattutto a livello funzionale e personologico.\nPsicoterapia.\nStudia le modalit\u00e0 e le tecniche psicoterapeutiche, in particolare a fronte di situazioni di psicopatologia; pu\u00f2 essere rivolta al singolo, alla famiglia, al gruppo.\nPsicodiagnostica.\nFormalizza una diagnosi psicologica e psicopatologica, basandosi su un insieme strutturato di colloqui, test psicometrici e reattivi mentali; vedi psicometria e psicologia clinica.\nPsicoprofilassi.\nStudia la prevenzione del comportamento distruttivo e autodistruttivo, derivanti dal consumo di alcol e di droga. Pi\u00f9 in generale, si occupa delle modalit\u00e0 di prevenzione delle possibili difficolt\u00e0 psicologiche derivanti da situazioni di vario tipo.\nPsicologia del lavoro e delle organizzazioni.\nStudia l'organizzazione del lavoro, l'orientamento, la selezione, l'aumento dell'efficacia delle prestazioni e il benessere psicosociale dei lavoratori.Ne sono parte integrante la psicologia commerciale, la psicologia industriale, la psicologia della pubblicit\u00e0, la psicosociologia, la psicologia delle organizzazioni.\nPsicologia commerciale.\nStudia i bisogni, i desideri e le motivazioni dei consumatori nelle scelte commerciali.\nPsicologia industriale.\nStudia l'adattamento dell'ambiente tecnico-industriale ai bisogni psicologici e agli aspetti ergonomico-funzionali dell'essere umano.\nPsicologia della pubblicit\u00e0.\nStudia gli aspetti psicologici della propaganda commerciale e politica.\nPsicosociologia.\nStudia le dinamiche all'interno di gruppi e di organizzazioni in base ai costrutti teorici della psicologia del lavoro e della psicologia sociale.\nPsicologia dell'educazione.\nSuddivisa in pedagogia, psicopedagogia, psicologia scolastica.\nPsicopedagogia.\nStudia le incidenze psicologiche dei vari metodi educativi.\nPsicologia scolastica.\nStudia i problemi di orientamento, adattamento e disadattamento scolastico, e anche l'inserimento di portatori di disabilit\u00e0 fisiche e psichiche. Teoricamente si basa sui costrutti della psicologia dell'apprendimento.\nPsicologia forense.\nStudia l'accertamento dell'integrit\u00e0 psichica dell'imputato e la perizia delle testimonianze raccolte nel corso dell'istruttoria. Viene anche definita, psicologia giuridica.\nPsicologia penitenziaria.\nStudia l'assistenza e la rieducazione dei detenuti.\nCriminologia.\nStudia i diversi fattori e i processi che causano il comportamento criminale.\nPsicologia dell'arte.\nStudia i prodotti artistici, collaborando con l'estetica.\nPsicologia etnica.\nStudia la psicologia dei popoli di culture diverse da quella occidentale.\nPsicologia culturale.\nStudia il rapporto tra variabili psicologiche e culturali. Si differenzia dalla psicologia etnica, in quanto la prima ha un approccio differenziale, e considera la cultura una variabile indipendente, mentre la psicologia culturale \u00e8 interessata all'interazione tra aspetti psicologici e culturali.\nPsicologia delle masse.\nStudia l'influsso dei fenomeni collettivi sul comportamento individuale.\nPsicologia politica.\nStudia l'evoluzione e l'involuzione del potere politico, e i processi di scelta politica.\nPsicologia militare.\nStudia le dinamiche dei gruppi e delle istituzioni militari, oltre a valutare le attitudini al comando e allo svolgimento di compiti specifici.\nPsicologia dell'emergenza.\nStudia il comportamento umano, individuale e di gruppo, in situazioni di emergenza e crisi.\nPsicologia dello sport.\nStudia la selezione e l'addestramento degli atleti, nonch\u00e9 le relazioni sociali fra atleti e il tifo.\nPsicologia del traffico.\nStudia il comportamento alla guida e tutti gli effetti ad esso collegati.\nPsicologia ambientale.\nStudia il comportamento e il benessere umano in relazione all'ambiente socio-fisico.\nPsicologia della comunicazione.\nStudia i processi della comunicazione interindividuale e sociale in chiave psicologica.\nCriterio dell'oggetto di studio.\nLa psicologia mediante tale criterio, \u00e8 catalogabile in: psicologia dell'apprendimento (comportamentismo), psicologia della percezione (psicologia della Gestalt), psicologia dei processi cognitivi (cognitivismo), psicologia della personalit\u00e0, psicologia dell'Io.\nBranche della psicologia.\nPsicologia anormale.\nStudia il comportamento psicologico anormale per descrivere, predire, spiegare e cambiare i modelli anormali di funzionamento mentale. La psicologia anormale studia la natura della psicopatologia e delle relative cause (eziologia) e questa conoscenza \u00e8 applicata per curare i pazienti con i disturbi mentali in psicologia clinica.\nIl DSM, pubblicato dall'associazione psichiatrica americana, \u00e8 il manuale maggiormente usato nella diagnostica dei disturbi mentali sia negli Stati Uniti che in Italia.\nPsicologia applicata.\nLa psicologia applicata comprende sia la ricerca psicologica, destinata ad aiutare gli individui a superare problemi pratici, che l'applicazione di questa ricerca in normative d'uso. Molta ricerca applicata in psicologia viene utilizzata in altri campi, quali l'amministrazione degli affari, la progettazione, l'ergonomia, la nutrizione e la medicina clinica. La psicologia applicata include i campi della psicologia clinica, la psicologia del lavoro e delle organizzazioni, fattori umani, la psicologia forense, la psicologia della salute, la psicologia della scuola e altre.\nIl counseling psicologico.\nIl \"counseling\" \u00e8 uno degli strumenti della psicologia applicata volti a facilitare la relazione tra un individuo, o di un gruppo, e il proprio ambito esistenziale, con attenzione particolare all'area sociale, professionale, dell'educazione e dello sviluppo in aspetti correlati con il benessere psichico e l'organizzazione.\n\u00c8 un'attivit\u00e0 riguardo alla quale gli psicologi hanno pareri difformi, se possa essere annoverata tra le consulenze professionali oppure no.\nIl counseling psicologico non ha necessariamente implicazioni riguardanti la psicologia clinica, in quanto il rapporto si focalizza pi\u00f9 sullo sviluppo normale, sul vissuto personale quotidiano, e meno su eventuali disturbi psicologici nei quali casi, in base alla gravit\u00e0, \u00e8 corretto l'invio allo psicoterapeuta ed eventualmente allo psichiatra.\nIl rapporto designato come \"counseling psicologico\", in quanto si rivolge a eventuali successi o insuccessi dei rapporti umani concretamente definiti, tende a escludere per quanti ne fruiscono, ogni riferimento ad una psicopatologia. Ci\u00f2 in quanto si \u00e8 riscontrato, specialmente nei paesi in cui \u00e8 riconosciuta una copertura assicurativa dei costi delle psicopatologie, un eccessivo ricorso a termini propri a tale materia, che in certi contesti, sono ritenuti offensivi e possono avere potenzialit\u00e0 iatrogena. Ci\u00f2 rende necessario che il counseling psicologico, anche quando si configura come formazione, sia svolto da psicologi, psichiatri e operatori sociali.\nL'impianto tecnico-teorico del counseling psicologico \u00e8 basato su ricerche universitarie ormai decennali e sulle conoscenze psicologiche pratiche e teoriche tratte da osservazioni e analisi nel campo sia delle esperienze positive che deI fallimenti, pi\u00f9 o meno gravi.\nPsicobiologia e psicologia fisiologica.\nLa psicobiologia e la psicologia fisiologica \u00e8 lo studio scientifico delle basi biologiche e mentali del comportamento. Poich\u00e9 tutto il comportamento \u00e8 controllato dal sistema nervoso centrale, \u00e8 ragionevole studiare le funzioni del cervello per comprenderne il comportamento. Questo \u00e8 il metodo adottato nella \"neuroscienza del comportamento\", nelle neuroscienze cognitive e nella neuropsicologia. La neuropsicologia \u00e8 il ramo della psicologia che mira a comprendere come la struttura e la funzione del cervello si riferiscono a specifici processi di comportamento e psicologici. I neuropsicologi sono impiegati spesso come scienziati per la ricerca e lo studio della conoscenza scientifica o medica. Il neuropsicologo \u00e8 interessato specialmente alla comprensione delle lesioni del cervello, nel tentativo di studiare e comparare le funzioni psicologiche nelle persone sane. Il metodo della neuroscienza cognitiva studia il collegamento fra il cervello e il comportamento utilizzando strumenti di imaging, fMRI, per osservare quali zone del cervello sono attive durante l'attivazione dei processi mentali.\nPsicologia clinica.\nLa psicologia clinica \u00e8 l'applicazione della ricerca delle anomalie dei processi mentali al loro trattamento e alla loro valutazione come psicopatologie, incluse le anomalie del comportamento e della salute mentale. \u00c8 tradizionalmente associata al trattamento psicologico e alla psicoterapia, anche se la psicologia clinica moderna pu\u00f2 adottare un metodo che combina teorie e metodi terapeutici diversi. Tipicamente, anche se operano con molti degli stessi clienti che possono avere anche gli psichiatri, gli psicologi clinici non prescrivono psicofarmaci. Alcuni psicologi clinici possono studiare anche pazienti con sindromi cerebrali con lesioni al cervello. Questa branca della psicologia clinica \u00e8 chiamata neuropsicologia clinica.\nNegli ultimi anni, e specialmente negli Stati Uniti, si sta generando una spaccatura netta fra gli psicologi accademici, in primis i ricercatori universitari, e alcuni rami della psicologia clinica. Molti psicologi accademici ritengono che molti clinici contemporanei usino terapie basate su teorie screditate e non comprovate da prove empiriche sulla loro efficacia. D'altro canto, i clinici ritengono che gli psicologi accademici trascurino la loro esperienza nel trattare i pazienti. Il disaccordo ha provocato la formazione dell'associazione per la scienza psicologica dagli psicologi di ricerca come nuovo corpo distinto dall'associazione psicologica americana.\nVi sono diverse scuole teoriche che caratterizzano l'intervento psicologico-clinico: tra queste, hanno particolare diffusione gli approcci psicodinamici, cognitivo-comportamentali e sistemici.\nPsicologia cognitiva.\nLa natura del pensiero \u00e8 un altro nucleo di interesse della psicologia. La psicologia cognitiva studia le cognizioni, il comportamento di fondo dei processi mentali. La percezione, l'apprendimento, il problem solving, la memoria, l'attenzione, il linguaggio e le emozioni sono tutti processi mentali studiati dalla psicologia cognitiva. Questa branca \u00e8 associata con una scuola di pensiero conosciuta come cognitivismo, i cui aderenti parlano a favore di un modello di elaborazione dell'informazione della funzione mentale, influenzato dal positivismo e dalla psicologia sperimentale.\nLa scienza cognitiva \u00e8 collegata molto strettamente alla psicologia cognitiva, ma differisce da essa in alcuni dei metodi di ricerca impiegati, ed ha un'enfasi maggiore sulla spiegazione dei fenomeni mentali a prescindere che essi siano di un essere umano o meno.\nEntrambe le materie suddette usano modelli di calcolo per simulare i fenomeni oggetti di studio. Poich\u00e9 gli eventi mentali non possono essere osservati direttamente, i modelli di calcolo forniscono uno strumento per studiare l'organizzazione funzionale della mente di tipo probabilistico inferenziale. Tali modelli danno a psicologi cognitivi la maniera di studiare \"il software\" sia del cervello (la mente) che di un calcolatore.\nPsicologia animale comparata.\nLa psicologia animale comparata si riferisce allo studio del comportamento e della vita mentale degli animali, inclusi gli esseri umani. \u00c8 collegata con discipline al di fuori della psicologia, aventi oggetto di studio il comportamento animale, quale l'etologia, ad esempio. Anche se il campo della psicologia \u00e8 incentrato soprattutto sugli esseri umani, il comportamento e i processi mentali degli animali sono oggetti di studio assai discutibili; inoltre, una parte importante della ricerca psicologica, pone una forte enfasi circa i collegamenti evolutivi sulla comprensione umana, mediante il confronto con i modelli di comportamento degli animali, come osservato nelle neuroscienze psicologiche.\nPsicologia del lavoro e delle organizzazioni.\nLa psicologia del lavoro e delle organizzazioni \u00e8 fra i settori pi\u00f9 innovativi della psicologia. La psicologia del lavoro studia la valutazione e il rendimento sul lavoro mediante metodi predittivi, mentre la psicologia delle organizzazioni studia come le organizzazioni hanno effetto su e come interagiscono con gli individui. Nel 1910, con gli impianti e gli esperimenti di Hugo M\u00fcnsterberg e di Walter Dill Scott, la psicologia del lavoro venne riconosciuta come parte legittima delle scienze sociali. La psicologia delle organizzazioni non vi \u00e8 stata aggiunta ufficialmente fino agli anni 70, e, da allora, \u00e8 sempre in crescita. La societ\u00e0 per la psicologia organizzativa industriale, negli Stati Uniti, annovera circa 3.400 membri professionali e 1.900 allievi. Questi due numeri sommati rappresentano soltanto il 4% circa dei membri dell'American Psychological Association, ma il numero sta aumentando dal 1939, anno in cui la psicologia del lavoro contava solo cento professionisti.\nGli psicologi del lavoro sono impiegati nelle istituzioni accademiche, nelle ditte di consulenza, nelle risorse umane interne nelle industrie e nelle istituzioni governative. Negli Stati Uniti d'America le richieste di studio nella psicologia del lavoro sono in crescente aumento.\nGli psicologi delle organizzazioni osservano le richieste per quanto riguarda le cose, il come, e il chi, sulle assunzioni, come definire e misurare il rendimento di lavoro riuscito, come preparare la gente per riuscire nei loro compiti lavorativi, come generare e cambiare il lavoro in modo che sia pi\u00f9 sicuro e rendere la gente pi\u00f9 appagata e come strutturare le organizzazioni per permettere che la gente realizzi il suo potenziale.\nPsicologia dell'arte.\nLa psicologia ha avuto, naturalmente, un effetto profondo sulle arti e sulla loro definizione, nel ventesimo secolo. Uno dei precursori nell'integrare la psicologia con la storia dell'arte fu Heinrich W\u00f6lfflin (1864-1945), critico d'arte e storico svizzero, il cui testo del 1886, \"\"Prolegomena zu einer Psychologie der Architektur\", tentava di mostrare che l'architettura potrebbe essere capita, in contrasto con uno stile storico-progressivista, da un punto di vista puramente psicologico. Anche se inizialmente venne sviluppata in Germania, presto apparvero fautori della psicologia dell'arte in URSS, in Francia, con lo scrittore e politico, Andr\u00e9 Malraux, e negli Stati Uniti, dove le premesse filosofiche della psicologia dell'arte furono consolidate, grazie anche alla valenza politica, a loro attribuita dell'opera di John Dewey. Il suo saggio \"L'arte come esperienza\", pubblicato nel 1932, fu la base per revisioni significative nelle pratiche educative sia nei giardini d'infanzia, in inglese, kindergarten, che nelle universit\u00e0. L'effetto della psicologia fu particolarmente intenso fra il 1950 e 1970, quando coincise con l'espansione dei programmi di storia e dei musei d'arte, cos\u00ec come con lo sviluppo, durante il secondo dopoguerra, del curriculum d'istruzione espanso dello studente non laureato. Furono particolarmente influenti le opere di Rudolf Arnheim (nato nel 1904). Il suo \"Verso una psicologia dell'arte\"\", Berkeley University Press, fu pubblicato nel 1966. Durante gli anni settanta la centralit\u00e0 della psicologia dell'arte nelle accademie ha iniziato a dissolversi. Gli artisti sono diventati pi\u00f9 interessati alla psicoanalisi e gli architetti alla fenomenologia e alle opere di Derrida. Gli storici dell'architettura hanno criticato la psicologia dell'arte per il suo essere anti-contestuale e culturalmente ingenua. Oggi la psicologia ancora svolge un ruolo importante nel discorso dell'arte, principalmente nel campo di apprezzamento dell'arte stessa.\nPsicologia della personalit\u00e0.\nLa psicologia della personalit\u00e0 studia i modelli psicologici del comportamento, del pensiero e delle emozioni, nell'insieme denominati \"personalit\u00e0 dell'individu\"o. Differenti scuole psicologiche hanno teorie della personalit\u00e0 fra loro molto variabili. La teoria della caratteristica , ad esempio, tenta di sezionare la personalit\u00e0 in un certo numero di caratteristiche di base, variabile a seconda delle teorie, e delle differenti scuole di pensiero. Uno dei primi e pi\u00f9 piccoli modelli era quello indagato da Hans Eysenck, sviluppato su tre dimensioni: estroversione-introversione, stabilit\u00e0-nevroticit\u00e0 e psicoticismo. Raymond Cattell ha proposto una teoria di 16 fattori di personalit\u00e0. La teoria che oggi detiene la maggior parte di prove empiriche, pu\u00f2 essere considerata, la teoria dei \"cinque grandi fattori\" ( Big Five), proposta da Lewis Goldberg e sviluppata da McCrae e Costa.\nUn differente, ma ben noto studio della personalit\u00e0, \u00e8 quello di Sigmund Freud, la cui teoria strutturale ha diviso la personalit\u00e0 in Es, Io, Super Io, criticata da molti, compresi alcuni psicologi tradizionalisti.\nPsicologia della salute.\nLa psicologia di salute \u00e8 l'applicazione della teoria e della ricerca psicologiche alla sanit\u00e0 e alla salute. Considerando che la psicologia clinica indaga sulla salute mentale e sulla malattia neurologica, la psicologia della salute \u00e8 interessata nell'indagine di una vasta gamma di comportamenti, correlati con la salute, compreso il consumo sano, il rapporto del medico-paziente, alla comprensione del paziente delle informazioni sulla salute, e la credenza circa la malattia. Gli psicologi della salute possono partecipare alle campagne di sanit\u00e0 pubblica, esaminando l'effetto della politica sanitaria o della malattia sulla qualit\u00e0 della vita o nella ricerca sull'effetto psicologico sulla salute e nella cura sociale.\nPsicologia scolastica.\nLa psicologia scolastica \u00e8 la disciplina dedicata ad aiutare i giovani socialmente ed emozionalmente. Gli psicologi della scuola collaborano con gli educatori, i genitori e altri professionisti per generare gli ambienti scolastici sicuri, sani e di sostegno per tutti gli allievi che rinforzano i collegamenti fra casa e scuola. Sono addestrati nella valutazione, nell'intervento, nella prevenzione e nella consulenza educativi e del comportamento e molti di loro posseggono un vasto addestramento nella ricerca [2].\nPsicologia dell'educazione.\nLa psicologia educativa \u00e8 lo studio dell'apprendimento umano nelle istituzioni educative, dell'efficacia degli interventi educativi. Essa \u00e8 anche una forma di psicopedagogia e psicologia sociale delle organizzazioni scolastiche. Il lavoro degli psicologi dello sviluppo, come Lev Vygotskij, Jean Piaget e Jerome Bruner \u00e8 stato influente nel generare metodi d'insegnamento e pratiche educative.\nPsicologia dello sviluppo.\nPrincipalmente mettendo a fuoco lo sviluppo della mente umana attraverso la durata, la psicologia inerente allo sviluppo cerca di comprendere come le persone percepiscono, capiscono, e si comportano all'interno del mondo, e come questi processi cambiano mentre invecchiano. Ci\u00f2 pu\u00f2 mettere a fuoco le dinamiche dello sviluppo intellettuale, conoscitivo, neurale, sociale, o morale. I ricercatori che studiano i bambini usano un certo numero di metodi unici di ricerca per stilare le osservazioni nelle regolazioni naturali o per agganciarli nelle mansioni sperimentali. Tali mansioni assomigliano spesso ai giochi e alle attivit\u00e0 specialmente progettate, sia divertenti per il bambino che scientificamente utili. I ricercatori persino hanno inventato i metodi intelligenti per studiare i processi mentali dei bambini. Oltre che studiarli, gli psicologi inerenti allo sviluppo, studiano l'invecchiamento e i loro processi. La teoria di Urie Bronfenbrenner di sviluppo nel contesto \u00e8 influente in questo campo, come lo sono quelli accennati in \u201cpsicologia educativa\" e molti altri.\nPsicologia giuridica.\nLa \"psicologia giuridica\" studia sotto il profilo psicologico, la persona, in rapporto alla posizione giuridica e al ruolo rivestito nella famiglia, nella scuola, nel mondo del lavoro e delle professioni, e nella societ\u00e0. La psicologia giuridica studia quindi principalmente il vissuto personale o profilo psicologico delle persone coinvolte in procedimenti giudiziari, al fine di raccogliere dati comportamentali e sottoporli al vaglio dell'autorit\u00e0 giudiziaria incaricata del processo civile o penale.\nL'ambito concerne lo studio di:\nPsicometria.\nLa psicometria \u00e8 il campo di studio della teoria e della tecnica della misura in psicologia, incluse la misura della conoscenza, delle abilit\u00e0, degli atteggiamenti e delle caratteristiche della personalit\u00e0. Il campo di studio \u00e8 particolarmente orientato allo studio delle differenze fra gli individui. Coinvolge due aspetti importanti della ricerca, vale a dire:\nGran parte del lavoro teorico e applicativo della psicometria \u00e8 stato svolto nel tentativo di misurare l'intelligenza. L'origine di questo settore \u00e8 collegata alla psicofisica. Charles Spearman, pioniere della psicometria che ha sviluppato i metodi della misura dell'intelligenza, ha studiato sotto gli insegnamenti di Wilhelm Wundt. Louis Leon Thurstone successivamente ha sviluppato e applicato un metodo teorico della misurazione denominato come \"legge di giudizio comparativo\", un metodo avente collegamenti vicini alla teoria psicofisica sviluppata da Weber e da Fechner. In pi\u00f9, Spearman e Thurstone hanno entrambi dato contributi importanti alla teoria e all'applicazione dell'analisi fattoriale, un metodo matematico - statistico usato estesamente in psicometria.\nPi\u00f9 recentemente, la teoria psicometrica \u00e8 stata applicata nella misura della personalit\u00e0, degli atteggiamenti e delle credenze, nel successo accademico, e nei campi correlati con la salute. La misura di questi fenomeni psicologici \u00e8 difficile, e gran parte della ricerca accumulata in questa disciplina, \u00e8 stata sviluppata nel tentativo di definire e misurare correttamente tali fenomeni. I critici a questo approccio, compresi i professionisti delle scienze fisiche e nelle scienze sociali, hanno sostenuto che tali definizioni sono impossibili e la quantificazione \u00e8 talmente difficile che tali misure sono da ritenersi inaffidabili. Gli autori delle tecniche psicometriche rispondono, che non sempre in natura la teoria della misura \u00e8 relativa a misure come la lunghezza, direttamente osservabili. Molte variabili fisiche vengono misurate senza che esse siano direttamente osservabili, come ad esempio le forze o il calore. Queste ultime si misurano mediante i loro effetti e non direttamente. In psicologia con le opportune tecniche psicometriche si effettua lo stesso tipo di misurazione. Anzi spesso nelle scienze fisiche non vengono tenuti in considerazione tutti i criteri metodologici e statistici utilizzati normalmente in psicometria. Fra le figure che hanno dato contributi significativi alla psicometria si possono annoverare, Karl Pearson, Louis Leon Thurstone, Georg Rasch ed Arthur Jensen.\nPsicologia sociale.\nLa psicologia sociale \u00e8 lo studio della natura e delle cause del comportamento sociale umano, con attenzione a ci\u00f2 che la gente pensa degli altri e alle relazioni interpersonali. La psicologia sociale mira a capire la nostra percezione nelle situazioni sociali. Per esempio, questo studio pu\u00f2 comprendere l'influenza degli altri sul comportamento dell'individuo, la percezione e comprensione delle indicazioni sociali, o la formazione degli atteggiamenti e degli stereotipi sulla gente. La cognizione sociale \u00e8 un metodo comune che comporta un metodo principalmente conoscitivo e scientifico per capire il comportamento sociale.\nUna disciplina avente una stretta connessione con la psicologia sociale, \u00e8 la psicologia della Comunit\u00e0, la quale esamina le edizioni di salute psicologica e mentale a livello della Comunit\u00e0 piuttosto che individuale. \"Il senso di Comunit\u00e0\" si \u00e8 trasformato nel relativo centro concettuale (Sarason, 1986; Chavis &amp; Pretty, 1999).\nProspettive teoriche e terapeutiche.\n\"(in ordine alfabetico)\""}
{"id": "859867", "revid": "287204", "url": "https://it.wikipedia.org/wiki?curid=859867", "title": "Colonna dell'indipendenza", "text": "La Colonna dell'indipendenza \u00e8 un monumento storico che si trova a Citt\u00e0 del Messico nella rotatoria in cui confluiscono il Paseo de la Reforma e le vie Florencia e R\u00edo T\u00edber: \u00e8 generalmente conosciuto come el \u00c1ngel (\"l'Angelo\"), el \u00c1ngel de la Independencia (\"l'Angelo dell'indipendenza\") o meglio Monumento all'indipendenza.\nIl monumento all'indipendenza del Messico fu proposto dal presidente del Messico Porfirio D\u00edaz, per commemorare il primo centenario di vita del paese. Originariamente si pensava di costruirlo nel centro dello Z\u00f3calo di Citt\u00e0 del Messico, ma alla fine fu collocato sul Paseo de la Reforma. Il concorso per il disegno fu aperto nel 1877.\nLa principale figura del monumento \u00e8 la statua dell'Angelo: in realt\u00e0 non si tratta di un angelo, ma della rappresentazione della dea greca Nike, la dea alata della vittoria. Porta in mano una corona di alloro, regalo offerto ai vincitori e nell'altra mano tiene una catena rotta che rappresenta la libert\u00e0 dal dominio spagnolo. La statua \u00e8 di bronzo ricoperta d'oro, \u00e8 alta 6,7 metri e pesa 7 tonnellate.\nLa prima pietra fu posta il 2 gennaio 1902 dal presidente Porfirio D\u00edaz. L'opera fu conclusa nel 1910 e fu inaugurata il 16 settembre per commemorare il centenario dell'indipendenza del Messico.\nLa direzione del progetto fu affidata all'architetto Antonio Rivas Mercado (1853\u20131927). Le sculture furono realizzate dall'italo-francese Enrique Alciati. Poggia sopra una colonna centrale, con un gruppo scultoreo sulla base, le cui statue in direzione dei quattro punti cardinali rappresentano la \"Legge\", la \"Pace\", la \"Giustizia\" e la \"Guerra\". Queste sculture, assieme all\"\u00c1ngel\", furono elaborate in gesso in Messico e fuse in bronzo a Firenze, usando la tecnica della cera persa.\nNel secondo livello c'\u00e8 un altro gruppo di statue di marmo raffiguranti Vicente Guerrero, Jos\u00e8 Maria Morelos, Francisco Javier Mina e Nicol\u00e1s Bravo.\nL'eccellente cementazione dell\"\u00c1ngel\", unito al continuo sprofondamento della citt\u00e0 ha portato il monumento, che originariamente si trovava a livello del suolo, pi\u00f9 in alto rispetto al livello della citt\u00e0. Per compensare questa differenza nel corso degli anni, intorno al monumento, si sono dovuti aggiungere 17 gradini, circa un gradino ogni 5 anni e mezzo.\nNell'anno 2006 si sono svolti lavori di pulizia e restauro. In varie occasioni il monumento era gi\u00e0 stato restaurato, come nel 1957 quando la statua dell'Angelo dopo un grande terremoto, cadde dalla colonna.\nEroi sepolti nel monumento.\nNel 1925 i resti degli eroi dell'indipendenza messicana furono sepolti nel sotterraneo della colonna, dove si trovano tuttora. I personaggi sepolti sono:\nL'unica donna sepolta nella Colonna \u00e8 Leona Vicario, visto che l'altra grande eroina dell'indipendenza Josefa Ortiz de Dominguez detta \"la Corregidora de Quer\u00e9taro\" si trova sepolta proprio in quella citt\u00e0."}
{"id": "859870", "revid": "57797", "url": "https://it.wikipedia.org/wiki?curid=859870", "title": "Psicologia animale", "text": ""}
{"id": "859871", "revid": "57342", "url": "https://it.wikipedia.org/wiki?curid=859871", "title": "Amarena", "text": ""}
{"id": "859879", "revid": "2101722", "url": "https://it.wikipedia.org/wiki?curid=859879", "title": "Majja Michajlovna Pliseckaja", "text": "Gli inizi.\nMajja Pliseckaja nasce da un'illustre famiglia ebraica di artisti. Studi\u00f2 a Barentsburg, nell'isola di Spitzbergen, la pi\u00f9 grande delle Isole Svalbard in Norvegia, dove suo padre lavorava come ingegnere. Nel 1938, durante le terribili purghe staliniane, egli fu giustiziato mentre la madre Ra Messerer, un'attrice del cinema muto, fu deportata nel Kazakistan. Da quel momento, Majja fu adottata dalla zia materna, la ballerina Sulamith Messerer.\nGli zii materni di Majja, Sulamith e Asaf, grazie al prestigio derivante dai loro meriti artistici come danzatori presso il teatro Bol'\u0161oj, riuscirono poi ad ottenere la liberazione di Ra Messerer.\nMajja studi\u00f2 sotto la guida della grande ballerina della scuola imperiale di balletto Elizaveta Gerdt. Danz\u00f2 per la prima volta al Teatro Bol'\u0161oj a soli undici anni ne \"La Bella Addormentata\". Nel 1943, si diplom\u00f2 alla scuola coreografica e si un\u00ec al Balletto del Bol'\u0161oj, con il quale danz\u00f2 fino al 1990.\nCarriera.\nFin dall'inizio, Majja \u00e8 sempre stata un tipo di ballerina diverso. A differenza di altre ballerine, appena diplomata, non entr\u00f2 a far parte del corpo di ballo ma fu nominata subito ballerina solista. I suoi capelli rossi e l'aspetto singolare la resero una persona molto affascinante in scena e fuori. Le lunghe braccia avevano una fluidit\u00e0 che ancora oggi non ha trovato rivali. L'interpretazione de \"La morte del cigno\", su musica di Camille Saint-Sa\u00ebns, un breve pezzo di bravura reso famoso da Anna Pavlova, divent\u00f2 il biglietto da visita di Majja. Famosi erano anche i suoi salti, la schiena flessibile, la forza tecnica della sua danza e il suo carisma. Nonostante il consenso unanime, Majja non venne trattata molto bene dalla direzione del Bol'\u0161oj. Era ebrea non le fu permesso di andare in tourn\u00e9e nel 1956 ma l\u2019antisemitismo non c\u2019entra nulla. Nell\u2019URSS staliniana molti ebrei ricoprivano ruoli dirigenziali all\u2019interno dello stesso Partito Comunista o dei servizi segreti dell\u2019NKVD, prima che si chiamasse KGB, come Kaganovich. Stalin stesso, seppur in funzione antibritannica, vot\u00f2 a favore della nascita dello stato di Israele. \nFu solo nel 1959 che il mondo pot\u00e9 assistere alle esibizioni di Majja Pliseckaja, e questo cambi\u00f2 il mondo del balletto per sempre. Majja alz\u00f2 lo standard delle ballerine ovunque ball\u00f2, sia in termini di brillantezza tecnica che in termini di presenza drammatica. Le parti pi\u00f9 acclamate da lei interpretate furono: Odette-Odile ne \"Il lago dei cigni\" (1947) e Aurora ne \"La bella addormentata\" (1961).\nNel 1958 fu insignita del titolo di \"Artista del popolo dell'URSS\" e spos\u00f2 il giovane compositore Rodion \u0160\u010dedrin, con il quale condivise ulteriore fama e che compose per lei le musiche di alcuni balletti tra cui: \"The humpbacked horse\" (\"Il cavallino gobbo\"), \"Il gabbiano\" (tratto dall'omonimo racconto di Anton \u010cechov), Anna Karenina (coreografia di M. Pliseckaja).\nDopo l'uscita di scena di Galina Ulanova avvenuta nel 1960, Majja Pliseckaja fu proclamata \"Prima ballerina assoluta\" del Teatro Bol'\u0161oj. Interpret\u00f2 il ruolo della principessa Tverskaja nella versione russa televisiva di \"Anna Karenina\". Nel 1971, suo marito scrisse la musica per un balletto sullo stesso soggetto, nel quale lei danz\u00f2 il ruolo principale. \"Anna Karenina\" fu anche il suo debutto come coreografa. Altri coreografi che crearono balletti per lei furono Jurij Grigorovi\u010d, Roland Petit, Alberto Alonso e Maurice B\u00e9jart.\n\u00c8 proprio a Majja che si deve il balletto \"Carmen\". Majja aveva infatti un ardente desiderio di creare una versione danzata che avesse per protagonista il celeberrimo personaggio di M\u00e9rim\u00e9e. In occasione di una rappresentazione della compagnia di danza cubana presso il teatro Bol'\u0161oj, Majja incontra Alberto Alonso a cui chiede di creare la coreografia di \"Carmen\". Majja incontr\u00f2 tuttavia delle difficolt\u00e0 riguardo alla musica da utilizzare per l'esecuzione del balletto \"Carmen\". Maja si rivolse dapprima a \u0160ostakovi\u010d, poi a Cha\u010daturjan i quali declinarono entrambi. Sar\u00e0 infine suo marito, Rodion \u0160\u010dedrin ad adattare lo spartito di Bizet.\nNegli anni ottanta, Pliseckaja e \u0160\u010dedrin passarono molto tempo all'estero. A Roma la ballerina fu nominata direttore del Balletto del Teatro dell'Opera di Roma e a Madrid direttore del Balletto Nazionale spagnolo. All'et\u00e0 di 65 anni, si ritir\u00f2 dal Bol'\u0161oj come solista. Per il suo settantesimo compleanno debutt\u00f2 in \"Ave Maja\", un pezzo coreografico di B\u00e9jart espressamente creato per lei. Dal 1994 ha presieduto la competizione internazionale di balletto intitolata \"Maja\".\nPer il suo ottantesimo compleanno, il quotidiano economico britannico \"Financial Times\" riassunse cos\u00ec l'opinione corrente su Majja: \"Fu, ed \u00e8 tuttora, una star, un mostro sacro del balletto, l'affermazione definitiva del fascino teatrale, un faro luminoso e fiammeggiante in un mondo di talenti che luccicano debolmente, una bellezza assoluta in un mondo di affettazione.\" (articolo dal titolo \"Mayan goddess\", autore Clement Crisp, pubblicato il 18 novembre 2005 su \"The Financial Times\".\nL'anno seguente, l'imperatore Akihito le consegn\u00f2 il Premio Imperiale, informalmente considerato il premio Nobel per l'arte.\nMajja Pliseckaja ha scritto e pubblicato una biografia \"Io, Maja Pliseckaja\".\n\u00c8 deceduta il 2 maggio 2015, mentre si trovava in Germania, per un attacco di cuore."}
{"id": "859880", "revid": "287204", "url": "https://it.wikipedia.org/wiki?curid=859880", "title": "Philippe Breton", "text": "Philippe Breton centra i suoi studi sull'antropologia della parola e delle tecniche di comunicazione. \nBreton \u00e8 autore di diversi libri, anche se la sua opera pi\u00f9 conosciuta \u00e8 \"L'utopia della comunicazione\" del 1992. \nIn questa opera, l'autore descrive il cambiamento della accezione del termine \"comunicazione\", avvenuta con la fine della seconda guerra mondiale e i drammi consequenziali, tra i quali quelli dell'Olocausto e del lancio della bomba atomica.\nBreton ritiene che dalla cenere di questi orrori, sia sorta una nuova ideologia definibile come \"umanismo\", oltre ad una nuova moderna nozione di comunicazione determinata dalla diffusione della cibernetica, che ha imposto una nuova visione del mondo, fondata sui caratteri fondamentali delle relazioni, interazioni, scambi di informazioni nell'ambito dei fenomeni.\nNel 2004 pubblica due saggi nei quali esegue una riflessione sistematica e pragmatica sui metodi di utilizzo della parola, inititolati: \"La parole manipul\u00e9\u00e8\" e \"Argumenter en situation difficile\".\nBibliografia.\n\"Traduzione italiana: L'utopia della comunicazione. Il mito del \"villaggio planetario\"; editore Utet; 1995\"&lt;br&gt;\n\"Traduzione italiana: La parola trattata, La scoperta, 1997, 2004\"&lt;br&gt;\n\"Traduziona italiana: Il culto di Internet. L'interconnessione globale e la fine del legame sociale; editore Testo &amp; immagine; 2001\"&lt;br&gt;\n\"Traduzione italiana: Elogio della parola, Il potere della parola contro la parola del potere, 2004\"\n\"Traduzione italiana: L'incompetenza democratica, La crisi della parola nel cuore del disagio nella politica, La scoperta, 2006\""}
{"id": "859885", "revid": "110157", "url": "https://it.wikipedia.org/wiki?curid=859885", "title": "Alpine-Renault", "text": "La Soci\u00e9t\u00e9 des Automobiles Alpine o pi\u00f9 semplicemente Alpine (o anche Alpine-Renault) \u00e8 una casa automobilistica francese, specializzata nella costruzione di vetture sportive, fondata nel 1955 a Dieppe da Jean R\u00e9d\u00e9l\u00e9 e dal 1973 facente parte del gruppo Renault.\nLa produzione automobilistica termin\u00f2 nel 1995, ma 17 anni dopo la chiusura, Carlos Ghosn, PDG di Renault, annuncia il 5 novembre 2012 la rinascita del marchio Alpine.\nStoria.\nLe elaborazioni Renault e la fondazione.\nLa societ\u00e0 venne fondata da Jean R\u00e9d\u00e9l\u00e9 nel 1955 a Dieppe, con la ragione sociale di Soci\u00e9t\u00e9 Anonyme des Automobiles Alpine. Egli era il figlio del proprietario del concessionario Renault nella citt\u00e0 di Dieppe. Nei primi anni cinquanta, riscosse numerosi successi in varie competizioni automobilistiche, entrando anche a far parte della squadra corse alla guida di una Renault 4CV. L'esperienza maturata con i motori Renault lo spinsero a creare configurazioni sempre pi\u00f9 estreme e competitive, non solo per s\u00e9 stesso, ma anche per vari clienti che di volta in volta gli commissionavano qualche vettura per le gare. Il successo ottenuto gli permise di aprire cos\u00ec la nuova societ\u00e0.\nLa produzione Alpine.\nNel 1954, al Salone di New York viene presentata la prima creazione Alpine: il prototipo \"The Marquis\", disegnato da Giovanni Michelotti che, dopo alcuni accordi per la produzione su licenza negli Stati Uniti, non avr\u00e0 seguito commerciale.\nIl primo modello prodotto, l'Alpine A106 spinto dal motore della 4CV apparve nel 1956. Realizzata con carrozzeria in vetroresina su telaio tubolare, la A106 raccolse numerose vittorie durante la seconda met\u00e0 degli anni 50. Poco dopo, fu affiancata da una versione aperta, sempre su disegno di Michelotti, dalla quale sarebbe derivata la Alpine A108, che riscosse anch'essa un notevole successo, sia in campo agonistico, sia presso il pubblico, che cominciava a conoscere i prodotti sportivi di questa azienda, che da officina artigianale si trasform\u00f2 alla fine degli anni 50 in un vero e proprio stabilimento diviso in due sezioni, quella dedicata alla produzione di serie e quella dedicata alle competizioni.\nLe vittorie nelle competizioni e la A110.\nNegli anni sessanta, la Alpine cominci\u00f2 a lavorare ad una nuova sportiva, molto bassa e profilata, sulla base della Renault 8. Il risultato fu la Alpine A110, che sarebbe divenuta una delle pi\u00f9 famose Alpine di sempre. Questa vettura, che all'inizio fu equipaggiata con un motore da 1 litro di cubatura, sub\u00ec numerose evoluzioni durante gli anni, fino a ricevere un 1.6 nel 1974. Le prime vittorie conquistate dalla A110 fecero in modo che la Renault investisse un vero capitale nella Alpine e la collaborazione tra la fabbrica di Dieppe ed il colosso di Parigi si fece stretta: la Alpine, praticamente poteva attingere dalla produzione Renault qualsiasi organo meccanico ed adattarlo alle sue vetture in maniera da farne delle vetture da competizione.\nMa l'attivit\u00e0 della Alpine non si limitava a questo: sempre all'inizio degli anni 60 fu introdotta la \"M63\", un veicolo da pista dalla carrozzeria molto profilata ed aerodinamica, che ottenne alcune importanti affermazioni, come la vittoria alla 1000 km del N\u00fcrburgring del 1963. Inoltre, la Alpine cominci\u00f2 presto a dedicarsi anche alla Formula 3 e alla Formula 2, realizzando delle monoposto con motore da un litro sempre derivato da quello della R8, come nel caso della A110.\nNel 1968 Alpine tent\u00f2 l'ingresso in Formula 1, quando l'azienda insieme alla Gordini realizz\u00f2 la Alpine A350, una monoposto di Formula 1 sperimentale alimentata da un motore Gordini con architettura V8. Tuttavia, dopo i primi test con il pilota collaudatore Mauro Bianchi sul circuito di Zandvoort, il progetto si concluse a causa della scarsa competitivit\u00e0 della vettura perch\u00e9 il motore produceva circa 300 cavalli, meno rispetto ai quasi 400 dei motori Cosworth V8, nonostante il veicolo fosse gi\u00e0 pronto per disputare il Gran Premio di Francia 1968; infatti a causa delle prestazioni insoddisfacenti la Renault, che collaborava allo sviluppo del veicolo, pose il veto sulla monoposto. Dopo il Gran Premio di Francia, la A350 fu distrutta.\nTornando alla A110, all'inizio degli anni settanta, quando le vittorie della A110 erano innumerevoli, la vettura continu\u00f2 a seminare vittorie su vittorie e nel 1971 vinse al Rally di Montecarlo. Il 1973 fu l'anno dell'apice: l'Alpine divenne campione del mondo rally, battendo case ben pi\u00f9 blasonate come la Porsche, la Lancia e la Ford.\nIl declino, la fusione con Renault e la fine della produzione.\nMa il 1973 fu anche l'anno in cui esplose la crisi petrolifera e pertanto, a causa della politica di austerit\u00e0 instaurata in tutto il mondo, le vendite della A110 calarono in maniera decisa.\nGi\u00e0 all'inizio degli anni 70, comunque, il problema della Alpine stava nel dover trovare una sostituta alla A110, che oramai stava diventando piuttosto anziana e via via sempre meno competitiva: di l\u00ec a poco nel 1971 fu introdotta la Alpine A310. La fabbrica sportiva francese era per\u00f2 in fase calante: la meccanica dei nuovi modelli derivava dalla produzione di serie, come anche in passato, ma la concorrenza non stava certo a guardare. Per esempio poco dopo, la Lancia avrebbe introdotto la Stratos, con una motorizzazione di derivazione Ferrari e ci\u00f2 tanto bastava a tagliare fuori vetture come la A310, impiegata comunque in alcune competizioni, ma con scarsi successi.\nNel 1975-76 l'Alpine tent\u00f2 nuovamente la partecipazione alla Formula 1, costruendo Alpine A500 su progetto di Andr\u00e9 de Cortanze. La monoposto, dotata del nuovo motore turbo Renault EF realizzato dalla Gordini, fu la prima ad adottare un motore turbocompresso e gli pneumatici radiali. La vettura, per\u00f2, a causa di svariati problemi tra cui l'affidabilit\u00e0, non venne mai impiegata in corsa. In seguito il progetto venne ripreso e il motore debutt\u00f2 al Gran Premio di Gran Bretagna del 1977 con Renault RS01.\nQualche barlume di gloria si ebbe nel campo delle gare su pista: l'Alpine-Renault A442 vinse la 24 Ore di Le Mans nel 1978. Nello stesso anno, l'Alpine si fuse con la Renault, anche se per alcuni anni il nome venne mantenuto assieme a quello della casa madre su talune vetture sport.\nNel 1985, la A310 fu sostituita dalla \"GTA\", che poi venne rimpiazzata nel 1991 dalla A610, la cui produzione venne a sua volta cessata nel 1995. La fabbrica di Dieppe ha continuato a produrre diversi modelli di auto sportive della Renault.\nLa rinascita del marchio.\nDopo 17 anni dalla sua scomparsa, Carlos Ghosn, PDG di Renault, annuncia il 5 novembre 2012 la rinascita della Alpine e la partnership del marchio con la inglese Caterham; la societ\u00e0 di automobili \"Alpine Renault\" \u00e8 rinominata \u00ab \"Soci\u00e9t\u00e9 des automobiles Alpine Caterham\" \u00bb.\nNel 2014 tuttavia la partnership con Caterham \u00e8 sciolta e la Renault continua da sola il rilancio della marca \"Alpine\".\nCarlos Ghosn d\u00e0 il via libera per il rilancio del marchio nel 2016. Il 16 febbraio dell'omonimo anno, Carlos Ghosn svela un nuovo prototipo della prossima Alpine, chiamata Alpine Vision, che prefigura la versione finale della futura nuova \"Alpine A110,\" che \u00e8 stata svelata in anticipo il 28 febbraio 2017, per poi debuttare al Salone di Ginevra dello stesso anno.\nNel 2013 e nel 2014 Alpine partecipa in collaborazione con la Signatech alla European Le Mans Series nella categoria LMP2, vincendo in entrambe le occasioni sia il titolo piloti che il titolo costruttori. Dal 2015 al 2020, inoltre, il team Signatech-Alpine partecipa al Campionato del mondo endurance nella categoria LMP2, vincendo il trofeo endurance costruttori LMP2 nel 2016 e nel 2018-2019. \nIl 6 settembre 2020 il Groupe Renault annuncia il cambio di denominazione da Renault F1 Team a Alpine F1 Team, come parte della strategia per il rilancio del marchio.. La stagione 2021 vede il ritorno in Formula 1 di Fernando Alonso, che verr\u00e0 affiancato da Esteban Ocon.\nIl 14 Settembre 2020 viene annunciata la nascita dell'Alpine Endurance Team, che parteciper\u00e0 al Campionato del mondo endurance a partire dall'edizione 2021 nella categoria LMP1. La Alpine LMP1 \u00e8 realizzata in collaborazione con la Signatech su telaio Oreca e motore Gibson.\nAutomobili.\nModelli \"Renault Sport\".\nAlpine come parte di Renault Sport Technologies di Dieppe.\nAlbo d'oro competizioni.\nAlbo d'oro nelle competizioni della Alpine, tra parentesi il pilota (o i piloti) e la vettura utilizzata."}
{"id": "859887", "revid": "47767", "url": "https://it.wikipedia.org/wiki?curid=859887", "title": "Muk", "text": ""}
{"id": "859892", "revid": "47767", "url": "https://it.wikipedia.org/wiki?curid=859892", "title": "Chiesa di Santa Lucia", "text": ""}
{"id": "859895", "revid": "287204", "url": "https://it.wikipedia.org/wiki?curid=859895", "title": "Fonte d'aria alternativa", "text": "Una fonte d'aria alternativa (indicata talvolta come FAA) \u00e8 un particolare tipo di configurazione degli erogatori per un'immersione subacquea nella quale viene prevista un'alternativa all'erogatore principale.\nScopo.\nLo scopo fondamentale di questo tipo di configurazione \u00e8 quello di supplire ad eventuali rotture, malfunzionamenti o esaurimenti della principale fonte di sostentamento d'aria, consentendo quindi la respirazione subacquea anche all'insorgere di problemi.\nRottura del primo erogatore.\nNel caso di rottura del primo erogatore sono state sviluppate, nel corso degli anni, varie alternative che possano risolvere questo problema; ovviamente la soluzione \u00e8 sempre quella di ricorrere ad un secondo erogatore, ma vi sono comunque varie configurazioni che possono essere adottate: l\"octopus\", due erogatori distinti, la \"respirazione in coppia\" o la \"pony-tank\".\nOctopus.\nIl cosiddetto \"octopus\" (il nome deriva dall'animale marino omonimo), consiste nella normale attrezzatura ARA montata nel seguente modo: un primo stadio collegato alla bombola a cui vengono collegati due secondi stadi (l'erogatore principale e quello di riserva, di solito contraddistinto dal colore giallo), un manometro/profondimetro e una frusta a bassa pressione per il giubbotto ad assetto variabile.\nNon \u00e8 la pi\u00f9 sicura delle configurazioni possibili, per via della possibile rottura del primo stadio con conseguente interruzione della fonte d'aria; i motivi per cui viene scelta sono spesso di natura prettamente economica (si risparmia il costo di un secondo primo stadio).\nErogatori distinti.\nCon una configurazione composta da due erogatori distinti (cio\u00e8 di due primi stadi e di due secondi stadi) si ha la soluzione al problema della rottura del primo stadio esposta sopra. In questo caso infatti \u00e8 possibile continuare a respirare dall'altro erogatore, collegato ad un primo stadio ancora funzionante, chiudendo la rubinetteria a cui \u00e8 attaccato il primo stadio rotto e non sprecando quindi ulteriore aria.\nRespirazione in coppia.\nLa \"respirazione in coppia\" viene insegnata fin dal primo brevetto di alcune didattiche.\nSono infatti previste procedure apposite per la risalita e il sostentamento del proprio compagno in difficolt\u00e0, che vengono insegnate e provate durante i corsi di subacquea.\nPony-tank.\nLa \"pony-tank\" consiste semplicemente in una piccola bombola, dalla capacit\u00e0 da 3 a 7 litri, munita di un erogatore e di un manometro a parte.\n\u00c8 un sistema poco diffuso nell'ambito delle immersioni sportive, mentre \u00e8 quasi d'obbligo per quanto riguarda le immersioni tecniche e quelle in solitaria.\nEsaurimento della scorta d'aria.\nPartendo dal presupposto che l'esaurimento della scorta d'aria derivi quasi sempre da un errore del subacqueo (per un'errata programmazione dell'immersione, ad esempio), la soluzione per affrontare questo tipo di problema \u00e8 l'uso dell'aria del compagno o, se consentito in sicurezza, la riemersione.\nNel caso che ci si diriga verso un compagno questi deve disporre di una fonte alternativa chiaramente visibile (di solito di colore giallo), in modo da essere facilmente reperibile in tempo breve; un sub in difficolt\u00e0 pu\u00f2 avere solo pochi secondi a disposizione dopo aver esaurito l'aria, quindi la rapidit\u00e0 \u00e8 fondamentale.\nL'addestramento in piscina e il concordare, prima dell'immersione, un sistema di segnalazione subacquea standard, possono aiutare a risolvere velocemente il problema in una situazione di tranquillit\u00e0: la segnalazione \"ho finito l'aria\" deve essere seguita immediatamente dall'offerta dalla fonte d'aria alternativa del compagno o dall'erogatore primario per qualche boccata prima di sganciare la fonte secondaria. In caso di reale emergenza, invece, potrebbe non esserci il tempo di segnalare alcunch\u00e9 e, quindi, la posizione dell'erogatore secondario deve essere nota a tutti i subacquei e la sua visibilit\u00e0 deve essere facile.\nSi seguir\u00e0 poi alla risalita in superficie usando la respirazione in coppia."}
{"id": "859896", "revid": "1892736", "url": "https://it.wikipedia.org/wiki?curid=859896", "title": "Storia del Ciad", "text": "Preistoria.\nIl territorio dell'odierno Ciad include alcuni dei siti archeologici pi\u00f9 ricchi dell'Africa, che testimoniano la presenza umana fin da tempi antichissimi. Nel 2002 \u00e8 stato ritrovato a Borkou un teschio di ominide di oltre 7 milioni di anni fa, classificato col nome scientifico di \"Sahelanthropus tchadensis\"; nel 1996 era stata trovata una mascella di 3 milioni di anni fa (\"Australopithecus bahrelghazali\"). Presso Ennedi sono stati ritrovati esempi di arte rupestre databili al settimo millennio a.C. e che potrebbero rappresentare i pi\u00f9 antichi artefatti neolitici della zona del Sahara. Si ritiene in effetti che la civilt\u00e0 neolitica si sia sviluppata prima in questa zona che nella Valle del Nilo.\nGli antichi imperi.\nVerso la fine del primo millennio d.C., nel Ciad centrale e nel Sahel iniziarono ad apparire strutture sociali di tipo statale. Tradizionalmente si riteneva che questi stati fossero fondati dagli arabi; oggi prevale l'opinione che fossero indigeni, e che l'immigrazione araba e l'Islam ne abbiano solo influenzato l'evoluzione. Si trattava nella maggior parte dei casi di regni in cui il monarca era considerato divino e accentrava potere temporale e spirituale. L'economia di questi stati era alimentata dalle vie commerciali trans-sahariane, di cui si disputavano il controllo. Fra i numerosi regni che si alternarono nella zona, i pi\u00f9 importanti furono quello di Kanem-Bornu, quello di Baguirmi e quello di Ouaddai. Questi regni ci sono noti attraverso scritti in lingua araba: cronache di corte o resoconti di viaggi di mercanti e navigatori arabi.\nKanem-Bornu.\nIl primo nucleo dell'impero Kanem-Bornu, l'impero di Kanem, nacque nel IX secolo a nordest del lago Ciad, da antenati del popolo Kanembu. Verso la fine dell'XI secolo, Hummay, sovrano della dinastia Sayfawa, si convert\u00ec all'Islam. Nel secolo seguente i Sayfawa estesero il loro dominio a sud nella regione di Kanem, dove fondarono quella che sarebbe diventata la capitale dell'impero, Njimi. La potenza del regno di Kanem giunse al suo apice durante il regno di Dunama Dabbalemi (ca. 1221-1259).\nVerso la fine del XIV secolo, lotte intestine e pressioni di nemici ai confini causarono la caduta dell'impero di Kanem. Nel 1396 gli invasori Bulala costrinsero il re Umar Idrismi ad abbandonare Njimi e fuggire con i Kanembu nello stato di Bornu, sul versante occidentale del lago Ciad. Col tempo, i popoli Kanembu e Bornu si mescolarono fino a dar vita a un nuovo popolo, i Kanuri, con una nuova lingua e una nuova capitale a Ngazargamu.\nIl nuovo impero di Kanem-Bornu raggiunse il proprio apice durante il regno di Idris Aluma (ca. 1571\u20131603), ricordato per la sua abilit\u00e0 di stratega, per le riforme amministrative, e per l'amore per l'Islam. Dopo la morte di Aluma, il regno prosper\u00f2 per qualche tempo, per poi declinare nel XVIII secolo. Nel 1808, l'impero di Fulani conquist\u00f2 Ngazargamu. La dinastia Sayfawa si concluse nel 1846 e l'impero cadde definitivamente nel 1893.\nBaguirmi e Ouaddai.\nDopo Kanem-Bornu, i due regni di maggior importanza storica del Ciad precoloniale furono Baguirmi e Ouaddai. Baguirmi sorse nel XVI secolo a sudest di Kanem-Bornu. Con l'adozione dell'Islam il regno divenne un sultanato. Fra il XVII e il XVIII secolo altern\u00f2 fra periodi di indipendenza e di subalternit\u00e0 e vassallaggio rispetto a Kanem-Bornu. All'inizio del XIX secolo sub\u00ec la minaccia militare di Ouaddai. Quando la capitale fu bruciata nel 1893, il sultano ottenne che il suo stato divenisse protettorato francese.\nOuaddai era situato a nordest di Baguirmi, e sorse nello stesso periodo, per scissione dal regno di Darfur. Nel XIV secolo il regno fu governato dall'etnia Tunjur (allora non islamica). Nel secolo successivo diversi gruppi islamici unirono le proprie forze con la guida di Abd al-Karim di Ouaddai, che sconfisse i Tunjur e trasform\u00f2 Ouaddai in sultanato.\nPer gran parte del XVIII secolo il sultanato dovette respingere i tentativi del Darfur di annetterlo nuovamente; quindi, intorno al 1800, inizi\u00f2 un proprio processo espansionistico sotto la guida di Sabun. Sabun scopr\u00ec una nuova e redditizia rotta commerciale a nord; prese a battere moneta, e importare armi e consiglieri militari dal Nordafrica.\nDopo la morte di Sabun, nel 1838, il Darfur tent\u00f2 di riacquisire il controllo del sultanato imponendo un proprio candidato alla successione, Muhammad Sharif di Ouaddai; questi, per\u00f2, trad\u00ec la propria missione, rifiutando di sottomettersi al Darfur ed estendendo ulteriormente i possedimenti di Ouaddai (in parte a spese di Baguirmi) fino al fiume Chari.\nGli Ouaddai si opposero strenuamente alla dominazione francese, venendo sconfitti solo nel XX secolo.\nColonizzazione francese (1900\u201340).\nI francesi iniziarono a penetrare nel Ciad a partire dal 1891, con spedizioni militari contro i regni musulmani. Nella decisiva battaglia di Kouss\u00e9ri, il 22 aprile 1900, il maggiore Lamy e il signore della guerra sudanese Rabih az-Zubayr si affrontarono, rimanendo entrambi uccisi. La battaglia valse comunque la vittoria alla Francia.\nNel 1905, l'amministrazione del Ciad fu formalmente affidata al governatore generale di dell'Africa Equatoriale Francese a Brazzaville. Solo nel 1920 il Ciad divenne una colonia separata, con una propria amministrazione (un tenente-governatore dislocato a Fort-Lamy, oggi N'Djamena).\nI francesi nutrivano pochissimo interesse per il Ciad; la colonia veniva usata solo per la coltivazione del cotone e per prelevarne manodopera da impiegare nelle colonie pi\u00f9 produttive. Di conseguenza, gli investimenti per la costruzione di infrastrutture in Ciad furono minimi. Grandi aree furono praticamente dimenticate dall'amministrazione, che si occup\u00f2 attivamente solo nel controllo del Ciad meridionale.\nDecolonizzazione (1940\u201360).\nDurante la seconda guerra mondiale, dopo la sconfitta della Francia, il Ciad fu la prima colonia a ricongiungersi agli Alleati (il 26 agosto 1940), sotto l'amministrazione di F\u00e9lix \u00c9bou\u00e9, il primo governatore coloniale francese nero. Una colonna militare del Ciad guidata dal colonnello Philippe Leclerc de Hauteclocque entr\u00f2 in Libia, strappando Kufra alle forze dell'Asse.\nDopo la fine della guerra iniziarono a svilupparsi in Ciad i primi partiti locali. Il primo a nascere fu l'Unione Democratica del Chad (UDT), espressione soprattutto degli interessi francesi e di quelli di un'\u00e9lite composta di nobili musulmani e di Ouaddai. Poco tempo dopo sorse il pi\u00f9 radicale Partito Progressista del Ciad (PPT), guidato da Fran\u00e7ois Tombalbaye. La contesa fra UDT e PPT rappresentava anche quella fra i popoli meridionali, cristiani e animisti, e quelli islamici del nord.\nDopo un referendum, il 28 settembre 1958 l'Africa Equatoriale Francese fu sciolta; il 28 novembre nacquero ufficialmente gli stati indipendenti Gabon, Congo, Repubblica Centrafricana e Ciad, tutti membri della Comunit\u00e0 francese. Primo presidente del Ciad fu Tombalbaye del PPT.\nL'amministrazione Tombalbaye (1960\u201375).\nUno degli aspetti pi\u00f9 marcati dell'amministrazione di Tombalbaye fu la sua natura autoritaria e il dichiarato disinteresse per la democrazia. Gi\u00e0 nel gennaio 1962 aveva bandito tutti i partiti eccetto il PPT, e aveva cominciato un'operazione di accentramento del potere. Le prigioni iniziarono a riempirsi di oppositori politici del regime.\nTombalbaye mostr\u00f2 anche di discriminare pesantemente le regioni centrosettentrionali del paese. Fra le conseguenze di questo atteggiamento ci fu la rivolta fiscale del 1\u00ba novembre 1965 nel Dipartimento di Gu\u00e9ra, in cui ci furono 500 morti. Nel 1966 nacque in Sudan il Fronte Nazionale per la Liberazione del Chad (FROLINAT) e inizi\u00f2 una sanguinosa guerra civile.\nTombalbaye dapprima chiese l'intervento delle truppe francesi; poi strinse relazioni amichevoli con il presidente della Libia Muammar Gheddafi, riuscendo in questo modo a tagliare la principale fonte di sostegno per i ribelli. Pur riuscendo a ridimensionare la minaccia FROLINAT, Tombalbaye inizi\u00f2 a comportarsi in modo sempre pi\u00f9 brutale e irrazionale, perdendo consensi anche al sud. Il 13 aprile 1975, Tombalbaye fu ucciso durante un colpo di Stato dalla \"gendarmerie\" di N'Djamena.\nGoverno militare e guerra civile (1975\u201382).\nDopo il colpo di Stato, il generale del sud F\u00e9lix Malloum emerse come nuovo capo della giunta militare. Inizialmente i golpisti godettero del favore del popolo, soprattutto nella zona di N'Djamena; successivamente, per\u00f2, il loro consenso inizi\u00f2 a scemare e i guerriglieri del FROLINAT tornarono a diventare una pericolo rilevante per il governo. Nel 1978, Malloum scese a patti con il FROLINAT, e il leader ribelle Hiss\u00e8ne Habr\u00e9 fu nominato primo ministro. Successivi dissensi portarono Habr\u00e9 a schierare le sue forze contro l'esercito regolare comandato da Malloum, e a scontri nella capitale nel febbraio del 1979. Malloum fu scacciato dalla presidenza e scoppi\u00f2 una guerra civile che vedeva contrapposte 11 diverse fazioni in tutto il paese. Il governo centrale divenne sostanzialmente irrilevante. A quel punto, i governi dei paesi africani vicini decisero di intervenire.\nQuattro conferenze di pace internazionali, organizzate prima dalla Nigeria e poi dalla Organization of African Unity (OAU), cercarono di ricomporre il conflitto. La quarta, tenutasi a Lagos nell'agosto del 1979, port\u00f2 alla firma di un trattato di pace noto come Accordo di Lagos, che prevedeva la formazione di un governo di transizione (\"Gouvernement d'Union Nationale de Transition\", GUNT) per condurre il paese alle prossime elezioni. Il governo di transizione rimase in carica per 18 mesi, con presidente il settentrionale Goukouni Oueddei e vicepresidente il meridionale Wadel Abdelkader Kamougu\u00e9; Habr\u00e9 fu nominato Ministro della Difesa. Questa coalizione si dimostr\u00f2 fragile: nel gennaio del 1980 ricominciarono gli scontri fra le forze di Oueddei e quelle di Habr\u00e9. Oueddei riconquist\u00f2 il controllo della capitale e di altri centri importanti del paese con l'aiuto della Libia, e nel gennaio del 1981 annunci\u00f2 che Libia e Ciad avrebbero intrapreso un percorso di unificazione dei due paesi. L'annuncio comunque suscit\u00f2 numerose critiche anche a livello internazionale, e Oueddei dovette ritornare sui suoi passi e chiedere che le forze libiche lasciassero il paese.\nConflitto con la Libia.\nLe forze libiche N'Djamena, instaurando un regime di terrore per disfarsi dei suoi numerosi avversari politici. Nell'estate del 1983, l'esercito del governo di transizione lanciarono una nuova offensiva col supporto della Libia. Le forze di pace francesi e dello Zaire presenti in Ciad si schierarono con Habr\u00e9 contro la Libia. Nel 1984 Francia e Libia siglarono un accordo per il ritiro delle truppe di entrambi i paesi dal Ciad. Francia e Zaire si ritirarono, ma la Libia infranse l'accordo mantenendole.\nNel 1985 Habr\u00e9 si riconcili\u00f2 con alcuni dei suoi avversari, incluso il Fronte Democratico del Ciad (FDT) e il Comitato per l'Azione di Coordinamento del Consiglio Rivoluzionario Democratico. Anche Oueddei torn\u00f2 a schierarsi con Habr\u00e9, e insieme espulsero le forze libiche dal Ciad. Ciad e Libia firmarono il cessate il fuoco, che rimase in vigore dal 1987 al 1988, e dopo diversi anni di negoziati la Corte internazionale di giustizia assegn\u00f2 la striscia di Aozou al Ciad.\nL'amministrazione D\u00e9by.\nNegli anni novanta riprese la tensione all'interno della classe politica del Ciad, in particolare fra gruppi afferenti alle etnie Hadjerai, Zaghawa e Gorane. Nell'aprile 1989 Idriss D\u00e9by, uno dei generali Zaghawa di Habr\u00e9, disert\u00f2, ritirandosi nel Darfur, in Sudan, da dove inizi\u00f2 a sferrare attacchi verso Habr\u00e9 (che era di etnia Gorane). Nel dicembre del 1990, con l'aiuto della Libia e senza trovare l'opposizione delle forze francesi stanziate in Ciad, l'esercito di D\u00e9by marci\u00f2 su N'Djamena. Dopo 3 mesi, il partito di D\u00e9by (il Movimento per la Salvezza Patriottica, MPS) diede forma a un nuovo governo, con D\u00e9by come presidente.\nNegli anni successivi D\u00e9by riusc\u00ec a sventare almeno due tentativi di colpo di Stato. Fra i principali oppositori del nuovo regime c'erano il Movimento per la Democrazia e lo Sviluppo (MDD), il Comitato di Revival Nazionale per la Pace e la Democrazia (CSNPD), il Fronte Nazionale del Ciad (FNT) e le Forze Armate Occidentali (FAO). Nel frattempo mise in atto (anche in seguito a pressioni francesi) un programma di riforme volto a consentire nel paese il pluralismo politico; i principali partiti furono dichiarati legali nel 1992. Questo non fu sufficiente a mettere fine agli scontri; nel 1994 il CSNPD guidato da Kette Moise e altri gruppi politici del Ciad meridionale stipularono un accordo con il governo, ma il trattato fu infranto poco dopo. Nuovi scontri ebbero luogo nel 1994 e nel 1995, ed emersero nuovi gruppi politici e paramilitari, come le Forze Armate per una Repubblica Federale (FARF) e il Fronte Democratico per il Rinnovamento (FDR).\nNel 1996 D\u00e9by annunci\u00f2 di voler tenere elezioni presidenziali in giugno (le prime elezioni multipartitiche in Ciad) e le vinse (sebbene osservatori internazionali denunciassero numerose irregolarit\u00e0 nello svolgimento del procedimento elettivo).\nA met\u00e0 del 1997 il governo stipul\u00f2 un nuovo trattato di pace, questa volta con FARF, MDD e altri soggetti politici. Ancora una volta ai trattati seguirono nuovi scontri, in cui il governo ebbe la meglio, arrivando alla disfatta del FARF nel maggio del 1998. Tuttavia, proseguono ancora oggi schermaglie in diverse parti del paese; in particolare nella Regione di Tibesti fra le forze governative e i ribelli del Movimento del Ciad per la Giustizia e la Democrazia (MDJT).\nNel frattempo, D\u00e9by cerc\u00f2 di ristabilire l'ordine amministrativo e politico nel paese, e di ottenere il riconoscimento del Ciad come destinazione di aiuti economici da parte della Banca Mondiale e del Fondo Monetario Internazionale. L'economia del paese sta beneficiando dei proventi derivanti dall'estrazione del petrolio nella zona del Doba meridionale. Nonostante numerose accuse di brogli, corruzione e persino il sospetto di avere un ruolo nell'assassinio di alcuni suoi avversari politici, D\u00e9by rimane tuttora alla guida del paese.\nConflitto con il Sudan.\nA partire dal 2003, ondate di rifugiati iniziarono a entrare in Ciad dal Darfur, come conseguenza del conflitto in corso in quella regione del Sudan. Un susseguirsi di incidenti di confine nella zona ha portato il 23 dicembre 2005 alla dichiarazione da parte del governo del Ciad dello stato di guerra con il Sudan. Il governo del Ciad ha in particolare accusato il Sudan di sostenere militanti ribelli antigovernativi nel Ciad. D\u00e9by ha inoltre accusato il Omar Hasan Ahmad al-Bashir di cercare di \"destabilizzare il nostro paese, condurre il nostro popolo alla miseria, creare disordine ed esportare la guerra dal Darfur al Ciad.\" Da allora si sono susseguiti numerosi scontri nel paese, incluso un tentativo dei ribelli di conquistare la capitale il 13 aprile 2006. Il conflitto interno al Ciad e fra il Ciad e il Sudan \u00e8 ancora in corso.\nLa fine dell'era D\u00e9by.\nIdriss Deby \u00e8 morto il 20 aprile 2021 al fronte contro un gruppo ribelle del nord del Ciad.\nDopo la morte del presidente del Ciad, Mahamat D\u00e9by Itno assume la presidenza del Paese, contro il parere del gruppo armato Front pour l'alternance et la concorde au Tchad (FACT)."}
{"id": "859898", "revid": "599013", "url": "https://it.wikipedia.org/wiki?curid=859898", "title": "Faa", "text": ""}
{"id": "859907", "revid": "1305772", "url": "https://it.wikipedia.org/wiki?curid=859907", "title": "MUM", "text": ""}
{"id": "859908", "revid": "124783090", "url": "https://it.wikipedia.org/wiki?curid=859908", "title": "Estelle Getty", "text": "Biografia.\nNacque a New York da Charles Scher e Sarah Lacher, ebrei di origine polacca, nell'appartamento della famiglia al 257 2nd Street nel Lower East Side. Aveva una sorella, Rosilyn \"Roz\" Scher Howard, e un fratello, Samuel \"David\" Scher. Da bambina era conosciuta come Etty, un soprannome che derivava dall'incapacit\u00e0 di sua sorella di pronunciare \"Estelle\". Il padre possedeva e gestiva un'attivit\u00e0 in proprio come vetraio, installando finestrini su automobili e camion, mentre sua madre era una casalinga. Come regalo settimanale, ogni venerd\u00ec sera suo padre portava lei e il resto della loro famiglia all'Accademia di musica sulla 14th Street per guardare un film e uno spettacolo di vaudeville dal vivo, e fu mentre guardava quegli spettacoli che la Getty decise di voler diventare un'attrice.\nDopo essersi diplomata alla Seward Park High School, continu\u00f2 a vivere a casa con i suoi genitori, che dubitavano fosse in grado di crearsi una carriera di successo nella recitazione. Lavor\u00f2 \ncome segretaria, occupazione che le consentiva di partecipare alle audizioni nel tardo pomeriggio e la sera pur avendo un reddito.\nLa Getty debutt\u00f2 nel cinema a 55 anni, nel ruolo di un'insegnante in \"Team-Mates\" (1978). Nel 1982 interpret\u00f2 la \"collega\" di Dustin Hoffman nella commedia \"Tootsie\" di Sydney Pollack. Successivamente recit\u00f2 nel film \"Dietro la maschera\" (1985) di Peter Bogdanovich, a fianco di Cher e Eric Stoltz, e in un film per la TV, \"\" (1985).\n\"Cuori senza et\u00e0\".\nSempre nel 1985 venne scritturata per quello che sar\u00e0 il ruolo pi\u00f9 importante della sua carriera, quello di Sophia Petrillo nella sitcom \"Cuori senza et\u00e0\". Il suo carismatico e divertente personaggio nella serie \u00e8 quello di un'anziana donna americana di chiare origini italiane (alle quali fa riferimento quasi in ogni episodio), che lascia la casa di riposo dove vive per andare ad alloggiare in una bella villa in Florida, in compagnia della figlia Dorothy, interpretata da Bea Arthur, e ad altre due donne di mezza et\u00e0, Rose e Blanche, interpretate rispettivamente da Betty White e Rue McClanahan. Le quattro donne vivranno anni felici, sia dentro che fuori dal set, fino alla fine della serie, dopo sette stagioni, nel 1992. Nella serie che la rese famosa, interpretava la madre di Beatrice Arthur, bench\u00e9 proprio quest'ultima fosse pi\u00f9 anziana di lei sia pure di circa un anno, e questo grazie a sedute di un paio d'ore di trucco prima delle riprese di ogni episodio.\nAltri film.\nPer tutta la vita sostenitrice dei diritti dei gay, nel 1992 interpret\u00f2 la mamma \"terribile\" di Sylvester Stallone nella commedia \"Fermati o mamma spara\"; successivamente apparve come guest-star in un paio di serie televisive, \"Una famiglia a tutto gas\" e \"Il tocco di un angelo\" (1996). Ebbe poi un ruolo nel film \"Stuart Little - Un topolino in gamba\" (1999). Del 2000 sono i suoi ultimi lavori, \"The Million Dollar Kid\" e \"Ladies Man\".\nIl declino.\nNel 2000 la Getty annunci\u00f2 ufficialmente il ritiro dal mondo dello spettacolo per problemi di salute, essenzialmente dovuti alla malattia di Parkinson, che le era stata diagnosticata pochi mesi prima. Nel 2002 la sua portavoce afferm\u00f2 che all'attrice era stata diagnosticata anche la malattia di Alzheimer. Nel 2004, durante una reunion del cast di \"Cuori senza et\u00e0\", le tre protagoniste affermarono che la Getty non sarebbe stata affetta n\u00e9 dalla malattia di Alzheimer n\u00e9 dal morbo di Parkinson, bens\u00ec da una meno grave ma comunque seria demenza senile.\nMor\u00ec il 22 luglio 2008 nella sua casa di Los Angeles, all'et\u00e0 di 84 anni. \u00c8 sepolta presso il Hollywood Forever Cemetery di Los Angeles, California.\nVita privata.\nNel 1946 Estelle Getty spos\u00f2 Arthur Gettleman, con cui rimase fino al 2004, anno della morte di lui. La coppia ebbe due figli, Carl e Barry."}
{"id": "859922", "revid": "15756", "url": "https://it.wikipedia.org/wiki?curid=859922", "title": "Complesso museale di Santa Maria della Scala", "text": "Il Santa Maria della Scala \u00e8 un complesso museale di Siena, situato in piazza del Duomo 2, proprio davanti alla cattedrale. Gi\u00e0 uno dei pi\u00f9 antichi e grandi ospedali europei, fu uno dei primi xenodochi ed oggi, esaurite le proprie funzioni sanitarie, \u00e8 uno dei pi\u00f9 importanti centri museali e culturali della citt\u00e0, in seguito a un'importante operazione di recupero basata sul progetto dell'architetto Guido Canali, vincitore nel 1992 di un Concorso Internazionale ad inviti.\nOspita una serie di collezioni che vanno dall'antichit\u00e0 (Museo archeologico nazionale nei sotterranei) all'epoca moderna, alternando ambienti monumentali e corridoi angusti, intrecci di gallerie scavate nel tufo e grandi spazi voltati a mattoni. Nei suoi 350.000 metri cubi d'estensione (di cui 13.000 metri quadrati in pianta aperti al pubblico) si trovano quindi svariate testimonianze storico-artistiche, che possono essere lette come una sintesi della citt\u00e0 e della sua storia, coprente un arco di circa mille anni. Vi spicca il celebre Pellegrinaio, il pi\u00f9 importante ciclo del Quattrocento senese.\nL'appellativo \"della Scala\" \u00e8 testimoniato dal XII secolo e ricorda la particolare collocazione davanti alla gradinata della chiesa principale. Pi\u00f9 tardi si svilupp\u00f2 la leggenda secondo la quale l'ospedale era stato fondato in seguito alla visione della madre del Beato Sorore, in cui una scala miracolosa accoglieva i fanciulli abbandonati in paradiso.\nStoria.\nSorto sulla via Francigena, venne istituito dai canonici del Duomo, anche se una leggenda medievale senese parla di un mitico fondatore, tale Sorore, calzolaio, morto nell'898. Il primo documento sicuro che menzioni l'ospedale risale al 29 marzo 1090 ma, trattandosi di un atto di donazione, sicuramente \u00e8 di fondazione pi\u00f9 antica.\nIncaricato di svolgere di pi\u00f9 funzioni, dall'assistenza ai malati al ricovero dei poveri fino alla cura dei bambini abbandonati, fu soprattutto importante come luogo di accoglienza dei pellegrini, ai quali era legata tanta della ricchezza che transitava in citt\u00e0 durante il Medioevo. In tali funzioni venne sostenuto dal governo cittadino fin dalle origini, acquisendo nel tempo, grazie anche agli ingenti lasciti ed elemosine, un peso rilevantissimo nell'economia e nella politica dello Stato: dotato di una propria organizzazione autonoma e articolata, era a capo, tra l'altro, di un enorme complesso di possedimenti agrari, che ebbe il suo culmine nei secoli XIV e XV e del quale restano ancora frequenti tracce negli stemmi con la scala e la croce che spesso si trovano nelle fattorie fortificate del territorio senese (le \"grance\"). La gestione dell'ospedale fu inizialmente affidata ai canonici del Duomo, seguiti dai frati. Intorno al 1300 ebbe il suo primo statuto giuridico, compilato dal beato Agostino Novello, allora frate agostiniano. L'ospedale progressivamente si laicizz\u00f2 e, nel Quattrocento, pass\u00f2 sotto il controllo diretto del Comune. L'ospedale ha mantenuto la sua attivit\u00e0 fino al 1995, quando si \u00e8 deciso di recuperarne i locali per costituire il nuovo polo museale tuttora visitabile. Il recupero dell'edificio pu\u00f2 dirsi ancora in corso, con il progetto di implementare le funzioni museali, pur mantenendo quella particolare polifunzionalit\u00e0 che ha caratterizzato l'edificio fin dalle origini.\nDa un punto di vista artistico, il nucleo pi\u00f9 antico dell'edificio \u00e8 al centro della facciata attuale, in corrispondenza del portale centrale: qui Pietro e Ambrogio Lorenzetti avevano dipinto un ciclo affrescato (\"Storie della Vergine\", 1335) di cui non resta traccia. All'edificio originario si aggiunsero verso il 1257 la chiesa della Santissima Annunziata, edificata con pietre conce, nel 1290 il palazzo del Rettore (a destra) e nel 1298 la casa delle Bal\u00ece (a sinistra). La chiesa venne sopraelevata nel 1467-1471, con l'apertura dei dieci finestroni rinascimentali che si vedono in facciata, profilati in pietra. Le modifiche interne ed esterne si susseguirono nei secoli successivi. Nel 1643 venne aggiunto l'orologio sulla facciata, commissionato all'orologiaio senese Sallustio Barili. Il meccanismo aveva uno scappamento \"a verga\" (sostituito un secolo dopo con quello ad \u00e0ncora) e una sola lancetta per indicare le ore; la suoneria batteva ogni sei ore.\nUn cospicuo intervento di restauro nel XIX secolo, in cui da un lato si adeguarono gli ambienti alle mutate esigenze ospedaliere e dall'altro si ripristin\u00f2 o ricre\u00f2 lo stile tre-quattrocentesco, all'insegna del gusto neogotico allora in voga.\nLa straordinaria ricchezza dell'istituzione si manifest\u00f2 spesso in imprese artistiche, coinvolgendo i pi\u00f9 grandi pittori e scultori senesi, tanto da farne il terzo principale polo artistico cittadino, dopo il palazzo Pubblico e il Duomo. Di tutto lo straordinario corredo artistico oggi solo una piccola parte \u00e8 esposta negli ambienti dell'ospedale: molti dipinti si trovano oggi nella Pinacoteca nazionale; molti altri, come i gi\u00e0 citati affreschi della facciata, sono andati perduti.\nNell'ospedale prestarono la loro attivit\u00e0 caritatevole sia santa Caterina da Siena (seconda met\u00e0 del XIV secolo) che san Bernardino (XV secolo).\nDescrizione.\nPiano terreno.\nCappella delle Donne.\nLa cappella delle Donne \u00e8 la prima ad aprirsi alla vista del visitatore, trovandosi proprio all'entrata del complesso, prima della biglietteria, a livello del grande edificio d'angolo che chiudeva la facciata del complesso di Santa Maria della Scala sulla piazza del Duomo. La cappella venne edificata intorno alla met\u00e0 del Trecento come nuovo pellegrinaio femminile, in aggiunta del pi\u00f9 celebre pellegrinaio al centro del complesso.\nLe due campate di cui si compone vennero affrescate agli inizi del Quattrocento. Sono rappresentati la \"Trinit\u00e0 tra i santi Filippo e Lorenzo\" con in basso una suora in preghiera, quasi a sottolineare la destinazione a uso esclusivamente femminile degli ambienti (opera di Martino di Bartolomeo), alcuni frammenti con le \"Pie donne al sepolcro\" e l\"Orazione nell'orto\" (da riferire ad un artista vicino a Bartolo di Fredi), la \"Crocifissione\" e la sottostante \"Madonna della Misericordia\" con gli angeli che le sorreggono il manto e due gruppi di fedeli che invocano la sua protezione (opere da attribuire ad Andrea di Bartolo). Infine una \"Resurrezione\" frammentaria \u00e8 firmata da Pietro di Domenico da Siena e datata al 1487.\nSagrestia Vecchia.\n\u00c8 il primo locale che si incontra alla destra del lungo corridoio di ingresso che attraversa l'ospedale e venne edificata sul fianco destro della chiesa della Santissima Annunziata dal rettore Giovanni Buzzichelli (morto nel 1444). La funzione di questo locale era quella di ospitare le preziose reliquie acquistate dall'ospedale a Venezia nel 1359, reliquie in cui spiccava il Sacro Chiodo della Croce e conservate prima di allora nella Cappella del Manto. Le reliquie furono pagate ben 3000 fiorini d'oro, una cifra con cui all'epoca si poteva realizzare un palazzo nel centro della citt\u00e0. Si tratta di un nucleo di opere in metalli pregiati, smalti e pietre preziose di straordinario valore storico-artistico e di interesse religioso che ancora oggi costituisce per il museo una collezione di grande rilievo: essi sono esposti oggi nel primo livello al di sotto di quello della piazza.\nLa volta e le pareti furono affrescate dal dicembre 1446 al settembre 1449 da Lorenzo Vecchietta, su incarico dello stesso rettore trasmesso prima della sua morte sopraggiunta nel 1444. Le volte mostrano il Cristo al centro e le figure dei quattro evangelisti e di profeti. Il programma iconografico delle pareti \u00e8 di grande complessit\u00e0 e suggestione e raffigura il ciclo cristologico con gli \"Articoli del Credo\", con riferimenti a Nuovo e Antico Testamento.\nLa sagrestia vecchia accoglie anche il celebre affresco di Domenico di Bartolo del 1444 e raffigurante la \"Madonna della Misericordia\" o \"Madonna del Manto\". Realizzato inizialmente per la Cappella delle reliquie, fu da l\u00ec staccato e trasferito qui nel 1610.\nNel 1445 trov\u00f2 posto nella Sagrestia anche un armadio per le reliquie, \"l'Arliquiera\", dipinta anch'essa dal Vecchietta e attualmente in deposito nella Pinacoteca Nazionale di Siena.\nCappella della Madonna.\nVi si accede dalla Sagrestia vecchia e si trova, come la sagrestia vecchia stessa, a ridosso del fianco destro della chiesa. Fu edificata intorno al 1680 per la volont\u00e0 di suor Elisabetta Biagini, nello stesso luogo dove si trovava una pi\u00f9 antica cappella dedicata ai santi Gioacchino e Anna.\nConserva un ciclo settecentesco dedicato alla Madonna, opera del pittore Giuseppe Nicola Nasini, realizzato in collaborazione con il figlio Apollonio. La decorazione \u00e8 costituita da due grandi tele poste sulla parete destra, entro cornici a stucco, raffiguranti la \"Nativit\u00e0 della Vergine\" e la \"Presentazione al Tempio\"; nella parte opposta un altro dipinto, sempre su tela, con la \"Fuga in Egitto\". Una serie di affreschi, raffiguranti l\"Incoronazione della Madonna\", la \"Vergine incoronata dalla Trinit\u00e0\" e alcuni \"Angeli con gli strumenti della Passione\" caratterizzano invece le volte, i peducci e il soffitto. Si tratta probabilmente di una delle ultime realizzazioni di Giuseppe Nicola Nasini, il pi\u00f9 autorevole esponente della pittura senese di questo periodo.\nSull'altare \u00e8 posta un'interessante tavola cuspidata dei primi del Quattrocento, opera del pittore senese Paolo di Giovanni Fei, raffigurante la \"Madonna col Bambino circondata da sette angeli\". Il dipinto, che era custodito da suor Elisabetta, fu collocato nella cappella al momento della sua ristrutturazione.\nQui si trova anche la pala con la \"Strage degli Innocenti\" di Matteo di Giovanni (1482), in deposito dalla chiesa di Sant'Agostino: nel concitato e drammatico svolgersi degli avvenimenti, alcuni fanciulli guardano divertiti da un affaccio, come se fossero a teatro, un motivo presente anche nell'analoga rappresentazione nel pavimento del Duomo di Siena.\nChiesa della Santissima Annunziata.\nNata come cappella dello \"spedale\", si trova nel suo nucleo pi\u00f9 antico, documentato gi\u00e0 in un atto di donazione del 29 marzo 1090. Oggi vi si accede dalla Cappella della Madonna. La chiesa dovette essere edificata nel 1257, ma completamente trasformata nella seconda met\u00e0 del XV secolo, ad opera di Guidoccio di Andrea, con l'aiuto, tra gli altri, del celebre Francesco di Giorgio Martini, a cui spettano le decorazioni (perdute) della \"nobil tribuna\", cio\u00e8 la zona absidale stessa, e quella del \"palcho a scatole\", cio\u00e8 dei cassettoni nel soffitto.\nAlla fine del Seicento le disposizioni testamentarie di Agostino Chigi, gi\u00e0 rettore dell'ospedale, permisero la ricostruzione dell'altare maggiore, che fu rifatto in marmo da Giuseppe Mazzuoli e sulla cui sommit\u00e0 venne posto il bellissimo \"Cristo\" bronzeo di Lorenzo Vecchietta (1476), di ispirazione donatelliana. In quell'occasione vennero anche creati due altari laterali, cui si aggiunsero altri due nel primo Settecento.\nAl 1730 risale la decisione di ridecorare il catino absidale, cui contribu\u00ec entro i due anni successivi Sebastiano Conca, dipingendovi la \"Piscina Probatica\" narrata nel Vangelo di Giovanni.\nAtrio.\nUscendo dalla chiesa ci si trova presso un vano che costituiva l'ingresso principale fino al XIX secolo, e che infatti si trova dietro la facciata centrale pi\u00f9 antica del complesso. Qui si trovano un soffitto rinascimentale e numerose lastre tombali, gi\u00e0 nella chiesa dell'ospedale, tra cui, a sinistra per chi proveniva dalla piazza, la tomba di Jacopo Tondi, opera del 1507 forse di Giacomo Cozzarelli. Qui si trova anche il grande sepolcreto dei rettori, voluto da Agostino Chigi e originariamente posto al centro della chiesa, diviso in 44 formelle in ognuna delle quali \u00e8 posto il nome e l'arme dei vari rettori, a partire da Giovanni di Tese Tolomei (1314-1399). Al centro del grande bassorilievo policromo \u00e8 posto proprio lo stemma Chigi sormontato da quello della Scala, con le iniziali AC (Agostino Chigi). L'opera fu realizzata, su disegno tradizionalmente attribuito a Ventura Salimbeni, da Ascanio Covatti.\nCappella delle Reliquie.\nSi trova alla destra dell'atrio e fu edificata nella seconda met\u00e0 del Trecento per accogliere le gi\u00e0 citate reliquie acquistate nel 1359 a Venezia e qui rimaste fino al loro trasferimento nella Sagrestia Vecchia (1444 circa). La cappella \u00e8 detta anche \"Cappella del Manto\", dal nome dal gi\u00e0 citato affresco di Domenico di Bartolo del 1445, conservato qui fino al 1610, quando fu collocato anch'esso nella Sagrestia Vecchia, dove si trova tuttora.\nLe tre campate della cappella sono suddivise da archi a crociera: nelle prime due verso l'esterno nel 1370 Cristoforo di Bindoccio e Meo di Pero affrescarono una \"Madonna in trono e alcuni santi\" nelle pareti e nei sottarchi. Nella terza invece, nel 1513, per volont\u00e0 di Pandolfo Petrucci, signore di Siena e Rettore del Duomo, vennero realizzate da Domenico Beccafumi altre due importanti opere: la lunetta affrescata raffigurante l\"Incontro alla Porta Aurea\" e la tavola con la \"Trinit\u00e0 e i santi Cosma, Giovanni Battista, Giovanni Evangelista e Damiano\" attualmente conservata nella Pinacoteca Nazionale di Siena. Di fronte alla lunetta del Beccafumi abbiamo invece una panoramica della citt\u00e0 di Roma, per opera di collaboratori del Beccafumi.\nCorsie centrali.\nA sinistra del Pellegrinaio e parallelamente ad esso si trovano le lunghe sale di Sant'Ansano e, pi\u00f9 oltre, di San Galgano, rispettivamente antiche corsie famminile e maschile dell'ospedale. Edificati negli ultimi decenni del Trecento, affacciati sul Fosso di Sant'Ansano e addossati all'antico refettorio dei frati, attualmente i due locali sono adibiti a spazio espositivo temporaneo. Sulle pareti si vedono tracce di affreschi che indicavano le testate dei letti. Nell'ex infermeria di San Galgano \u00e8 posto un affresco raffigurante una \"Crocifissione con la Madonna e san Giovanni apostolo\" di Paolo di Giovanni Fei, degli inizi del XV secolo.\nLa sala del Pellegrinaio.\nIl \"Pellegrinaio\" \u00e8 il vano pi\u00f9 interessante e prezioso di tutto il complesso museale. Costruito intorno al 1320-1330, fu ristrutturato intorno al 1380 e dotato dell'attuale volta a crociera agli inizi del 1400. Fu quindi affrescato da vari artisti negli anni 1440-1444, conservando un importante ciclo esaltante la missione dell'ospedale. Gli affreschi del Pellegrinaio non solo rappresentano un ciclo quattrocentesco di grande originalit\u00e0 e suggestione, ma sono anche una testimonianza iconografica unica in Europa sulla vita ospedaliera dell'epoca, con descrizioni minute dei costumi, degli oggetti e dei fondali architettonici. Dal primo affresco a sinistra e procedendo in senso orario troviamo:\nQuesto locale fu costruito inizialmente per offrire ospitalit\u00e0 ai numerosi pellegrini in transito a Siena (da cui il nome). Nel Quattrocento si decise tuttavia di conferirgli il ruolo di salone di rappresentanza, per poi assolvere le pi\u00f9 svariate funzioni nel corso dei secoli, inclusa quella di accogliere i degenti. \u00c8 stata corsia ospedaliera fino al 1995.\nPasseggio.\nDa quest'ultima stanza si accede al \"Passeggio\", un vasto e luminoso ambiente che ha per secoli costituito il luogo di incontro dell'ospedale. La prima documentazione relativa alla sua realizzazione risale al 1379, quando fu deciso di \u2018duplicare\u2019 il Pellegrinaio con una seconda sala ad esso contigua: la preziosa testimonianza dall'affresco del Pellegrinaio di Domenico di Bartolo con la \"Cura degli infermi\" permette di ipotizzare che questo ambiente fosse in origine coperto a travature. \u00c8 probabile che la copertura con volte a crociera risalga agli inizi del Cinquecento, mentre al secolo successivo risalgono le porte di accesso alle sale San Pio, San Leopoldo, San Giuseppe, San Carlo Alberto.\nAttualmente la grande corsia ospita alcuni gruppi scultorei. Al di sopra della porta di accesso sono presenti due stemmi: il primo, un grande scudo di legno sagomato, \u00e8 identificato da un'iscrizione nel nastro inferiore come emblema ufficiale del Regio Spedale degli Esposti. Il secondo stemma, poco pi\u00f9 grande, \u00e8 dipinto su un ovale di lamiera: come rivelano la croce d'argento, i due ordini, quello dei Santi Maurizio e Lazzaro (la croce trilobata) e quello dell'Annunziata (il pendente con la scena dell'Annunciazione), si tratta dello stemma di casa Savoia, eseguito per l'ospedale presumibilmente verso la fine del XIX secolo.\nCorsie est.\nDal Passeggio si accede a tre lunghi vani, gi\u00e0 corsie, disposti perpendicolarmente rispetto al Passeggio: la Sala San Pio, la Sala San Giuseppe e la Sala San Leopoldo.\nLa Sala di San Pio, probabilmente realizzata poco dopo la costruzione del Passeggio, fu adibita ad infermeria fino al 1975, anno in cui gran parte delle attivit\u00e0 ospedaliere vennero trasferite nel nuovo nosocomio. Sulla parete destra si conserva ancora un affresco quattrocentesco: si tratta di un'opera attribuita a Priamo della Quercia (datata attorno al 1440 circa), raffigurante due episodi della vita del beato senese Giovanni Colombini. Attualmente la grande sala ospita una sorta di quadreria, che raccoglie dipinti provenienti da conventi, oratori e chiese di ordini religiosi soppressi in epoca napoleonica e post-unitaria, dal Palazzo Pubblico, dalla residenza del Governatore Mediceo e dalle collezioni dello stesso Santa Maria della Scala. Nella sala sono inoltre ospitate due opere fondamentali per la storia dell'Ottocento accademico senese, \"Le ultime ore della libert\u00e0 senese\" (1882) e l'incompiuta \"Nerone contempla l'incendio di Roma\" di Pietro Aldi.\nLa Sala San Giuseppe ospita una serie di gessi realizzati dallo scultore senese Tito Sarrocchi. Le opere esposte sono alcuni dei circa duecento modelli in gesso donati dallo scultore al Comune di Siena nel 1894 e depositati in parte all'istituto tecnico intitolato allo scultore (in origine studio dello stesso Sarrocchi) e in parte suddivisi in vari locali comunali fino al trasferimento al Santa Maria della Scala.\nLa Sala San Leopoldo \u00e8 attualmente adibita ad ospitare la collezione permanente del museo d'arte per bambini.\nNel 2001 \u00e8 giunta in questa sezione del museo una raccolta di stampe xilografiche cinesi, proveniente dall'\"Archivio G. Cipriani\" di Firenze. Il titolo \"Arte Popolare\" rende evidente la politica culturale voluta dal governo cinese e da Mao Tse Tung. I soggetti sono tutti cuccioli e/o bambini, a volte con adulti, che fanno emergere l'aspetto giocoso ed emotivo della raccolta.\nPiano inferiore.\nCorticella.\nLa Corticella costituisce uno dei principali nodi distributori dei percorsi medievali del Santa Maria della Scala. A seguito dell'abbattimento di anonimi tramezzi, la riapertura di alcune monofore e il recupero degli originali pilastri, si \u00e8 automaticamente ricomposta l'unit\u00e0 spaziale di questo suggestivo ambiente trecentesco che, gi\u00e0 prima del suo definitivo restauro, consente la piena leggibilit\u00e0 della qualit\u00e0 materica delle murature, filtrate dalla luce naturale del velario di copertura, e ribadisce la sua originale vocazione di spazio aperto.\nDa questa corte si accede agli spazi del Fienile medievale, dove sono esposte le sculture della Fonte Gaia, all'oratorio della Compagnia di Santa Caterina della Notte, alla sede storica della Societ\u00e0 di Esecutori di Pie Disposizioni (scendendo) e ai Magazzini della Corticella, che ospitano il Tesoro di Santa Maria della Scala.\nFienile.\nNei locali trecenteschi, originariamente adibiti a ricovero per i numerosi viandanti sopraggiunti a Siena per l'Anno Santo del 1300 voluto da Bonifacio VIII, ed in seguito a \u201ccapanna da fieno\u201d, si trovano dal 2001 i marmi originali della Fonte Gaia, sia quelli quattrocenteschi di Jacopo della Quercia, sia il rifacimento ottocentesco di Tito Sarrocchi, comprensivi dei gessi relativi.\nNell'attuale allestimento nei locali del Santa Maria della Scala, ai marmi originali sono stati affiancati, per un opportuno confronto, sia i modelli in gesso del Sarrocchi, sia i calchi tratti dalla fonte di Jacopo prima dello smontaggio da piazza del Campo. Si pu\u00f2 scoprire cos\u00ec che molto spesso lo scultore purista dovette ricreare praticamente ex-novo i rilievi, a partire dai consunti mozziconi rinascimentali.\nIn futuro potrebbe anche essere ricomposta la fonte quattrocentesca nella sua interezza nei locali dell'ospedale.\nOratorio di Santa Caterina della Notte.\nDove santa Caterina da Siena sostava in preghiera e portava conforto agli ammalati, il fervore religioso dei numerosissimi devoti della santa fece erigere un oratorio. Sin dal XIV secolo la confraternita di San Michele Arcangelo, che ne era responsabile, era dedita soprattutto alla pietas per i defunti, essendo installata vicino al cimitero dell'ospedale e al cosiddetto \"carnaio\", la cui voragine precipitava dal piano superiore, corrispondente alla piazza del Duomo, fino a quello di piazza della Selva, posto molto pi\u00f9 in basso.\nNel Seicento l'oratorio venne arricchito da numerosi stucchi e dipinti, tra cui quattro tele raffiguranti la vita di santa Caterina, da riferire ai pittori senesi Rutilio Manetti e Francesco Rustici. Sull'altare \u00e8 posta una interessante \"Madonna\" in marmo del Trecento che si caratterizza probabilmente come la pi\u00f9 antica immagine cultuale della compagnia, mentre ai suoi lati sono sistemati quattro angeli e i santi Domenico e Caterina in adorazione.\nOltre ai numerosi dipinti, intagli, reliquari ed arredi, la Compagnia conserva anche una bella tavola di Taddeo di Bartolo raffigurante la \"Madonna col Bambino, quattro angeli e i santi Giovanni Battista e Andrea\", datata 1400, e quattro testate di bara con \"Santa Caterina che protegge sotto il manto quattro confratelli, Cristo risorto\", le \"Stimmate della Santa\" e la \"Deposizione\", da assegnare ad un artista senese dei primi decenni del Cinquecento.\nIl Tesoro.\nIl Tesoro, riallestito nel 2011 nel magazzini della Corticella, nacque intorno a un importante gruppo di reliquie \u2013 con i loro contenitori in oro, argento e pietre preziose\u00a0\u2013 proveniente dalla cappella imperiale di Costantinopoli. Venne comprato nel 1359 attraverso il mercante fiorentino Pietro di Giunta Torrigiani, che a sua volta lo aveva acquistato direttamente dall'imperatrice, forse costretta a metterle in vendita per far fronte a momenti finanziariamente difficili.\nL'acquisizione del gruppo di reliquie da parte del Santa Maria della Scala avvenne dopo una laboriosa trattativa condotta per accertarne l'autenticit\u00e0, comprovarne l'effettiva provenienza dal tesoro imperiale e stabilirne il valore, fissato nella cifra di 3.000 fiorini, cifra con cui si potevano comprare una decina di poderi o farsi un palazzo in citt\u00e0. Il contratto venne steso il 28 maggio 1359 in forma di donazione per aggirare l'accusa di far commercio di cose sacre. L'acquisto delle reliquie bizantine fece salire enormemente il prestigio della grande istituzione senese, che, proprio a partire da quell'anno, incominci\u00f2 a celebrare pubblicamente la festa dell'Annunciazione, a cui era dedicata la sua chiesa, e ad esporre le reliquie da un'apposita finestra. L'immenso tesoro religioso giunto al Santa Maria della Scala formava un nucleo unico, che portava con s\u00e9 leggende famose.\nEmerse su tutti il reliquiario contenente il Sacro Chiodo della Croce, appartenuto all'imperatore Costantino, eccezionale sia per il valore religioso che per la sua integrit\u00e0. Il reliquiario realizzato in argento dorato, fu eseguito nel XIV secolo da un orafo senese (cui spetta la base con i bellissimi piedi a forma di leone, ispirati a Giovanni Pisano) assemblando parti di probabile provenienza oltralpina (il \u201cnodo\u201d), smalti champlev\u00e9s e due bicchieri in cristallo di rocca di fattura veneziana. Come detto, questa viene considerata la reliquia pi\u00f9 importante dell'ospedale: un intero chiodo di quelli utilizzati per inchiodare Cristo sulla croce.\nTutti i materiali sono comunque caratterizzati da raffinate figurazioni a smalto cloisonn\u00e9 (tecnica tipicamente bizantina), preziosi rilievi a sbalzo, oggetti con pietre preziose incastonate, pasta vitrea, perle e materiali filigranati.\nLe reliquie costantinopolitane (e i reliquiari) non erano un nucleo in s\u00e9 concluso, ma aperto ad arricchimenti devozionali propri della realt\u00e0 senese. Ad esse infatti, nel corso dei secoli, se ne aggiunsero molte altre. Si tratta di oreficerie gotiche, di sontuosi cofanetti del Quattro, Cinque, Sei e Settecento, di calici, di reliquiari di varie forme, tra cui uno spettante al celebre orafo quattrocentesco Goro di ser Neroccio.\nOltre alle reliquie nel tesoro figura anche un monumentale evangelario, un libro che contiene le lezioni tratte dai Vangeli per l'intero anno liturgico, formato da 318 fogli di pergamena. Contiene le miniature dei quattro Evangelisti, oltre a numerose iniziali decorate per la maggior parte a motivi vegetali e animali. Le miniature furono eseguite alla fine dell'XI secolo a Costantinopoli, nell'ambito degli ateliers monastici. I due piatti della copertura sono in argento dorato su anima in legno e contengono placchette in oro con smalti.\nDel tesoro fa parte inoltre un raffinato paliotto d'altare con storie di Cristo e santi in seta e oro filato dei secoli XV e XVII, realizzato probabilmente su cartone dai pittori quattrocenteschi Liberale da Verona e Girolamo da Cremona.\nLivello sui Fossi di Sant'Ansano.\nScendendo fino al livello pi\u00f9 basso si arriva all'altezza, sul lato sud, di via dei Fossi di Sant'Ansano.\nMuseo archeologico nazionale.\nDal 1993 qui \u00e8 ospitato il Museo archeologico nazionale di Siena. Allestito nei locali sotterranei appositamente recuperati adibiti un tempo a depositi, magazzini e vani tecnici, ospitano le collezioni archeologiche e i materiali provenienti dal territorio senese, in circa 2500 metri quadrati che possono essere percorsi in una sequenza continua di grande suggestione, lungo i quali trovano posto sia le opere ordinate secondo criteri topografici, sia quelle provenienti dalle collezioni entrate progressivamente a far parte del museo senese.\nQueste ultime infatti furono per la prima volta ordinate dal grande studioso senese Ranuccio Bianchi Bandinelli nel 1933, come Antiquarium comunale. Si trattava di donazioni di eruditi e nobili senesi che, gi\u00e0 dalla met\u00e0 del Settecento, confluirono nella Biblioteca degli Intronati, in cui fu costituito un primo nucleo di antichit\u00e0 arricchito nel corso dell'Ottocento da ulteriori lasciti e da materiali rinvenuti in citt\u00e0 nel corso degli scavi. A ci\u00f2 si aggiunsero ulteriori donazioni come, ad esempio, quelle del marchese Piero Bargagli Petrucci e del marchese Chigi Zondadari, costituite per la maggior parte da ritrovamenti e da materiali di scavi condotti nella propriet\u00e0 di famiglia.\nCompagnia di Santa Maria sotto le Volte.\nLa Confraternita dei Disciplinati di Maria Santissima, poi Societ\u00e0 di Esecutori di Pie Disposizioni \u00e8 la pi\u00f9 antica compagnia laicale posta nei sotterranei del Santa Maria della Scala. Sorta inizialmente nella Cattedrale di Siena, dell'esistenza della confraternita, dedita alle opere pie, ne fa menzione in una lettera anche santa Caterina. Il 14 aprile 1785 una delibera granducale includeva la compagnia tra quelle soppresse, riformandola come Societ\u00e0 di Esecutori di Pie Disposizioni dedicata ad opere caritatevoli, privandola per\u00f2 degli aspetti religiosi. Solo nel 1792 il granduca Ferdinando III ripristin\u00f2 definitivamente la Societ\u00e0 come confraternita religiosa.\nIl patrimonio artistico della societ\u00e0, che nel corso dei secoli si \u00e8 arricchito sia di arredi che di opere, dovute anche ai lasciti di artisti a cui la stessa istituzione elargiva borse di studio, \u00e8 ancora oggi cospicuo anche se per lo pi\u00f9 conservato nella sede di via Roma dove si trovano, infatti, numerose opere mobili come dipinti e arredi di scuola senese. Al Santa Maria della Scala \u00e8 ancora comunque conservato un bellissimo crocifisso ligneo tra le figure in terracotta di san Bernardino e santa Caterina, che la tradizione indica come quello che indusse san Bernardino a indossare l'abito francescano. Sull'altro altare dell'oratorio \u00e8 posta invece una tela di Alessandro Casolani con la \"Madonna col Bambino e i santi Pietro e Paolo\". La sagrestia conserva tra l'altro interessanti affreschi attribuiti ad Andrea Vanni e a Luca di Tomm\u00e8.\nDurante i lavori di restauro, inoltre, nel retro di un'intercapedine, murata da oltre due secoli, posta lungo una scala che conduce alla sede storica della Societ\u00e0 di Esecutori di Pie Disposizioni \u00e8 venuto alla luce un vasto ciclo affrescato di primo Trecento, raffigurante una \"Tebaide\", da riferire all'ambito di Ambrogio Lorenzetti: si tratta della scoperta pi\u00f9 importante degli ultimi venti anni per la scuola pittorica senese anteriore alla peste nera del 1348.\nDa rilevare, infine, la collezione dei saggi di studio lasciata dai principali artisti dell'Ottocento senese. Tale nucleo \u00e8 il frutto del lavoro di scultori e pittori che usufruirono di borse di studio, il cosiddetto Alunnato Biringucci, indetto dalla istituzione, grazie ai lasciti di confratelli e benefattori.\nChiasso di Sant'Ansano.\nIl Chiasso vecchio di Sant'Ansano \u00e8 una grande strada coperta che risale dal livello della piccola piazza della contrada della Selva, ai piedi della collina su cui si erge l'ospedale, fino alla Corticella. La strada \u00e8 stata progressivanente chiusa e coperta con un soffitto a volta venendo ad assumere, nel XV secolo, la funzione di asse del traffico interno del grande complesso ospedaliero. Il recente ed accurato restauro del Chiasso di Sant'Ansano, ha riportato alla luce le caratteristiche appartenute alla strada tra XIII e XV secolo."}
{"id": "859933", "revid": "1494169", "url": "https://it.wikipedia.org/wiki?curid=859933", "title": "Formula 3000 giapponese 1987", "text": "La stagione 1987 della Formula 3000 giapponese si corse su 9 gare. Sostitu\u00ec di fatto la Formula 2 che si disputava fino alla stagione precedente. Parteciparono 18 differenti team, 22 differenti piloti, 2 differenti telaisti e 3 differenti motoristi. La serie venne vinta dal pilota nipponico Kazuyoshi Hoshino che utilizz\u00f2 una March 87B-Honda e una Lola T87-50-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR=ritirato DIS=squalificato"}
{"id": "859938", "revid": "93685", "url": "https://it.wikipedia.org/wiki?curid=859938", "title": "Madonna col Bambino (Filippo Lippi 1448)", "text": ""}
{"id": "859952", "revid": "889336", "url": "https://it.wikipedia.org/wiki?curid=859952", "title": "Charles Henry Plumb", "text": "Attivit\u00e0 politica.\nFra i fondatori della National Farmers Union, fu il presidente dell'organizzazione dei contadini inglesi e gallesi fra il 1970 e il 1979 e venne nominato nella Commissione d'inchiesta sull'epidemia di afta epizootica scoppiata nel Regno Unito nel 1967.\n&lt;br&gt;Eletto deputato al Parlamento europeo nel collegio dei Cotswolds nel 1979 e vi rest\u00f2 fino al 1999, diventandone presidente dal 1987 al 1989.\n&lt;br&gt;Il 6 aprile 1987 stato insignito del titolo di Pari a vita di Coleshill, nella Contea del Warwickshire."}
{"id": "859953", "revid": "287204", "url": "https://it.wikipedia.org/wiki?curid=859953", "title": "Madonna col Bambino (Filippo Lippi)", "text": ""}
{"id": "859954", "revid": "7120391", "url": "https://it.wikipedia.org/wiki?curid=859954", "title": "Barone Plumb", "text": ""}
{"id": "859957", "revid": "152416", "url": "https://it.wikipedia.org/wiki?curid=859957", "title": "Opera viva", "text": ""}
{"id": "859960", "revid": "767487", "url": "https://it.wikipedia.org/wiki?curid=859960", "title": "Jos\u00e9 \u00c1ngel Iribar", "text": "Carriera.\nGiocatore.\nClub.\n\u00c8 il giocatore dell'Athletic Club che conta pi\u00f9 presenze totali in prima squadra (614), pi\u00f9 presenze in campionato (466), pi\u00f9 presenze in Copa del Rey (99) e pi\u00f9 presenze in Coppa UEFA (49).\nDebutt\u00f2 nella Primera Divisi\u00f3n spagnola il 23 settembre 1962 durante Malaga-Athletic 2-0, subentrando a Carmelo Cedr\u00fan, all'epoca \"bandiera\" dei baschi. Al termine della sua carriera, ironia della sorte, venne sostituito da Andoni Cedr\u00fan, figlio dello stesso Carmelo.\nCon l'Athletic Club vinse due edizioni dell'allora \"Copa del General\u00edsimo\", nel 1969 e nel 1972-1973, e giunse in finale di Coppa UEFA nel 1976-1977. Vinse, inoltre, il Trofeo Zamora come miglior portiere nel 1970.\nNel dicembre del 1976, prima di una gara con la Real Sociedad, Iribar e il capitano degli avversari Kortabarr\u00eda portarono in campo una Ikurri\u00f1a, la bandiera basca, stendendola nel cerchio di centrocampo: fu la prima esposizione pubblica della bandiera dopo la morte del dittatore spagnolo Francisco Franco. Successivamente inizi\u00f2 ad interessarsi alla politica locale e divenne un sostenitore di Herri Batasuna.\nNazionale.\nGioc\u00f2 49 partite con la Nazionale spagnola, nelle quali sub\u00ec 42 reti. Esord\u00ec l'11 marzo 1964 in Spagna- (5-1). Con la maglia delle \"Furie rosse\" vinse l'Europeo del 1964, partecipando inoltre alle edizioni dei Mondiali del 1966 e alle qualificazioni del 1970 e del 1974, e degli Europei del 1968 e del 1972. Concluse la carriera in Nazionale il 24 aprile 1976 in Spagna- (1-1).\nAllenatore.\nNel 1980 si ritir\u00f2 dal calcio giocato ed entr\u00f2 nello staff tecnico dell'Athletic Club. Nel 1983 divenne per una stagione l'allenatore dell'Athletic B e giunse al secondo posto della Segunda Divisi\u00f3n, il massimo risultato mai raggiunto da questa squadra. Due anni pi\u00f9 tardi si sedette per una stagione sulla panchina della prima squadra, ma giunse solo tredicesimo.\nDal 1999 \u00e8 selezionatore e allenatore dell'Euskal Selekzioa, la rappresentativa formata da soli giocatori baschi."}
{"id": "859962", "revid": "729019", "url": "https://it.wikipedia.org/wiki?curid=859962", "title": "Darren Junee", "text": ""}
{"id": "859963", "revid": "1543377", "url": "https://it.wikipedia.org/wiki?curid=859963", "title": "Harry Kewell", "text": "\u00c8 stato campione d'Europa con il Liverpool nel 2005 e Calciatore oceaniano dell'anno per tre volte. \u00c8 considerato inoltre, il pi\u00f9 forte e talentuoso giocatore della Nazionale australiana di tutti i tempi. Soprannominato \"The Jewel\" (il gioiello), per la tecnica sopraffina ma anche per la sua fragilit\u00e0, con i \"Socceroos\" ha esordito nel 1996, ed ha giocato 58 partite segnando 17 reti. Ha disputato con l'Australia, i Mondiali 2006, i Mondiali 2010, la Confederations Cup nel 1997, la Coppa d'Asia 2007 e la Coppa d'Asia 2011, persa in finale contro il Giappone.\nCaratteristiche tecniche.\nEra un centrocampista di piede sinistro, che prediligeva il ruolo di esterno di centrocampo. Era in grado di ricoprire anche il ruolo di trequartista e di seconda punta.\nEra dotato di un'ottima tecnica, con un buon dribbling; in carriera per\u00f2 \u00e8 stato spesso frenato dagli infortuni che ne hanno condizionato il rendimento. \u00c8 anche un rigorista e ottimo battitore di calci piazzati.\nCarriera.\nGiocatore.\nInizi.\nKewell inizia a giocare a calcio nella squadra della sua scuola, la Westfields Sports High School. All'et\u00e0 di 15 anni parte per l'Inghilterra insieme al suo futuro compagno di nazionale Brett Emerton per fare un provino per il Leeds United. Vennero presi entrambi ma solo Kewell riusc\u00ec a rimanere grazie al fatto che suo padre era Inglese mentre Emerton venne rimandato indietro per problemi legati all'ottenimento del permesso di soggiorno.\nLeeds United.\nKewell fa il suo esordio in prima squadra a 17 anni, il 30 marzo 1996 nella sconfitta per 0-1 contro il . Un mese dopo fa il suo debutto anche nella Nazionale di calcio australiana, nella partita contro il . Per vedere il suo primo gol con la maglia del Leeds United occorre per\u00f2 attendere l'ottobre 1997, in una partita di League Cup contro lo Stoke City.\nKewell in questo periodo gioca come attaccante sinistro, formando una forte coppia d'attacco con l'altro australiano Mark Viduka, e trascinando il Leeds UTD sino alla semifinale di UEFA Champions League nel 2000-01. Le difficolt\u00e0 finanziarie del club daranno il via a una serie di partenze dei giocatori pi\u00f9 importanti e i gol della coppia d'attacco australiana non riusciranno a impedire la retrocessione in First division nel 2002-03.\nAi ferri corti con la societ\u00e0, Kewell finir\u00e0 per trasferirsi al nella stagione successiva.\nLiverpool.\nIl rapporto col Leeds United fin\u00ec in maniera traumatica, con un controverso trasferimento al e una serie di dichiarazioni del giocatore contro la vecchia societ\u00e0, i compagni e l'allenatore. Prima di approdare in Inghilterra, Kewell ricevette offerte dal , , , e , Dopo una lunga serie di infortuni che lo tormentarono sino all'ottobre 2004 Kewell riusc\u00ec ad affermare il suo valore anche nella nuova societ\u00e0, contribuendo alla vittoria in UEFA Champions League del 2005. Kewell divent\u00f2 cos\u00ec il secondo calciatore australiano a vincere la UEFA Champions League (dopo Craig Johnston), giocando la partita che il Liverpool vinse contro il ai rigori.\nNel novembre 2005, Kewell, recuperato dall'infortunio alla gamba che lo costrinse ad essere sostituito nella prima mezz'ora della finale, espresse il suo forte desiderio di voler ripagare la fiducia ripostagli dal tecnico Rafael Ben\u00edtez che lo aveva schierato titolare.\nNella stagione 2005-2006 Kewell dimostr\u00f2 che, essendo egli capace di segnare gol e di servire assist, la sua prestazione mediocre fu un problema soprattutto psicologico piuttosto che fisico. In quella stagione Kewell gioc\u00f2 anche la finale di FA Cup, ma venne sostituito solo dopo 48 minuti per dolori agli addominali. A fine stagione poi fu confermato dalla societ\u00e0 e si dedic\u00f2 solo ad essere pronto fisicamente per i Mondiali di calcio 2006 in Germania.\nIl 30 aprile 2007 Kewell torn\u00f2 in campo dopo quasi un anno di assenza. Entr\u00f2 grazie ad una sostituzione in un \"mini-derby\" tra le riserve del e quelle dell'. In quella stagione gioc\u00f2 diverse partite, tra cui una eccellente contro il Charlton Athletic F.C., durante la quale Kewell mise la sua firma con un assist e un gol su rigore al 90' minuto. Per questo divenne ipotizzabile una sua presenza nella vicina finale ad Atene di UEFA Champions League che attendeva il Liverpool FC nuovamente contro il . Kewell, entrando nel secondo tempo al posto di Bolo Zenden, gioc\u00f2 la finale, che si concluse con la vittoria del Milan per 2-1.\nGalatasaray.\nDopo alcune voci di mercato che lo volevano alla Juventus, alla Roma o al , il 4 luglio 2008 il Galatasaray ha annunciato l'ingaggio dell'attaccante che il giorno dopo ha firmato un contratto di due anni con il club campione di Turchia. Soprannominato \"The Wizard of Oz\" dai tifosi dei giallo rossi.\nEsordisce con il club turco, in Supercoppa Turca, subentrando nel secondo tempo e segnando il suo primo gol contro il Kayserispor. Il primo gol in campionato arriva nella vittoria per 4-1 contro il Denizlispor. Il 23 ottobre 2008, Kewell segna il gol vittoria in Coppa UEFA contro l'Olympiacos.\nNella stagione 2009\u201310 Kewell realizza 14 reti in 28 gare, in tutte le competizioni. Di questi, 9 in 17 gare in campionato.\nMelbourne Victoy, Al-Gharafa e Melbourne Heart.\nIl 20 agosto 2011 Kewell fa ritorno in Australia nel Melbourne Victory, con cui firma un triennale.\nKewell fa la sua prima presenza nella A-League l'8 ottobre contro il Sydney FC, di fronte a 40.000 spettatori all'Etihad Stadium. La prima rete con la nuova maglia, arriva su rigore contro il Gold Coast United il 26 novembre 2011.\nIl 24 giugno 2012 annuncia di tornare a giocare in Europa a causa di problemi familiari, dopo aver concluso la stagione con 25 presenze a 8 reti.\nIl 6 aprile 2013 viene ingaggiato dall'Al-Gharafa, club militante in Qatar Stars League. Kewell debutta con la sua nuova squadra il 7 aprile contro l'Al Sadd. Disputa solo tre partite, preso come sostituto di Mark Bresciano e segna anche una rete.\nIl 5 giugno 2013 firma un contratto con il Melbourne Heart, voluto fortemente dall'allenatore John Aloisi. Durante la prima gara della stagione contro la sua ex squadra, il Melbourne Victory, si infortuna restando fermo 3 settimane.\nRitiro.\nMartoriato dai infortuni e problemi fisici, il 26 marzo 2014 decide di ritirarsi al termine della stagione.\nNazionale.\n1996-2006.\nKewell debutt\u00f2 con la nazionale australiana contro il Cile il 23 aprile 1996, e divent\u00f2 il pi\u00f9 giovane giocatore ad aver mai vestito la maglia della sua nazionale, a 17 anni e 7 mesi.\nNel novembre 2005 l'Australia si qualific\u00f2 per i Mondiali di calcio 2006 in Germania. Per vincere il girone delle qualificazioni ed andare di fatto in Germania, l'Australia dovette battere l'Uruguay in uno spareggio che si concluse con la vittoria della nazionale australiana ai rigori per 4-2. Kewell, entrato a inizio ripresa, mise la sua firma segnando il primo rigore a favore dell'Australia. Kewell fu schierato titolare durante la prima partita dell'Australia contro il Giappone, ed entr\u00f2 da sostituto in quella seguente contro il Brasile. Fu decisivo nell'ultima partita del girone, contro la Croazia, dove segn\u00f2 il gol del 2-2 e permise cos\u00ec all'Australia di accedere alla fase eliminatoria per la prima volta nella sua storia. A causa di una infiammazione tendinea al piede sinistro, Kewell non pot\u00e9 giocare gli ottavi di finale, che videro l'Australia essere sconfitta dall'Italia per 1-0 e quindi eliminata.\n2006-2012.\nKewell non ha giocato per un anno in nazionale dopo la Coppa del Mondo in Germania, ma venne comunque convocato per la Coppa d'Asia 2007 divenendo comunque, una pedina fondamentale dello scacchiere di Graham Arnold. Il suo nono gol in nazionale \u00e8 arrivato contro la Thailandia, nella partita terminata 4-0. Dopo la fase a gironi, nei quarti di finale contro il Giappone l'Australia perde ai calci di rigore venendo cos\u00ec eliminata dalla coppa asiatica.\nFa parte dei 23 dell'Australia per la spedizione ai Mondiali di calcio 2010 in Sudafrica. Non gioca per\u00f2, la partita d'esordio dei canguri contro la Germania, persa 4-0. Nella seconda partita del girone contro il Ghana procura il rigore (poi trasformato da Asamoah Gyan) e viene espulso dall'arbitro Roberto Rosetti nel primo tempo, per aver toccato il pallone con la mano sulla linea di porta. Dopo la gara, Kewell si mostrer\u00e0 contrario alla decisione dell'arbitro italiano, dichiarando che ha \"ucciso il suo mondiale\".\nPrende parte alla Coppa d'Asia 2011 che si svolge in Qatar. Va in gol nella prima gara contro l'India, con un tiro di sinistro da fuori area di rigore. Il secondo gol arriva nei quarti di finale, contro l'Iraq, con un colpo di testa al 118' minuto del tempo supplementare che ha permesso ai \"Socceroos\" di approdare in semifinale per la prima volta nella loro storia. Segna il suo ultimo gol nei primi minuti contro l'Uzbekistan, che viene travolto 6-0: tale risultato consente all'Australia di approdare in finale, che la vedr\u00e0 sconfitta contro il Giappone.\nAllenatore.\nIl 23 luglio 2015 diventa il nuovo tecnico della formazione \"under-23\" del Watford; viene esonerato il 13 aprile 2017, dopo una stagione negativa dove la squadra ha raccolto soltanto due vittorie.\nIl 23 maggio sostituisce Dermot Drummy al Crawley Town, diventando cos\u00ec il primo australiano ad allenare una squadra professionistica inglese.\nIl 1\u00ba agosto 2020 viene assunto dall'. Tuttavia il 7 marzo 2021 viene esonerato."}
{"id": "859964", "revid": "599013", "url": "https://it.wikipedia.org/wiki?curid=859964", "title": "Oliven\u00e7a", "text": ""}
