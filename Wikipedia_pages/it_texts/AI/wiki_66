{"id": "889978", "revid": "132406", "url": "https://it.wikipedia.org/wiki?curid=889978", "title": "Congresso Nazionale Indiano", "text": "Il Congresso Nazionale Indiano (, INC) \u00e8 un partito politico indiano secolarista. Fu fondato nel 1885 da Allan Octavian Hume, Dadabhai Naoroji e Sir Dinshaw Edulji Wacha, e divenne ben presto il riferimento politico nazionale del movimento d'indipendenza indiano, con pi\u00f9 di 15 milioni di indiani attivi nelle sue organizzazioni e pi\u00f9 di 70 milioni aderenti alla sua lotta contro l'imperialismo britannico. Dopo l'indipendenza del paese divenne il partito politico dominante, e la sua egemonia di consensi \u00e8 stata insidiata seriamente dagli altri partiti solo dalla fine del ventesimo secolo, soprattutto dal Partito del Popolo Indiano (BJP). Il partito \u00e8 a capo della coalizione (l'Alleanza Progressista Unita) che ha governato il Paese fino al 12 maggio 2014, quando il BJP ha vinto le elezioni portando al governo Narendra Modi.\nPresidente del partito \u00e8 Sonia Gandhi. Il 28 gennaio 2007, incontrando a Nuova Delhi il presidente dell'Internazionale Socialista, Gi\u014drgos Papandreou, Sonia Gandhi ha chiesto l'ammissione del Partito del Congresso come membro a pieno titolo della famiglia socialista internazionale.\nLa storia.\nLa storia dell'INC si divide in tre fasi distinte:\nLa fase pre-indipendenza.\nFondato nel 1885 con l'obiettivo di ottenere una maggiore partecipazione del ceto agiato e dotato di istruzione della societ\u00e0 indiana all'interno del governo, l'INC non manifest\u00f2 inizialmente alcuna opposizione al dominio coloniale inglese. Il primo congresso del partito, tenutosi a Bombay fu organizzato da personalit\u00e0 di spicco della comunit\u00e0 indiana, compreso lo scozzese membro della Societ\u00e0 Teosofica Allan Octavian Hume, e con il saluto e l'approvazione ufficiale dell'allora vicer\u00e9 britannico Lord Dufferin. Fu eletto Presidente del partito un altro fondatore storico, Womesh Chandra Bonerjee.\nIn realt\u00e0 il primo congresso dell'INC avrebbe dovuto tenersi a Pune, ma fu necessario scegliere una nuova sede a causa dello scoppio di una terribile epidemia. Fu cos\u00ec che la prima sessione del congresso si tenne dal 28 al 31 dicembre del 1885 alla presenza di 72 delegati.\nCon il trascorrere di pochi anni, tuttavia, la linea iniziale di non opposizione al dominio coloniale britannico mut\u00f2 bruscamente con una forte opposizione al governo e con l'inserimento all'interno del movimento d'indipendenza indiano. A partire da questo momento si crearono due posizioni, quella del \"Garam Dal\" o degli \"estremisti\", capitanata dal nazionalista indiano Bal Gangadhar Tilak, e quella del \"Naram Dal\" o dei \"moderati\", capitanata dal leader politico Gopal Krishna Gokhale. Sotto la guida di quest'ultimo, l'INC divenne il primo grande movimento di massa in India contro il governo britannico, e contava fra le sue file diversi milioni di sostenitori ed appartenenti.\nA quel tempo il partito divenne la fucina dove si forgiarono i pi\u00f9 importanti ed i pi\u00f9 grandi personaggi politici dell'epoca, quali Bal Gangadhar Tilak, Bipin Chandra Pal, Lala Lajpat Rai e Mohammad Ali Jinnah (quest'ultimo leader della Lega Musulmana Panindiana e personaggio fondamentale per la creazione dello stato del Pakistan); tutti questi personaggi gravitarono intorno al personaggio icona di quel periodo: Dadabhai Naoroji, capo politico della \"Associazione Nazionale Indiana\" (una formazione politica indipendentista) e il primo membro indiano ad entrare nella Camera dei Comuni.\nCon l'assunzione della direzione da parte di Gandhi, il Congresso divenne un movimento sempre pi\u00f9 importante. Gi\u00e0 nel 1920 Gandhi era riuscito a creare un'alleanza con il Movimento Khalifat (favorevole alla difesa dell'impero Ottomano), primo passo per una pi\u00f9 ampia alleanza tra ind\u00f9 e musulmani in funzione anti-britannica.\nDa quel momento poi le iniziative si moltiplicarono e il Congresso divenne il punto di riferimento della lotta anticoloniale indiana."}
{"id": "889979", "revid": "289247", "url": "https://it.wikipedia.org/wiki?curid=889979", "title": "Indian National Congress", "text": ""}
{"id": "889980", "revid": "1769697", "url": "https://it.wikipedia.org/wiki?curid=889980", "title": "Roots rock", "text": "Il roots rock \u00e8 un genere musicale nato negli Stati Uniti intorno alla met\u00e0 degli anni ottanta, dall'allontanamento di alcuni gruppi dai suoni pop tipici del periodo e dal riavvicinamento ai valori ed ai suoni del rock classico degli anni cinquanta e sessanta.\nIl \"Roots Rock\", nel quale confluiscono elementi stilistici ripresi dal rock and roll, dal blues e dal country, si diffuse inizialmente nelle radio dei college americani. Molti dei gruppi che esplorarono il genere, quali The Beat Farmers, i Del Lords, The Long Ryders inizialmente si ispirarono alla musica dei Creedence Clearwater Revival, ai quali per\u00f2 si affiancarono artisti e gruppi che si discostarono da qualsiasi fonte di ispirazione per trarne un genere nuovo. Tra questi John Mellencamp, John Doe, T-Bone Burnett, John Fogerty (cantante e chitarrista dei Creedence Clearwater Revival) e i Los Lobos (conosciuti grazie a \"La Bamba\").\nIl genere riscosse un discreto successo nei primi anni ottanta. Molti dei suoi esponenti continuarono a produrre musica anche nei primi anni novanta, nei quali emersero tra gli altri nuovi gruppi come Wilco e Son Volt."}
{"id": "889981", "revid": "131358", "url": "https://it.wikipedia.org/wiki?curid=889981", "title": "BSK Belgrado", "text": ""}
{"id": "889986", "revid": "547034", "url": "https://it.wikipedia.org/wiki?curid=889986", "title": "Kup Mar\u0161ala Tita", "text": "La Kup Mar\u0161ala Tita (, ), pi\u00f9 spesso nota come Coppa di Jugoslavia (, , , ) \u00e8 stata la coppa nazionale di calcio jugoslava.\nQuesto torneo prese il posto della Kup Kralja, la coppa del Regno di Jugoslavia, disputata dal 1923 al 1940 pur con molte interruzioni.\nIl trofeo, disegnato dall'artista Branko \u0160otra, portava il nome del maresciallo Tito, presentava un'altezza di 47 cm, una larghezza di 23 cm ed un peso di 16,8 kg. L'ultima edizione si \u00e8 svolta col nome Kup Jugoslavije u fudbalu (coppa jugoslava di calcio) perch\u00e9 il detentore non aveva restituito il trofeo.\nStoria.\nL'idea di una coppa nazionale in Jugoslavia nasce alla fine del 1945, ma la decisione viene presa il 4 luglio 1947 nella 3\u00aa conferenza della FISAJ (la \"Federazione sportiva della Jugoslavia\"). Non si conosce l'ideatore, perch\u00e9 non ci sono documenti scritti a riguardo, ma \u00e8 certo che la decisione \u00e8 stata presa dal Comitato Calcio FISAJ composto dall'architetto Kosta Popovi\u0107, Vladimir Dedijer, Aleksandar Tirnani\u0107, Drago\u0161 Stevanovi\u0107, l'ingegnere Milorad Arsenijevi\u0107, il professore Mihailo Andrejevi\u0107 e Rato Dugonji\u0107. La coppa si sarebbe disputata nel novembre 1947 ed il trofeo sarebbe stato un grande trofeo d'argento, consegnato dal maresciallo di Jugoslavia Josip Broz Tito, da qui il nome Kup Mar\u0161ala Tita (\"Coppa del maresciallo Tito\").\nNella prima edizione nel 1947, l'allora poco conosciuto raggiunge i quarti di finale, cedendo solo ai tempi supplementari contro il per 2\u20133 ed in 10 giocatori in campo dal 60\u00ba minuto. Il club deve il nome a Velimir Jaki\u0107, eroe del Montenegro, ma dal 1955 \u00e8 noto come FK Rudar Pljevlja.\nNel 1952, a sorpresa, conquista i quarti di finale il FK Proleter di Ravno Selo (una localit\u00e0 presso Vrbas in Voivodina), un club di lavoratori di una cooperativa agricola. Successi simili vengono ottenuti anche da , , e soprattutto dal , giunto addirittura in finale nel 1961.\nNel 1953 c'\u00e8 un emozionante \u2013Dinamo 5\u20135 deciso dai tiri di rigore nei quarti di finale. Poi in semifinale la Dinamo affronta il nella partita giocata su 3 giorni (\"utakmica koja se igrala tri dana\"): due partite, 210 minuti e 27 rigori calciati (14 dalla Dinamo e 13 dal BSK).\nI club di maggior successo sono ovviamente i quattro grandi (\"velike \u010detvorke\") del calcio jugoslavo: , Hajduk, Dinamo e Partizan. Insieme alzano il trofeo 34 volte su 44.\nAl termine della partita finale, il trofeo viene consegnato al capitano della squadra vincitrice da un inviato speciale di Tito; secondo una regola non scritta, si tratta di uno degli ufficiali ai vertici militari.\nL'ultima edizione, con partecipanti di tutte le repubbliche e province, \u00e8 la Kup Mar\u0161ala Tita 1991. Il trofeo viene consegnato alla vincitrice, l', e non restituito dato che nell'estate di quell'anno le compagini della Croazia e della Slovenia abbandonano il sistema calcistico jugoslavo, e quindi gli spalatini non ricadono pi\u00f9 sotto la giurisdizione di Belgrado. La coppa del maresciallo Tito \u00e8 stata nascosta fino al 2008, e da allora \u00e8 nella bacheca dell'Hajduk.\nL'edizione 1991-92, chiamata poi Kup Jugoslavije 1991-1992, inizia appunto con la secessione delle squadre croate e slovene il giorno seguente al sorteggio del primo turno. Le 8 squadre non vengono rimpiazzate ed il torneo inizia con 24 partecipanti, anzich\u00e9 32. A settembre la Macedonia dichiara l'indipendenza, ma le squadre terminano comunque la stagione. Il 1\u00ba aprile 1992 inizia la guerra in Bosnia e le squadre di questa repubblica abbandonano le competizioni, compreso lo che \u00e8 ancora in corsa in coppa.\nDopo la dissoluzione della Jugoslavia socialista nel 1992, i tornei continuano nella neoformata Repubblica Federale di Jugoslavia, ormai composta dalle sole Serbia e Montenegro.\nSorprese.\nIl fatto che tutte le squadre della Jugoslavia possono competere nella coppa nazionale, d\u00e0 la possibilit\u00e0 alle squadre minori di affrontare e battere compagini della massima divisione, come accade nella FA Cup in Inghilterra, ove sono famosi i \"giant killing\" oppure \"cupset\".\nQueste sono le squadre di seconda divisione riuscite a raggiungere la finale della coppa:\nVi sono anche due squadre di terza divisione riuscite a raggiungere le semifinali:\nNel 1949 il \"Partizan II\", la seconda squadra del , raggiunge le semifinali, mentre la prima squadra \u00e8 eliminata ai quarti di finale.\nFormula.\nLa finale pu\u00f2 essere a gara unica o ad andata e ritorno, tutte le altre partite si svolgono ad eliminazione diretta in gara unica (eccetto nelle ultime edizioni).\nAlle qualificazioni possono partecipare tutte le squadre dei campionati repubblicani (ovvero dalla terza divisione in gi\u00f9), le societ\u00e0 calcistiche degli impianti industriali, le squadre delle cooperative del lavoro contadino e le squadre delle guarnigioni dell'esercito. Nelle prime edizioni sono qualificate alla fase finale (la \"Coppa del maresciallo Tito\" vera e propria) anche le compagini di seconda divisione, privilegio successivamente rimasto soltanto a quelle della prima.\nLe partecipanti sono 349 nella prima edizione, numero che raggiunge in pochi anni il migliaio e cresce di numero fino alla fine, infatti a fine anni '80 sono pi\u00f9 di 5000. Il numero di quelle ammesse alla coppa vera e propria \u00e8 variabile: nel 1947 sono 40, diventano 70 (numero massimo) nel 1948, per poi scendere a 64 nel 195, 32 nel 1952, 16 nel 1953, risalire a 32 nel 1958 e poi tornare a 16 nel 1964. Dal 1973 il numero \u00e8 rimasto fisso a 32 squadre ammesse.\nLa fase finale \u00e8 organizzata dalla Federazione calcistica della Jugoslavia, mentre le qualificazioni sono gestite dalle varie federazioni repubblicane (Slovenia, Croazia, Bosnia, Serbia, Montenegro e Macedonia) e provinciali (Voivodina e Kosovo).\nDal 1975 la coppa assume il format definitivo: le 18 compagini della prima divisione della stagione precedente sono ammesse di diritto ai sedicesimi di finale, mentre gli altri 14 posti sono spartiti fra le varie repubbliche e province (3 posti per Serbia e Croazia, 2 posti per Bosnia e Voivodina, 1 posto per Slovenia, Montenegro, Macedonia e Kosovo).\nLa vittoria della coppa non garantisce la partecipazione alla stagione successiva: infatti il , unico sodalizio di seconda divisione a riuscirci (nel 1988), fallisce le qualificazioni alla Kup Mar\u0161ala Tita 1988-1989.\nLa fase finale della coppa, quindi con le squadre di prima divisione, viene disputata nei mesi autunnali dal 1947 al 1955 (nel 1950 e 1951 viene organizzata al termine del campionato, quindi inizia e si conclude in poche settimane a novembre) e nel 1973\u20131974.\nDal 1956 al 1972 (qualificazioni in autunno e fase finale in primavera) e dal 1975 al 1992 (fase finale da agosto a maggio) il torneo segue il calendario classico su due anni solari.\nL'impianto designato per la finale \u00e8 lo Stadio JNA di Belgrado (la FSJ lo ritiene il Wembley jugoslavo).\nNelle edizioni disputate in autunno la finale si gioca il 29 novembre (giorno della \"festa della repubblica jugoslava\"), mentre nelle edizioni su due anni solari, la data della finale \u00e8 il 25 maggio (il \"giorno della giovent\u00f9\", \"dan mladosti\" in croato).\nDal 1947 al 1969 la finale viene disputata in gara unica a Belgrado, con l'eccezione del 1951 quando Dinamo e si sfidano in due gare andata-ritorno in casa delle contendenti.\nNel 1967 la FSJ decide, dato che le due squadre coinvolte (Hajduk e ) non sono della capitale, di far disputare la finale in casa di una delle due: il sorteggio sorride al Hajduk. \u00c8 l'unica edizione in cui la finale non viene disputata a Belgrado.\nDal 1968 al 1985 viene di nuovo modificata la regola sulla sede della finale: se entrambe le finaliste sono di fuori Belgrado, essa viene disputata in partita unica nella capitale; se una finalista \u00e8 belgradese, la finale viene disputata ad andata e ritorno con la seconda partita nella capitale.\nNel 1986 la FSJ torna far disputare la finale in gara unica a Belgrado, e la data viene anticipata all'inizio di maggio.\nNel 1949 il regolamento permette ai club di partecipare con pi\u00f9 squadre, ma i giocatori possono giocare per una sola squadra nella stessa stagione di coppa.\nNel 1950 vengono istituite le \"teste di serie\" (\"vo\u0111e grupa\" - capigruppo - in croato), ovvero Dinamo, Hajduk, Stella Rossa e Partizan (\"velika \u010detvorka\", i quattro grandi) che non pssono incrociarsi fra loro fino alle semifinali.\nLa Kup Mar\u0161ala Tita 1951 \u00e8 l'ultima edizione in cui in caso di parit\u00e0 dopo i tempi supplementari si ricorre alla monetina. Dalla Kup Mar\u0161ala Tita 1952 vengono introdotti i tiri di rigore per decretare la vincitrice dell'incontro (una squadra calcia per prima i suoi 5 rigori, poi tocca all'altra calciare i propri 5; se la parit\u00e0 persiste si calcia i rigori con la formula \"ABBA\")\nNel 1952 viene introdotto il sorteggio libero per determinare gli abbinamenti, togliendo il titolo di \"teste di serie\" a Dinamo, Hajduk, Stella Rossa e Partizan, che cos\u00ec pssono incrociarsi anche nei primi turni.\nDal 1960 la vincitrice accede alla Coppa delle Coppe nella stagione successiva.\nLa Kup Mar\u0161ala Tita 1986-1987 \u00e8 la prima edizione in cui ottavi, quarti e semifinali si svolgono in gare di andata e ritorno.\nVoci correlate.\nCoppe successive.\nDalla dissoluzione della Jugoslavia, iniziata nel 1991, sono nate 7 coppe nazionali. Ecco lo schema riassuntivo:"}
{"id": "889989", "revid": "339392", "url": "https://it.wikipedia.org/wiki?curid=889989", "title": "Coppa di Yugoslavia", "text": ""}
{"id": "889996", "revid": "339392", "url": "https://it.wikipedia.org/wiki?curid=889996", "title": "Coppa di Serbia e Montenegro (calcio)", "text": ""}
{"id": "889998", "revid": "123818168", "url": "https://it.wikipedia.org/wiki?curid=889998", "title": "Vaslui", "text": "Vaslui \u00e8 un municipio della Romania di abitanti, capoluogo del distretto omonimo nella regione storica della Moldavia.\nFanno parte dell'area amministrativa anche le localit\u00e0 di Bahnari, Brodoc, Moara Grecilor, Rediu e Vii\u0219oara.\nStoria.\nScavi archeologici hanno rilevato resti dell'Et\u00e0 del Ferro.\nIl nome della localit\u00e0 di Vaslui fu menzionato per la prima volta nel 1435, in relazione all'ascesa del principe Ilia\u0219 al trono di Moldavia. La citt\u00e0 fu rasa al suolo nel 1439 e nel 1440, quando i Tartari invasero la Moldavia. Nel 1475, il principe moldavo Stefano il Grande vinse la sua pi\u00f9 grande battaglia contro l'impero ottomano nelle vicinanze della citt\u00e0.\nLo sviluppo di Vaslui decoll\u00f2 nel 1968 quando la citt\u00e0 divenne la capitale dell'omonima contea. In 10 anni la popolazione \u00e8 aumentata da a abitanti, cos\u00ec che nel 1979, Vaslui acquis\u00ec lo status di Municipio. Oggi \u00e8 un importante centro economico e sociale di questa parte della Moldavia (industria automobilistica - ventilatori e ingranaggi, viti, industria chimica - filati di poliestere, materiali da costruzione, legno, tessile e abbigliamento, alimentari, ecc.)\nCultura.\nA Vaslui \u00e8 stato ambientato il film rumeno \"A Est di Bucarest\" che ha ricevuto il premio Camera d'Or al Festival di Cannes del 2006 e che descrive le reazioni degli abitanti alla caduta del regime di Ceau\u0219escu.\nSport.\nCalcio.\nLa squadra principale della citt\u00e0 era il FC Vaslui."}
{"id": "890000", "revid": "438678", "url": "https://it.wikipedia.org/wiki?curid=890000", "title": "Schermata gialla di errore", "text": "La schermata gialla di errore (in inglese \"Yellow Screen of Death\" o \"YSoD\", detta anche schermo giallo della morte) pu\u00f2 indicare due tipi di errori informatici.\nMozilla.\nNei browser della famiglia Mozilla (come Firefox, escluso Chrome), lo \"Yellow Screen of Death\" (YSOD) \u00e8 lo schermo di errore mostrato quando il browser incontra un errore nella lettura di un file XML, probabilmente formattato male, per esempio se i tag non sono impostati correttamente.\nUna schermata gialla d'errore pu\u00f2 essere visualizzata quando si tenta di far passare del codice HTML come XHTML, usando il tipo MIME raccomandato application/xhtml+xml, senza verificare se esso sia o meno ben formato.\nQuando viene visualizzato in seguito ad un errore in una pagina web, lo yellow screen of death copre soltanto l'area in cui doveva apparire il contenuto della pagina; l'attivit\u00e0 del browser non viene alterata. Tuttavia, l'intera finestra del browser pu\u00f2 essere sostituita da uno yellow screen of death quando il codice stesso del browser ha causato un errore nell'analisi della pagina (quasi sempre imputabile ad un bug in un componente aggiuntivo del browser, od a un'incompatibilit\u00e0 della stessa).\nASP.NET.\nLo \"yellow screen of death\" \u00e8 il nome gergale di un avvertimento di eccezione generato da ASP.NET.\nLo schermo mostra la descrizione dell'errore, seguita da uno stralcio di codice su sfondo giallo.\nSe l'applicazione era in esecuzione in modalit\u00e0 di \"debug\", vengono mostrati anche i riferimenti alle locazioni nel codice sorgente a cui si riferiscono gli elementi dello stack trace. Se il sito utilizzava del codice server, ne verr\u00e0 mostrato anche la parte che ha causato l'errore.\nPer impostazione predefinita, il file Web.config dell'applicazione indica al server il da farsi quando si verifica un'eccezione imprevista: se non sono state effettuate modifiche particolari, viene mostrato un semplice messaggio d'errore, cos\u00ec da non rivelare nessuna informazione sensibile a proposito del compito dell'applicazione a coloro che visitano il sito. Il file Web.config pu\u00f2 essere usato anche per indicare una pagina d'errore personalizzata, o per mostrare l'intero messaggio d'errore a tutti i visitatori (cosa che normalmente avviene soltanto a coloro che si connettono da localhost)."}
{"id": "890007", "revid": "1516087", "url": "https://it.wikipedia.org/wiki?curid=890007", "title": "2x2 = Shinobu-den", "text": " \u00e8 un manga di Ryoichi Koga, trasposto anche in una serie televisiva anime dal titolo omonimo. Il sottotitolo della serie \u00e8 \"The Nonsense Kunoichi Fiction\", che lascia chiaramente intendere la natura demenziale dell'opera.\n\"2x2 = Shinobuden\" ruota intorno alle vicende della protagonista, Shinobu, una giovane apprendista kunoichi che vive in una scuola frequentata da ninja. Intorno a lei, si muovono personaggi pi\u00f9 o meno importanti, fra cui Kaede - ragazza per la quale Shinobu ha un'evidente cotta, in chiave \"yuri\" - Onsokumaru, Miyabi e Sasuke. In quanto anime di chiara natura comica, a tratti appunto demenziale, \"2x2 = Shinobuden\" non ha una trama vera e propria, piuttosto natura episodica. Fra gli elementi che si rincorrono per tutta la serie, oltre al gi\u00e0 citato elemento \"yuri\", bisogna anche sottolineare la presenza di numerose scene di fanservice.\nTrama.\nLa storia di \"2x2 = Shinobuden\" prende il via quando il maestro della Classe I della scuola dei ninja chiede a Shinobu, la protagonista, di scegliere fra una lista di circa mille prove, una da sostenere come rito di passaggio per essere ufficialmente riconosciuta come apprendista ninja. Fra le tante prove, tutte volutamente impossibili, una sola sembrerebbe fattibile: rubare della biancheria intima femminile da alcune case di un quartiere limitrofo. Sebbene in principio Shinobu non abbia nessuna intenzione di portare avanti la prova, si rende conto che se vuole diventare una kunoichi non ha altra scelta, e per questo motivo si introduce furtivamente nella casa di Kaede, una delle tante vittime ignare.\nQui, Shinobu viene immediatamente scoperta - anche perch\u00e9 la sua micidiale tecnica dell'invisibilit\u00e0 non funziona affatto - e neanche l'aiuto del suo fidato amico Onsokumaru riesce a confortarla dalla consapevolezza di non essere idonea per diventare una ninja vera e propria. Nonostante ci\u00f2, Kaede impietosita dal pianto di Shinobu decide di regalarle parte della sua biancheria, cos\u00ec che l'apprendista ninja possa continuare nel suo difficile percorso. Quel che Kaede, per\u00f2, non sa \u00e8 che il suo gesto d'amicizia si rivela cos\u00ec importante per la protagonista, che da allora Shinobu far\u00e0 di tutto pur di rimanere vicina alla sua coetanea. Ne nasce cos\u00ec un rapporto intenso, che vedr\u00e0 Kaede sempre pi\u00f9 coinvolta nel mondo demenziale della scuola dei ninja, un'istituzione \"segreta\" dove uno stuolo di allievi giornalmente studia e si allena nelle pi\u00f9 disparate arti marziali.\nMedia.\nManga.\nIl manga, scritto e disegnato da Ryoichi Koga, \u00e8 stato serializzato dal 18 luglio 2000 al 21 gennaio 2006 sulla rivista \"Dengeki Daioh\" edita da Media Works. I vari capitoli sono stati poi raccolti in quattro volumi \"tank\u014dbon\" pubblicati sotto l'etichetta Dengeki Comics EX dal 9 febbraio 2002 al 10 maggio 2006.\nUn sequel intitolato ha iniziato la serializzazione sul sito web \"Comic Newtype\" di Kadokawa Corporation il 26 giugno 2020.\nDrama CD.\nUn drama CD basato sul manga e intitolato \u00e8 stato pubblicato nel maggio 2003. In questo primo disco, i doppiatori dei personaggi differivano quasi totalmente da quelli della controparte animata, l'unica eccezione la si ha con Norio Wakamoto che ricopre sempre il ruolo di Onsokumaru. Altre tre drama CD uscirono tra giugno e ottobre 2004 durante la trasmissione dell'anime e presentavano lo stesso cast di doppiatori della versione animata. Un quinto CD usc\u00ec come bonus all'interno del DVD fandisc pubblicato in madre patria il 29 aprile 2005.\nAnime.\nUn adattamento anime di dodici episodi, prodotto da Ufotable e diretto da Hitoyuki Matsui, \u00e8 stato trasmesso in Giappone dall'8 luglio al 23 settembre 2004 su Chubu-Nippon Broadcasting. La sigla iniziale \u00e8 cantata da Kiyomi Kumano mentre quella di chiusura \u00e8 interpretata da Kaoru. Inoltre \u00e8 presente un'insert song chiamata cantata da Nana Mizuki nell'episodio 5. La serie \u00e8 stata raccolta da Happinet in sei volumi DVD pubblicati dal 22 ottobre 2004 al 25 marzo 2005. Nel 2020 Frontier Works ha ripubblicato la serie in Blu-ray Disc per celebrare il ventesimo anniversario del manga originale.\nPubblicazioni.\nGli episodi di \"2x2 = Shinobu-den\" sono stati raccolti in sei volumi DVD, distribuiti in Giappone per il mercato home video dal 22 ottobre 2004 al 25 marzo 2005.\nAccoglienza.\nLa serie anime ha ricevuto recensioni generalmente favorevoli in Nord America. L'accoglienza \u00e8 stata positiva per quanto riguarda la commedia in stile gag, la qualit\u00e0 delle animazioni e il cast di personaggi. THEM Anime ha valutato l'anime con 4 stelle su 5, affermando che \"2x2 = Shinobu-den\" non \u00e8 roba da intellettuali, ma \u00e8 abbastanza intelligente da essere divertente da essere adatta a coloro che vogliono una buona commedia carica di gag\". Carl Kimlinger di Anime News Network ha elogiato l'anime per i suoi vari stili di animazione e per la sua qualit\u00e0, affermando che \"Le uniche costanti sono che, indipendentemente dallo stile di animazione utilizzato, non importa quanto distorta o selvaggia sia la grafica, \u00e8 sempre appropriata allo scherzo o all'atmosfera della situazione\". Inoltre Kimlinger ha anche elogiato i personaggi per la loro natura dinamica, tuttavia si \u00e8 sentito di avvertire che chi volesse guardarla in una maratona poteva trovarlo difficile per via del suo ritmo. Nella sua recensione su The Fandom Post, Chris Beveridge ha lodato la serie per i colpi di scena presenti nelle sue trame episodiche che sarebbero un clich\u00e9 nel suo genere \"slice of life\", evidenziando i momenti divertenti di alcuni episodi, incluso quello finale, definendolo \"... una conclusione molto soddisfacente\". Nella sua recensione, Paul Jensen di Anime News Network ha scritto che la serie aveva \"una focalizzazione limitata sull'umorismo assurdo, ma lo ha fatto molto bene\". Jensen ha anche definito degno di nota il doppiaggio inglese e ha elogiato Sean Schemmel nel ruolo di Onsokumaru."}
{"id": "890009", "revid": "22475", "url": "https://it.wikipedia.org/wiki?curid=890009", "title": "Asti Rugby", "text": "L'Asti Rugby (Associazione Sportiva Dilettantistica Asti Rugby) \u00e8 una societ\u00e0 sportiva di rugby della citt\u00e0 di Asti nata nel 1981 grazie all'idea di un pugno di appassionati gi\u00e0 giocatori della massima divisione. Camillo Goria (poi capitano storico della squadra), Granfranco Bonino (primo allenatore e poi presidente, gi\u00e0 del CUS Torino in serie A, poi nella massima serie in Francia), Marco Barla (dirigente fondatore). A loro si deve l'inizio dell'avventura rugbistica astigiana ed anche la creazione dello stemma che ancora oggi onora le casacche dei galletti.\nLa prima formazione che esord\u00ec nel campionato di C era composta da atleti tutti di formazione agonistica provenienti da diverse discipline: nuoto, atletica, calcio. L'et\u00e0 media era di 18 anni, schierava il capitano Camillo Goria diciannovenne (\"decano\" del gruppo) ed i quindicenni, che arrivavano dal nuoto, Enrico Manfredi ed Alessandro Musso seconde linee che, fanno notare le cronache dell'epoca, erano con il tallonatore Venezia i pi\u00f9 giovani in assoluto ad essere organici alla prima (ed unica) squadra.\nLa prima formazione a scendere in campo ed a inaugurare la storia del rugby Astigiano fu la seguente: Goria, Fabrizio e Vittorio Di Bucci, Benzi, Sandro e Roberto Musso, Levo, Lino Oliva, Russelli, Venezia, Boccignone, Cavone, Manfredi, Bisio, Avataneo, Fasano, Rosina, Gambino, Muscato, Carafa, Barbaro, Fea, Olivero, Santo, Spera, Gualtieri, Graziano, Robella (migliore realizzatore detto \"piedino d'oro\"). allenatore G. Bonino. L'esordio in casa avvenne il 6 dicembre 1981 contro il Novi Ligure, partita dominata atleticamente dall'Asti Rugby ma persa nel punteggio 4-16 pagando l'inesperienza degli esordi. La prima meta della storia dell'Asti Rugby venne segnata da Giuseppe Boccignone lanciato sulla tre quarti dopo una felice azione di mischia a centro campo.\n\u00c8 giusto ricordare che le cronache sportive astigiane menzionano una squadra di rugby locale gi\u00e0 negli anni Trenta.\nDopo un periodo interlocutorio di riassetto dirigenziale ed organizzativo, nel 1988, arrivano i primi risultati sportivi culminati nel 1999 con la conquista del campionato regionale di Rugby Seven.\nNella stagione 2002/2003, guidati dall'allenatore, ex azzurro Loris Salsi, la squadra raggiunge la promozione in serie B.\nIl ruolino di marcia di quell'anno \u00e8 trionfale: diciotto partite vinte su venti disputate.\nNel 2004, la societ\u00e0 trasferisce le partite casalinghe presso il campo sportivo Comunale di Costigliole d'Asti.\nNella stagione 2006/2007, l'Asti rugby ha sfiorato la promozione in serie A perdendo la doppia sfida ai play-off contro il Rugby Livorno, secondo classificato del girone B.\nAnche nella stagione 2008-09 l'Asti rugby \u00e8 giunto alle finali per la promozione in A, venendo superata soltanto nella doppia finale dal .\nLa FIR ha per\u00f2 \"ripescato\" l'Asti, a causa di rinunce di altre squadre, e pertanto nel 2009-2010 la societ\u00e0 astigiana disputer\u00e0, per la prima volta nella sua storia, il campionato di serie A (girone 2)."}
{"id": "890010", "revid": "339392", "url": "https://it.wikipedia.org/wiki?curid=890010", "title": "Yellow screen of death", "text": ""}
{"id": "890016", "revid": "1318309", "url": "https://it.wikipedia.org/wiki?curid=890016", "title": "Imilcone (generale)", "text": "Nel 250 a.C., durante la Prima guerra punica, difese vigorosamente la citt\u00e0 di Lilibeo, durante l'assedio della flotta dei Romani."}
{"id": "890018", "revid": "628767", "url": "https://it.wikipedia.org/wiki?curid=890018", "title": "Taigeto", "text": "Il Taigeto (in greco moderno \u03a4\u03b1\u03b0\u03b3\u03b5\u03c4\u03bf\u03c2, \"Ta\u00fdghetos\") \u00e8 una catena montuosa che si erge nel Peloponneso, che domina la citt\u00e0 di Sparta e separa la Laconia dalla Messenia. Le sue propaggini meridionali costituiscono il costolone centrale della penisola di Mani. La cima pi\u00f9 celebre \u00e8 il monte Taigeto, anche noto come \"Profitis Ilias\", \"profeta Elia\". Il toponimo \u00e8 uno dei pi\u00f9 antichi di cui si ha notizia in Europa, venendo citato per la prima volta nell'Odissea di Omero. Nella mitologia greca, il nome viene associato alla ninfa Taigete. In epoca bizantina e fino al XIX secolo, il monte era anche noto come \u03a0\u03b5\u03bd\u03c4\u03b1\u03b4\u03ac\u03ba\u03c4\u03c5\u03bb\u03bf\u03c2 (\"Pentad\u00e0ktylos\", ovvero in greco \"con cinque dita\", un termine comune in quel periodo storico).\nGeografia.\nFisica.\nIl complesso montuoso del Taigeto si estende per circa 100\u00a0km, partendo dal centro del Peloponneso e giungendo a capo Matapan, estremit\u00e0 pi\u00f9 meridionale della penisola. La montagna pi\u00f9 alta della catena, nonch\u00e9 del Peloponneso, \u00e8 la cima detta \"Profitis Ilias\", alta 2.404 m; con tutta probabilit\u00e0, questa corrisponde al \"monte Tal\u00e9ton\" identificato da Pausania e anticamente dedicata al dio Sole. Date le altitudini abbastanza elevate dei picchi pi\u00f9 alti, \u00e8 possibile vedere della neve anche nel mese di maggio di giugno. La parte nord-orientale del complesso, si spinge verso l'istmo di Corinto, il quale separa il Peloponneso dalla Grecia continentale. Numerosi sono i corsi d'acqua che nascono dalle cime del Taigeto, alcune delle quali site nella parte settentrionale. Il lato occidentale \u00e8 sede delle sorgenti della gola di Vyros (in greco \u03a6\u03b1\u03c1\u03ac\u03b3\u03b3\u03b9 \u03c4\u03bf\u03c5 \u0392\u03c5\u03c1\u03bf\u03cd, \"faranghi tu vir\u00f9\"), che sfocia nel golfo di Messenia presso Kardamyli. Un altro fiume importante della regione \u00e8 l'Eurota, il quale chiama a s\u00e9 diversi torrenti pi\u00f9 o meno grandi che nascono nella medesima area geografica.\nLa parte centrale della catena montuosa \u00e8 comunemente chiamata \"Skoteini Plevra\", letteralmente \"lato oscuro, che sta all'ombra\" perch\u00e9 gli insediamenti situati l\u00ec non sono illuminati per molte ore dal sole al mattino e nelle ore del tardo pomeriggio.\nPolitica.\nLa catena Taigeto ha una notevole prominenza verso la piana di Sparta, posta a circa 150-200 metri sul livello del mare. Le cime pi\u00f9 alte sono inoltre ben visibili dalla citt\u00e0. Sui primi contrafforti, ad appena sei chilometri da Sparta, sorge la citt\u00e0 bizantina di Mistra.\nLa catena montuosa si trova nelle prefetture di Arcadia, Laconia e Messenia.\nLa catena del Taigeto \u00e8 attraversata dalla strada nazionale 82 che collega Calamata a Sparta. Le altre arterie stradali sono perlopi\u00f9 destinate al collegamento tra villaggi locali.\nSul \"Profitis Ilias\", la cima dedicata a Sant'Elia, \u00e8 stato edificato un monastero ortodosso.\nGeologia.\nLe montagne dell'Europa meridionale che si affacciano sul Mar Mediterraneo si trovano, da un punto di vista geologico, nella zona geografica che coinvolge la placca africana, che spinge verso nord, e quella euroasiatica. Tale situazione comporta l'elevato rischio di sismicit\u00e0 dello Stato greco e permette di comprendere come mai, nel processo di trasformazione dei continenti, il Mar Egeo sia cos\u00ec profondo (per via di una delle placche che si infila al di sotto dell'altra).\nLa subduzione ellenica porta il \"bordo\" anteriore della placca africana sotto la placca del Mar Egeo. Quest'arco prosegue lungo le coste del Peloponneso, luogo della catena montuosa di Taigeto, e di Creta. L'orogenesi del Taigeto \u00e8 sicuramente ascrivibile a questa serie di movimenti geologici. I singoli terremoti nella regione hanno prodotto da 1 a 12 m di scarpata. La faglia di Sparta, a forma di zigzag, \u00e8 stata luogo di diversi sismi. Uno dei pi\u00f9 eclatanti \u00e8 il terremoto del 464 a.C., il quale distrusse gran parte della \"polis\" dell'antica Grecia. Diodoro riporta che ci furono 20.000 vittime, ma alcuni studiosi moderni sottolineano che potrebbe trattarsi di un'esagerazione.\nEcologia.\nI pendii del Taigeto sono ricoperti in molti punti da foreste, essenzialmente formate da abeti di Cefalonia (\"Abies cephalonica\") e pini neri (\"Pinus nigra\"). La flora sul Taigeto \u00e8 estremamente ricca e contiene pi\u00f9 di 1.000 specie di piante. Di queste, 33 sono endemiche della regione e 100 sono endemici della Grecia, come la \"Stachys candida\" (o betonica orecchie d\u2019agnello) e la \"Galanthus reginae-olgae\". Esistono anche specie che, senza essere endemiche, sono molto rare in Grecia ed Europa e sono di origine asiatica. In generale, la vegetazione \u00e8 tipica del piano montano e alpino. Diversi incendi tra il 2005 e il 2007 hanno devastato parte di queste aree verdi, soprattutto nelle regioni orientali che hanno bruciato quasi la met\u00e0 degli alberi in una zona che gi\u00e0 risentiva di fenomeni di disboscamento dovuti ad attivit\u00e0 antropiche.\nPer quanto riguarda la fauna, in passato vivevano in questi luoghi molte pi\u00f9 specie di mammiferi. \u00c8 noto storicamente che orsi, lupi, linci, cervi, caprioli e cinghiali popolavano queste foreste. Oggi la montagna ospita una ventina di specie di mammiferi, tra cui la volpe, la lepre, il riccio, il furetto, la donnola e il tasso.\nDal punto di vista ornitologico, le vette montuose sono popolate anche da alcune specie rare. Delle circa 90 specie di uccelli registrate, si distinguono alcuni predatori (aquile reali, falchi, civette, allocchi, gufi), nonch\u00e9 numerose altre specie quali passeri, merli, picchi, fagiani, pernici, ecc.\nImportanti sono due specie rettili molto rare: la \"podarcis peloponnesiaca\" e la \"lacerta graeca\". Numerosi insetti e roditori completano il mondo animale della montagna. Infine, ci sono un centinaio di specie di farfalle precipue di questa catena montuosa (\"polyommatus menelaos\").\nStoria.\nLe pendici del Taigeto sono state abitate gi\u00e0 in epoca micenea. Il sito di Arkina presso l'odierna Arna, contiene tre tombe ancora non studiate ed esplorate del tutto. Il poeta Omero definisce la catena montuosa \u00abgrandissima\u00bb (\u03c0\u03b5\u03c1\u03b9\u03bc\u03ae\u03ba\u03b5\u03c4\u03bf\u03c2, \"perim\u00e9ketos\").\nLa catena del Taigeto costituiva geograficamente un'importante difesa naturale per Sparta. \u00c8 diffusa la leggenda che, nell'antichit\u00e0, sul monte Taigeto venissero abbandonati i bambini spartani nati deformi e destinati a soccombere alle intemperie e alle fiere, ma uno studio dell'antropologo Theodoros Pitsios, dell'Universit\u00e0 di Atene, ha mostrato che nell'area del monte Taigeto sono presenti solo ossa di adulti risalenti all'epoca spartana, probabilmente appartenenti a criminali condannati a morte, in analogia con la romana Rupe Tarpea. Durante le invasioni barbariche, i monti divennero un rifugio sicuro per la popolazione nativa. Molti dei villaggi sulle sue pendici risalgono infatti al tardoantico. In epoca medievale, la cittadella e il monastero di Mistra furono costruiti sui ripidi pendii, continuando a svilupparsi nel periodo bizantino fino a raggiungere l'apice da capitale del Despotato di Morea. Oggi Mistra ospita una piccola comunit\u00e0 religiosa. Gli edifici sono straordinariamente ben conservati ed \u00e8 una grande attrazione turistica della regione. \u00c8 un sito appartenente al patrimonio mondiale dell'UNESCO."}
{"id": "890032", "revid": "729019", "url": "https://it.wikipedia.org/wiki?curid=890032", "title": "Battaglia di Vaslui", "text": "La battaglia di Vaslui (anche citata come la battaglia di Podul \u00cenalt o la battaglia di Racova) (10 gennaio 1475) fu combattuta tra il voivoda (principe) di Moldavia \u0218tefan III cel Mare (Stefano III il Grande) ed il \"beylerbey\" di Rumelia Had\u00e2n Suleiman Pasha, al comando delle forze del sultano dell'Impero ottomano, Maometto II.\nLa battaglia avvenne a Podul \u00cenalt (il Ponte Alto), vicino alla citt\u00e0 di Vaslui, in Moldavia (ora inclusa nell'est della Romania) tra il fiume B\u00e2rlad e il suo affluente Racova. Le truppe ottomane contavano quasi 100.000 effettivi, compresi i valacchi comandati da Basarab III Laiot\u0103 cel B\u0103tr\u00e2n, pi\u00f9 circa 20.000 Bulgari come truppe del genio e sussistenza, fronteggiati da circa 50.000 cristiani, per la maggior parte moldavi, composta da l'oste\u00e0 mica (esercito piccolo) circa 10.000 uomini: Calara\u0219i truppe di cavalleria leggera che combattevano alla maniera dei tartari, armati di arco, che scoccavano al galoppo, e sciabole caricando su velocissimi animali; oltre ad un piccolo contingente di fanteria di soldati di professione; ed integrate da contingenti cavalleria personale dei Boieri (nobili). L'armata era poi composta da l'oste\u00e0 mare (armata grande) circa 25.000 uomini, in pratica tutti gli uomini dai 14 anni in su armati con lunghe picche (\"sulize\" in rumeno), mazze archi e strumenti agricoli come asce dai lunghi manici, e con il compito di fanteria pesante i 5.000 Sz\u00e8kely o Secui in rumeno.\nLa netta vittoria di \u0218tefan III cel Mare, seppur non risolutiva nel pi\u00f9 ampio contesto delle Guerre ottomano-moldave, riaccese le speranze della riscossa cristiana contro il potente sultano Maometto II, invitto dai tempi dell'Assedio di Belgrado (1456).\nAntefatto.\nRientrato in possesso delle preziose fortezze di Chilia (1465) ed Hotin (1466), il voivoda \u0218tefan III si era sistematicamente rafforzato nel suo dominio. Il sovrano d'Ungheria, Mattia Corvino, gli aveva mosso guerra nel 1467 ma, sconfitto nella Battaglia di Baia, aveva siglato un accordo di pace. L'ungherese, come gi\u00e0 aveva fatto a suo tempo il re d'Ungheria Sigismondo di Lussemburgo, decise infatti di usare il crescente potere del voivoda moldavo per indebolire la frontiera settentrionale dell'Impero ottomano in Europa.\nAppoggiato dagli ungheresi, \u0218tefan apr\u00ec le ostilit\u00e0 con la Sublime Porta stroncando nel 1470 una scorreria dei tartari di Crimea alleati di Istanbul e nel 1471 intervenendo nel principato di Valacchia contro il voivoda Radu III cel Frumos (Radu il bello) fratello minore di Vlad III,posto sul trono e vassallo del sultano Maometto II.\nTemporaneamente distratto dalla vittoriosa rivolta dei Serbi di Vuk Brankovi\u0107, appoggiato da Mattia Corvino, Maometto II pot\u00e9 concentrarsi sulla Moldavia solo a partire dal 1474.\nSvolgimento.\nLa mattina di marted\u00ec 10 gennaio era gelida e nebbiosa nella vallata paludosa circondata da fitti boschi, scelta da Stefan cel Mare per la sua buona posizione strategica, dove aveva anni prima gi\u00e0 combattuto, giovanissimo, a solo 17 anni, al fianco del padre Bogdan II e del cugino Vlad III vincendo contro i polacchi. Il principe aveva accuratamente fatto terra bruciata in modo da non dare altre possibilit\u00e0 se non di farli dirigere in direzione Ia\u0219i Suceava, passando appunto da Vaslui. I Turchi, fiduciosi della loro superiorit\u00e0 non mandarono quasi nessuna pattuglia in avanscoperta per perlustrare il terreno; vennero attratti dai musicisti con tamburi e lunghi corni moldavi chiamati \"bucium\" (alphomer), piazzati al centro per far credere che l'armata cristiana si trovasse l\u00ec. Questi in seguito si piazzarono anche dietro le linee turche, suonando nella nebbia, provocando scompiglio tra i soldati.\nGli ottomani continuarono ad avanzare, incuneandosi nella vallata ed ammassando le loro truppe, finch\u00e9 si impantanarono con tutta la loro artiglieria e carriaggi a seguito. I turchi non poterono schierarsi in formazione da battaglia come prospettato dal principe; vennero da prima bersagliati da un furioso cannoneggiamento poi attaccati nel fianco destro con manovre rapide dalla cavalleria, cosa che provoc\u00f2 il contrattacco della cavalleria turca la quale cerc\u00f2 di passare sul ponte di legno, che d\u00e0 il nome alla battaglia, ma con il solo risultato di farlo crollare causando la morte di molti cavalieri. Le truppe valacche non parteciparono ai combattimenti ed abbandonarono il campo.\nL'attacco finale di tutta l'armata moldava, fino ad allora rimasta nascosta nei boschi al comando del principe, alla testa della cavalleria e l'impeto non aspettato della fanteria composta da contadini armati di picche e mazze ferrate e degli archibugieri transilvani fece strage tra le file ottomane, provocando da prima uno sbandamento che si mut\u00f2 poi in una ritirata disastrosa. La cavalleria moldava insegu\u00ec le truppe in ritirata, facendone strage fino alle sponde del Danubio. Furono catturati migliaia di uomini, armi e pi\u00f9 di 40 stendardi e molti ufficiali di alto grado, alcuni dei quali furono mandati in varie corti europee come prova della grande vittoria. Molti dei prigionieri turchi furono impalati ed i cadaveri vennero bruciati.\nEsito.\nLa Battaglia di Vaslui si risolse con la vittoria dei moldavi sugli invasori turchi. Stefano proib\u00ec ogni tipo di festeggiamenti, fece digiuno a pane e acqua per 40 giorni e non volle che la vittoria fosse attribuita a lui ma solamente al Signore. L'esito dello scontro non fu per\u00f2 decisivo per le sorti del conflitto moldavo-turco: l'anno successivo, nella Battaglia di Valea Alb\u0103, fu il voivoda \u0218tefan ad essere sconfitto, anche se la sua armata subi perdite minime (qualche migliaio tra morti, feriti e prigionieri) in comparazione a quelle degli ottomani e ai loro alleati, (le cronache dell'epoca parlano di quasi 30.000 tra morti e feriti).\nIn quella occasione i turchi erano comandati personalmente da Maometto II il quale voleva vendicare la pesantissima sconfitta di Vaslui. Ma il principe moldavo ebbe poi modo riscattarsi ampiamente.anni dopo con le vittorie della Battaglia di C\u0103tl\u0103buga (16 novembre 1485) e della Battaglia di \u0218cheia (marzo 1486). Nel 1490 in ricordo della battaglia fece erigere una chiesa a San Giovanni Battista, una delle 44 tra chiese e monasteri fatti da lui costruire, soprattutto in Bucovina, molti dei quali sono patrimonio dell'umanit\u00e0."}
{"id": "890033", "revid": "106456", "url": "https://it.wikipedia.org/wiki?curid=890033", "title": "Torre de Collserola", "text": "La Torre de Collserola \u00e8 una torre di comunicazioni che si trova sul Tibidabo nella Serra de Collserola e nel municipio di Barcellona.\nDa qui si diffondono le principali trasmissioni audiovisive dell'area metropolitana di Barcellona e della provincia.\nLa torre dal profilo futuristico dispone di un osservatorio pubblico al decimo piano da dove si pu\u00f2 vedere la citt\u00e0 di Barcellona. Ha un'altezza di 288 metri ed \u00e8 stata disegnata dall'architetto inglese Norman Foster, dopo che il suo progetto era stato preferito a quello disegnato dall'architetto Santiago Calatrava.\nFa parte della World Federation of Great Towers."}
{"id": "890037", "revid": "476256", "url": "https://it.wikipedia.org/wiki?curid=890037", "title": "Sfera Letale", "text": ""}
{"id": "890039", "revid": "228587", "url": "https://it.wikipedia.org/wiki?curid=890039", "title": "Paul Kostabi", "text": "Soprannominato \"ENA\", \u00e8 figlio di rifugiati di guerra estoni, scappati negli Stati Uniti in seguito all'occupazione sovietica del loro paese. \u00c8 fratello dell'artista Mark Kostabi.\nKostabi ha fondato, insieme ad altri, i seguenti gruppi musicali: Youth Gone Mad (1981), White Zombie (1984) e Psychotica.\nNel 2002, Kostabi ha suonato, insieme a Dee Dee Ramone e C.J. Ramone (dei Ramones), la canzone \"Blitzkrieg Bop\" alla \"Roseland Ballroom\" di New York, insieme anche a Daniel Rey e Marky Ramone. \u00c8 stata l'ultima volta che questi componenti dei Ramones sono apparsi sullo stesso palco.\nIn seguito, Kostabi ha suonato e inciso con Dee Dee Ramone \"Too Tough to Die Live\", ed ha inoltre inciso anche con i False Alarm e gli Hammerbrain.\nNel 2006 ha dato vita a uno studio di registrazione a Piermont, nello Stato di New York.\nInsieme a Dee Dee Ramone ha prodotto una serie di dipinti esposti nelle gallerie di tutto il mondo. Nel 2002 \u00e8 stato pubblicato un LP su vinile dal titolo \"Youth Gone Mad featuring Dee Dee Ramone\", prodotto dalla casa discografica indipendente trend is dead! records, con musiche di Kostabi e Dee Dee.\nTra le gallerie che ospitano i dipinti di Kostabi \u00e8 possibile ricordare la galleria Quadreria di San Don\u00e0 di Piave e la Follin Gallery"}
{"id": "890040", "revid": "712828", "url": "https://it.wikipedia.org/wiki?curid=890040", "title": "Thangorodrim", "text": ""}
{"id": "890050", "revid": "108366", "url": "https://it.wikipedia.org/wiki?curid=890050", "title": "Supernova (Dragon Ball)", "text": ""}
{"id": "890060", "revid": "1654832", "url": "https://it.wikipedia.org/wiki?curid=890060", "title": "Africa subsahariana", "text": "Per Africa subsahariana (talvolta indicata anche come Africa nera, anche se questa espressione, diffusa in passato, \u00e8 oggi considerata desueta) si intende la parte del continente africano situata a sud del Deserto del Sahara (alcuni considerano il Sahel come parte dell'area geografico-culturale del Sahara, e quindi escludono questa fascia dall'Africa subsahariana propriamente detta).\nGeografia.\nSe si considera l'Africa a sud del deserto del Sahara, l'intera regione misura 24,3 milioni di km quadrati e questo equivale a 2,5 volte l'area totale dell'Europa. L'Africa subsahariana presenta una miriade di ecosistemi diversi. La morfologia \u00e8 altrettanto varia. Si va dalle savane alle foreste tropicali ai grandi laghi, dai deserti alle catene montuose, dagli acrocori ai vulcani, dagli altopiani alle isole coralline. Alcuni fiumi - Nilo, Congo, Niger e Zambesi - sono tra i pi\u00f9 importanti e lunghi del mondo oltre ad essere importanti vie di comunicazione.\nLe pi\u00f9 alte montagne si trovano lungo la Rift Valley, la lunga spaccatura che dal monte Mulanje, al confine tra Mozambico e Malawi, va sino al nord della Siria, zona di rilevante attivit\u00e0 sismica con molti vulcani attivi, e altri spenti. I monti pi\u00f9 alti sono: il Kilimangiaro (5.895\u00a0m di altitudine) in Tanzania e il Monte Kenya (5.199\u00a0m di altitudine) nello stato omonimo, il Ruwenzori (5.110\u00a0m di altitudine) in Uganda. Nell'Africa dell'ovest si trova il Camerun (4.070\u00a0m di altitudine).\nNon mancano i deserti, da quelli piccoli \u2013 solitamente continuazione di savane particolarmente aride \u2013 dell'Africa Orientale, al deserto del Kalahari nell'Africa Australe. Foreste tropicali coprono gran parte dell'Africa Centrale e Occidentale. Notevole per area e complessit\u00e0 biologica \u00e8 il sistema del bacino del Congo.\nL'Africa ha uno sviluppo costiero limitato, in relazione alla sua superficie totale. Importanti sono gli sviluppi costieri di mangrovie e delle barriere coralline. Esistono vari arcipelaghi \u2013 per esempio Comore, Seychelles e Mauritius - ma l'unica isola di grandi dimensioni \u00e8 il Madagascar che si distingue anche per la sua popolazione e cultura, una raro mix di etnie africane e asiatiche.\nTra i fiumi, Niger (4.160\u00a0km) e Congo (4.200\u00a0km) sfociano nell'Oceano Atlantico I numerosi affluenti del Congo formano un enorme bacino fluviale. Nell'area australe scorrono l'Orange e lo Zambesi, l'unico grande fiume a sfociare nell'Oceano Indiano. Sempre nel sud, l'Okavango ha il delta nel deserto del Kalahari.\nIl principale fiume africano, per storia e numero di paesi che interessa con il suo bacino e le sue possibilit\u00e0 di via di comunicazione, rimane il Nilo. Esiste un contenzioso tra Nilo (6,671\u00a0km) e Rio delle Amazzoni in Sud America sul quale sia il fiume pi\u00f9 lungo del mondo. Tutto dipende da dove si individuano le fonti del fiume. Impresa difficile visto che ambedue i corsi d'acqua possono vantare innumerevoli, e lunghi, affluenti. Il Nilo che ha il delta nel Mar Mediterraneo \u2013 unico fiume a collegare l'Africa subsahariana al nord del continente \u2013 \u00e8 il risultato della confluenza di due fiumi: il Nilo azzurro, che nasce dall'altopiano Etiopico, e il Nilo bianco, emissario del lago Vittoria il cui tributario, il Kagera, origina dagli altopiani del Burundi.\nLungo la Rift Valley si trovano anche numerosi laghi, tra cui molti salati. I pi\u00f9 importanti sono il Lago Vittoria e il Lago Tanganica. Tra i laghi salati vanno ricordati i laghi Magadi e Nakuru in Kenya, e il Natron in Tanzania.\nStoria.\nLa Rift Valley detiene un primato importante: \u00e8 il luogo dove \u00e8 nata l'umanit\u00e0. I pi\u00f9 antichi reperti di ominidi e di esseri umani moderni sono stati trovati nel Rift in Tanzania, Kenya ed Etiopia. Recenti scoperte di ominidi in Ciad dimostrano quanto vasta fosse l'area occupata dai progenitori della razza umana. Gli antropologi pensano che i primi esseri umani abbiano lasciato il continente passando per le coste del Corno d'Africa. Il livello del mare era allora pi\u00f9 basso e dalle coste delle attuali Somalia ed Eritrea sarebbe stato possibile raggiungere la penisola arabica senza l'ausilio di imbarcazioni.\nIn tempi preistorici, vari movimenti di popoli hanno permesso il popolamento del continente. Occorre anche tener conto del fatto che il deserto del Sahara era fertile e abitato fino al neolitico. Il progressivo inaridimento dell'area \u00e8 stato uno dei fattori che ha spinto le popolazioni a cercare nuovi luoghi da colonizzare. In modo molto generale si pu\u00f2 dire che le popolazioni pi\u00f9 antiche siano quelle di tipo pigmeo. Le popolazioni sudaniche si sono spinte dal bacino del Nilo verso l'ovest; quelle bantu dall'area saheliana all'ovest e poi verso il sud; i nilotici dal corso del Nilo a sud. Popolazioni asiatiche hanno colonizzato il Madagascar, e dalla penisola arabica sono penetrate nel Corno d'Africa.\nL'Africa subsahariana ha sempre avuto un collegamento mercantile con l'Asia, lungo le coste, anche se non esistono documenti certi fino all'anno mille, per quanto riguarda il commercio di matrice araba. Erodoto narra che \nFenici, greci e romani avevano una buona conoscenza dell'Africa settentrionale, mentre poco conoscevano dell'Africa a sud del Sahara. \u00c8 comunque accertato che mercanti greci visitavano i porti africani fino all'Eritrea. Nella letteratura romana si hanno accenni a spedizioni lungo il corso del Nilo e sulle coste dell'attuale Kenya.\nCol tempo, l'Africa subsahariana ha visto la nascita di vari imperi: quelli del Mali e del Ghana. Anche tra le popolazioni bantu si sono venuti a formare regni importanti per estensione e tecnologia \u2013 Grande Zimbabwe, regni del Congo - . Quello della centralizzazione del potere con la nascita di nazioni-stato era un movimento ancora in atto al tempo delle colonizzazioni europee (XIX-XX secolo).\nSebbene l'Africa subsahariana sia rimasta in gran parte isolata da altre popolazioni e culture fino a tempi recenti, non va dimenticata l'influenza arabo-islamica sulle coste e isole orientali, con la nascita delle culture \"shirazi\" e \"swahili\"; dei contatti con mercanti e viaggiatori indiani; delle spedizioni cinesi che hanno raggiunto le coste del Kenya e della Tanzania.\nNon va inoltre dimenticata l'esplorazione delle coste compiuta dai portoghesi a partire dal XV secolo. I portoghesi cercavano una via alternativa all'India e ai mercati orientali per poter evitare la mediazione dei mercanti islamici e quella delle repubbliche marinare italiane. Per aprire una via africana all'Asia, i portoghesi esplorarono tutta la costa e impiantarono delle piccole colonie presso gli approdi pi\u00f9 facili. I portoghesi non esplorarono l'interno, se non in casi particolari. La tratta atlantica degli schiavi per rifornire le colonie del Sudamerica prima, e quelle del Nordamerica, poi, ebbe inizio in questi secoli.\nIl colonialismo europeo inizi\u00f2 verso la met\u00e0 dell'800 ed \u00e8 durato fino agli anni 60 del secolo scorso. Portoghesi, francesi, belgi, inglesi, spagnoli, tedeschi e italiani fecero a gara per spartirsi l'Africa, nonostante la Conferenza di Berlino del 1884-85 avesse deciso poco o nulla al riguardo.\nAl periodo coloniale si devono gli stati attuali, le divisioni di popolazioni fatte con criteri di controllo e di convenienza economica. Le lingue ufficiali dei paesi subsahariani riflettono quelle dei paesi colonizzatori.\nDemografia.\nLa popolazione dell'Africa subsahariana era di 770,3 milioni di persone nel 2006. Di questi, circa lo 0,5% sono di origine europea e il 2% di origine asiatica. Il tasso annuo di crescita della popolazione \u00e8 del 2,3%. L'ONU prevede che la regione avr\u00e0 una popolazione di 1,5 miliardi di persone entro il 2050. La maggior parte della popolazione \u00e8 nomade.\nEconomia.\nLe pi\u00f9 importanti economie dell'Africa subsahariana sono quelle del Sudafrica\u00a0\u2013 che da sola rappresenta il 60% dell'economia della regione\u00a0\u2013 della Nigeria e del Kenya. Nella regione si trovano anche i paesi pi\u00f9 poveri del mondo.\nIn questa parte dell'Africa convivono economie di sussistenza (economie che permettono alle famiglie di sopravvivere con produzioni di autoconsumo) con moderne economie di scambio.\nNazioni.\nCi sono 48 (49 se consideriamo anche la Mauritania) nazioni nella regione, di cui 6 sono nazioni insulari.\nNazioni insulari.\nTerritori"}
{"id": "890066", "revid": "6923", "url": "https://it.wikipedia.org/wiki?curid=890066", "title": "Reforma 222 Centro Financiero", "text": "Il Reforma 222 Centro Financiero \u00e8 un grattacielo situato in Avenida Paseo de la Reforma, 222, a Citt\u00e0 del Messico. \u00c8 stato progettato dall'architetto Teodoro Gonz\u00e1lez de Le\u00f3n.\nCaratteristiche.\nIl grattacielo ha 26 piani per 125 metri di altezza ed \u00e8 utilizzato sia per uffici che per scopi commerciali.\nLa sua costruzione \u00e8 iniziata nel 2004 e si conclusa alla fine del 2007.\nIl grattacielo possiede anche 4 livelli sotterranei.\nLa superficie totale del grattacielo \u00e8 di 39.000 m\u00b2.\nA causa dell'alto rischio sismico dell'area, \u00e8 di 23 ammortizzatori sismici e 45 piloni che penetrano il terreno paludoso, sul quale sorge l'edificio, per 60 metri.\nI materiali utilizzati per la costruzione del grattacielo sono: calcestruzzo armato, vetro ed acciaio.\nIl grattacielo \u00e8 situato a lato del grattacielo Edificio Reforma 222 Torre 1, anch'esso ultimato alla fine del 2007."}
{"id": "890070", "revid": "819238", "url": "https://it.wikipedia.org/wiki?curid=890070", "title": "George Westinghouse", "text": "Biografia.\nGeorge Westinghouse, Jr. invent\u00f2 i freni pneumatici in ambito ferroviario. Ottenne il suo primo brevetto a 22 anni. Originario di New York, si stabil\u00ec a Pittsburgh, Pennsylvania per lungo tempo. Westinghouse fu uno dei rivali di Thomas Edison in ambito elettrotecnico. Il sistema Westinghouse di distribuzione elettrica, basato sulla corrente alternata, prevalse sul sistema Edison a corrente continua. Nel 1911, Westinghouse ricevette dal American Institute of Electrical Engineers la Edison Medal \"For meritorious achievement in connection with the development of the alternating current system.\"\nPrimi anni.\nGeorge Westinghouse Jr. nacque a Central Bridge (New York) nel 1846, figlio di un meccanico e di sua moglie. All'et\u00e0 di 15 anni, allo scoppio della Guerra civile americana, Westinghouse si arruol\u00f2 nella New York National Guard, servendo fino a che i suoi genitori lo rivollero a casa. Nell'aprile 1863, persuase i propri genitori di lasciarlo riarruolare, si un\u00ec alla Compagnia M del \"16th New York Cavalry\" e divenne caporale. Nel dicembre 1864, lasci\u00f2 l'esercito per entrare in marina, servendo come terzo assistente ingegnere sulla \"USS Muscoota\". Nell'agosto 1865, alla fine della guerra, ritorn\u00f2 in famiglia a Schenectady (New York) e si iscrisse allo Union College. Lasci\u00f2 la scuola al termine del primo anno.\nWestinghouse aveva 19 anni quando cre\u00f2 la sua prima invenzione, il motore rotativo a vapore. Cre\u00f2 anche il \"Westinghouse Farm Engine\". A 21 anni, invent\u00f2 il \"car replacer\", dispositivo per guidare le carrozze deragliate sulle rotaie, e il deviatoio \"frog\", dispositivo per scambiare i binari su cui viaggia un treno.\nNel 1867, Westinghouse incontra e sposa Marguerite Erskine Walker. Ebbero il figlio George Westinghouse terzo e rimasero sposati per 47 anni. La coppia si stabil\u00ec a Pittsburgh, Pennsylvania. Successivamente a Lenox (Massachusetts), poi a Washington DC.\nNel 1872, fond\u00f2 l'omonima societ\u00e0. La societ\u00e0 \u00e8 attualmente tra i principali costruttori di materiale elettrico ed elettro-nucleare (centrali atomiche, alternatori, turbine, motori, sistemi di automazione) oltre che di telefonia e di produzione siderurgica.\nFu amico e finanziatore di Nikola Tesla ed uno dei maggiori rivali di Thomas Edison. Fu sostenitore ed attuatore delle teorie del serbo per la realizzazione di un sistema globale di distribuzione ed utilizzo dell'energia elettrica basato sulle potenzialit\u00e0 della corrente alternata: sistema poi dimostratosi vincente ed attualmente universalmente diffuso, nei confronti del sistema a corrente continua sostenuto da Edison.\nFreni ad aria.\nAl tempo, Westinghouse fu testimone di un incidente ferroviario, in cui due tecnici si guardarono in faccia senza riuscire a fermare in tempo il treno, con la tecnologia dell'epoca. I frenatori dovevano andare da una carrozza all'altra a gattoni su ogni carrozza e applicare il freno manualmente. Nel 1869, a 22 anni, Westinghouse invent\u00f2 un sistema frenante ad aria compressa. Il sistema Westinghouse era composto da un compressore sulla locomotiva, un serbatoio e una valvola su ogni vettura, un tubo rigido lungo ogni vettura veniva connesso con una tubazione flessibile tra un vagone e l'altro, in modo da unire in un solo comando tutti i freni delle vetture contemporaneamente. Un sistema di sicurezza impediva l'applicazione involontaria dei freni in caso di rottura della linea ad aria. Fu brevettato da Westinghouse il 28 ottobre 1873. La Westinghouse Air Brake Company (WABCO) fu creata appositamente per produrre e commercializzare tale sistema frenante. Tutti i sistemi frenanti ad aria di ferrovie e veicoli pesanti, come camion, si basano sul sistema WABCO.\nWestinghouse miglior\u00f2 anche i segnali ferroviari. Nel 1881 fond\u00f2 la Union Switch and Signal.\nRelazioni sindacali.\nLa settimana lavorativa di sei giorni, col sabato a mezza giornata, un importante passo avanti verso la settimana di 5 giorni lavorativi, fu introdotta da George Westinghouse nella fabbrica di Pittsburgh nel 1881."}
{"id": "890073", "revid": "1573940", "url": "https://it.wikipedia.org/wiki?curid=890073", "title": "Hosj\u00f6", "text": "Hojs\u00f6 (IPA: /'hu\u02d0\u0267\u00f8/) \u00e8 un sobborgo, frazione del comune di Falun (Svezia). Hojs\u00f6 forma la grande parte est della citt\u00e0 ed \u00e8 composta principalmente da villette e appartamenti. "}
{"id": "890076", "revid": "102212688", "url": "https://it.wikipedia.org/wiki?curid=890076", "title": "Imilcone I", "text": "Egli govern\u00f2 per circa cinquant'anni, dal 460 a.C. circa al 410 a.C. circa, alcune colonie nella zona occidentale della Sicilia, che rimasero fedeli alla citt\u00e0 africana dopo la sconfitta nella battaglia di Imera."}
{"id": "890091", "revid": "107316", "url": "https://it.wikipedia.org/wiki?curid=890091", "title": "H. D. Thoreau", "text": ""}
{"id": "890094", "revid": "1793900", "url": "https://it.wikipedia.org/wiki?curid=890094", "title": "Hotel Nikko Mexico", "text": "Hotel Nikko \u00e8 un grattacielo situato nella via di Campos Eliseos #204 nella colonia di Polanco a Citt\u00e0 del Messico, pu\u00f2 contare su 6 ascensori.\nLa sua altezza \u00e8 di 43 piani.\nDettagli importanti.\nLa sua costruzione termin\u00f2 nel 1987, due anni dopo il terribile terremoto di magnitudo 8,5.\nL'area totale del grattacielo \u00e8 di 41.000m\u00b2.\n\u00c8 uno dei grattacieli pi\u00f9 emblematici di Citt\u00e0 del Messico ed \u00e8 considerato uno dei grattacieli pi\u00f9 sicuri di Polanco assieme con:\nAi piedi del Hotel Nikko Mexico si estende maestoso e millenario il Bosco e il lago di Chapultepec, guardiano della cultura e polmone della citt\u00e0.\n\u00c8 un hotel a 5 stelle.\nNel 2003 sopport\u00f2 un terremoto di magnitudo 7,6."}
{"id": "890095", "revid": "1543377", "url": "https://it.wikipedia.org/wiki?curid=890095", "title": "Bruno Giorgi (allenatore)", "text": "Biografia.\nNato a Pavia, da calciatore gioc\u00f2 sia nel ruolo di terzino che in quello centrale da stopper. Da allenatore girovag\u00f2 per tutta l'Italia nei campi dalla Serie C1 alla Serie A, toccando l'apice con il , con il quale raggiunse una storica semifinale in Coppa UEFA nel 1993-1994. L'attaccante vice-campione del mondo argentino Claudio Caniggia, avuto ai tempi dell', lo defin\u00ec uno dei migliori allenatori che ebbe mai avuto. Una volta terminata la carriera da allenatore si stabil\u00ec con la moglie in una villa nella frazione di Montecavolo, in provincia di Reggio Emilia, dove si era affermato come calciatore e dove aveva iniziato la sua carriera da allenatore.\nMor\u00ec il 22 settembre 2010 a 69 anni a causa di un male incurabile. La notizia fu data a funerali avvenuti.\nCarriera.\nGiocatore.\nCresciuto nelle giovanili del , squadra del pavese con cui disput\u00f2 anche le sue prime stagioni: nel 1959-1960 gioc\u00f2 la sua prima stagione in Serie C, terminata per\u00f2 con la retrocessione, e l'anno successivo in Serie D, totalizzando 23 presenze. Nel 1961 pass\u00f2 al . Dopo una stagione senza presenze, nel campionato di Serie A 1962-1963 con i rosanero si piazz\u00f2 18\u00ba e ultimo posto ritornando in Serie B dopo sole due stagioni. Giorgi totalizza 17 presenze, le uniche in massima serie. In cadetteria crescono gli spazi e si garantisce la titolarit\u00e0. Nel suo secondo anno di Serie B nella stagione 1964-1965 andr\u00e0 in gol per l'unica volta in carriera. La stagione successiva disputa meno partite, 26, e conclude la sua esperienza col con 111 presenze ed una rete.\nNell'estate 1966 passa alla , squadra in cui militer\u00e0 fino alla stagione Serie B 1971-1972. Eccetto quest'ultima, risulter\u00e0 il pi\u00f9 presente tra le file degli amaranto in ogni stagione. In totale collezion\u00f2 203 presenze, in cui sar\u00e0 per buona parte di esse capitano. Le prime 3 stagioni in Serie B sono ottime, ma non bastano a raggiungere la Serie A, arriveranno soltanto un terzo, un sesto e un quarto posto. La stagione 1969-1970 \u00e8 invece disastrosa: nel girone di ritorno la Reggiana raggranella diverse sconfitte. Sul finale si riprende, vittorie interne con e , ma servirebbe un successo esterno all'ultima col , ma \u00e8 pareggio e per la differenza di un gol coi calabresi i granata scivolano in Serie C. La stagione successiva invece \u00e8 trionfale e nulla possono e contro una dominante, che risale subito in Serie B vincendo il campionato. Questo sar\u00e0 l'unico titolo di Giorgi da calciatore.\nA soli 32 anni per\u00f2 \u00e8 costretto a ritirarsi in seguito alla rottura del tendine d'Achille destro nel dicembre del 1971.\nAllenatore.\nLa sua carriera comincia nella stagione 1975-1976 con la Reggiana che retrocede in quell'anno dalla Serie B. La stagione successiva \u00e8 ad Empoli con un 17\u00ba posto nel girone B di Serie C. Ottiene un risultato importante vincendo il campionato di Serie C 1977-1978 allenando la , venendo esonerato dalla guida dei rossoneri proprio nella stagione fra i cadetti.\nSeguito il Supercorso di Coverciano nella stagione 1979-1980, ottiene nel 1980-1981 un terzo posto con il Campobasso in Serie C1 e poi allena, sempre in Serie C1, il con cui ottenne un quarto posto.\nNella stagione 1982-1983 guida il Padova conducendolo alla promozione in Serie B, per poi passare al dove, in tre anni, porta la squadra dalla Serie C1 alla Serie A (quest'ultima poi revocata a tavolino). A Vicenza lancia in prima squadra un giovanissimo Roberto Baggio.\nNella stagione 1986-87 si trasferisce al Brescia, allenando per la prima volta in Serie A. Con le Rondinelle rimane per due stagioni, seguite dalle esperienze di nel 1988-1989 dove arriva quarto in campionato perdendo la promozione in Serie A per la classifica avulsa che manda Cremonese e Reggina allo spareggio, alla Fiorentina, dove viene esonerato alla trentunesima giornata dopo averla condotta alla semifinale di coppa Uefa.\nL'anno successivo subentra a Pierluigi Frosio alla guida dell'Atalanta, dove resta per un biennio, seguito dalla stagione sulla panchina del Genoa, sempre in Serie A.\nInfine viene chiamato a guidare il Cagliari nel 1993-1994, che si era appena qualificato per la Coppa UEFA. In questa competizione conquista le semifinali dove perde contro l' dopo aver eliminato la nei quarti di finale. A fine stagione lascia la panchina dopo aver conquistato la salvezza.\nSuccessivamente, nel 1996, salva nuovamente i sardi dalla retrocessione in Serie B, subentrando a campionato iniziato a Giovanni Trapattoni."}
{"id": "890096", "revid": "287204", "url": "https://it.wikipedia.org/wiki?curid=890096", "title": "Alessandro Benedetti", "text": "Biografia.\nLa data di nascita \u00e8 incerta (1450/1455); studi\u00f2 medicina all'Universit\u00e0 degli Studi di Padova, dove fu allievo di Giorgio Merula e si laure\u00f2 nel 1475. Dopo aver vissuto in Grecia per 16 anni, nel 1490 fu nominato professore di medicina e di anatomia nell'Universit\u00e0 di Padova, dove fece costruire il primo teatro anatomico di legno, smontabile.\nNel 1495 fu medico capo dell'esercito confederato nella campagna contro Carlo VIII di Francia e partecip\u00f2 alla battaglia di Fornovo del 6 luglio di quell'anno. Raccolse queste esperienze sanitarie nei \"Diaria de bello Carolino\".\nDotato di grande cultura, a Padova, dando un decisivo impulso alla pratica settoria, diede avvio alle nuove ricerche di anatomia, che si svilupparono poi per tutto il Cinquecento. Benedetti \u00e8 per questo considerato il pi\u00f9 importante fra gli \"anatomici prevesaliani\" ed \u00e8 considerato il fondatore della cosiddetta \"Scuola anatomica di Padova\". Per incrementare il numero di cadaveri disponibili per la didattica, propose di estendere la pratica autoptica, che veniva effettuata allora solo sui giustiziati, anche ai corpi degli individui morti per malattia.\nGodette di grande fama, tanto che le sue lezioni richiamavano anche illustri personalit\u00e0 della politica e della cultura, tra cui l'imperatore Massimiliano I e l'umanista Ermolao Barbaro. Nel 1493 pubblic\u00f2 una grande opera di anatomia, l\"Anatomicae, sive de historia corporis humani\", il primo trattato di anatomia descrittiva pubblicato in occidente, dopo il pi\u00f9 scarno \"Anothomia\" di Mondino dei Liuzzi."}
{"id": "890100", "revid": "767487", "url": "https://it.wikipedia.org/wiki?curid=890100", "title": "Imilcone II", "text": "Dopo aver sostituito Annibale Magone al comando delle truppe cartaginesi nella terza campagna siciliana, nel 406 a.C. conquist\u00f2 Agrigento e nel 405 a.C. Gela e Camarina, costringendo Dionisio I, tiranno di Siracusa, alla pace dopo aver assediato Siracusa.\nNel 396 a.C. ritorn\u00f2 in Sicilia (quarta campagna siciliana di Cartagine) dopo che Dionisio I aveva riaperto le ostilit\u00e0 nel 397 a.C. Dopo aver riconquistato le citt\u00e0 di Erice e Mozia, distrutta dai Greci l'anno precedente, marci\u00f2 lungo la costa settentrionale siciliana, espugn\u00f2 Messina e avanz\u00f2 verso Siracusa, che pose in assedio. Una pestilenza e un contrattacco di Dionisio I lo costrinsero ad abbandonare l'assedio e tornare a Cartagine con i superstiti. Tornato in patria, si uccise per la vergogna della sconfitta.\nEgli fu, nei fatti, uno dei pi\u00f9 grandi grande condottieri punici, il massimo dell'et\u00e0 classica, quello che riusc\u00ec ad espugnare Agrigento, la pi\u00f9 grossa \"preda\" della storia di Cartagine. Fu il primo a durare in carica dieci anni, dal 406 a.C. circa al 396 a.C. circa. Il suo successore fu Magone II."}
{"id": "890102", "revid": "767487", "url": "https://it.wikipedia.org/wiki?curid=890102", "title": "The Yards", "text": "The Yards \u00e8 un film del 2000 diretto da James Gray, con Joaquin Phoenix, Mark Wahlberg e James Caan, presentato in concorso Festival di Cannes dello stesso anno.\nTrama.\nLeo torna a casa dopo alcuni anni trascorsi in carcere per piccoli reati.\nCerca lavoro nella ditta di Frank, secondo marito di sua zia, ma si rifiuta di tornare a studiare. Preferisce seguire il coetaneo Willy, che lavora per Frank, e che gli offre un lavoro facile con il quale pu\u00f2 guadagnare molti soldi in poco tempo.\nLeo si trova cos\u00ec coinvolto in loschi traffici, legati alla corruzione nel mondo degli appalti per la metropolitana di New York e in un omicidio di cui viene accusato, pur non essendone l'autore. \n\u00c8 pertanto costretto a nascondersi fino all'arresto del vero responsabile; successivamente denuncer\u00e0 corrotti e corruttori durante una pubblica inchiesta.\nProduzione.\nIl film \u00e8 basato su uno scandalo di corruzione accaduto realmente a met\u00e0 degli anni ottanta che coinvolse il padre del regista. Il film \u00e8 stato girato nel Queens, Elmhurst, Roosevelt Island, nel Bronx e nel New Jersey. Alcune scene sono state girate presso uno scalo merci abbandonato a Brooklyn.\nDistribuzione.\nIl film \u00e8 uscito nelle sale statunitensi il 12 ottobre 2000 senza ottenere un grande successo, incassando 889.352 dollari negli Stati Uniti e in Canada, e 34.684 dollari in Australia. In Italia \u00e8 stato presentato al Torino Film Festival 2005 e in seguito \u00e8 stato distribuito direttamente per il mercato Home video."}
{"id": "890118", "revid": "599013", "url": "https://it.wikipedia.org/wiki?curid=890118", "title": "Angelo Mariani (chimico)", "text": "\u00c8 stato tumulato nel cimitero monumentale del P\u00e8re-Lachaise a Parigi\nBiografia.\nMariani, proveniente da una benestante famiglia di farmacisti e dotato di intelligenza pronta e vivace, pot\u00e9 studiare, diventando chimico e preparatore farmaceutico. Nel 1863, in Francia continentale dove era emigrato per lavoro, invent\u00f2 una bevanda tonica, realizzata con vino Bordeaux nel quale erano messe a macerare foglie di coca. \nL'inventore si era ispirato per la sua creazione ad un importante medico, antropologo e scienziato dell'epoca, il dottor Paolo Mantegazza di Monza, che nel 1859 aveva pubblicato un saggio \"Sulle virt\u00f9 igieniche e medicinali della coca e sugli alimenti nervosi in generale\". Lo scienziato lombardo, nel corso d'una sua lunga permanenza in Per\u00f9, aveva infatti osservato (e sperimentato personalmente) l'ampio uso che gli indigeni facevano delle foglie di coca, \u00abla magica pianta degli Incas\u00bb, descrivendo in termini pi\u00f9 che positivi gli effetti provocati dalla sostanza. In quello stesso periodo, in effetti, non pochi medici e scienziati proponevano di utilizzare la coca per fini terapeutici, soprattutto per la cura delle malattie mentali.\nIl vino Mariani.\nIl dottor Mariani subito immise sul mercato la bevanda, commercializzata con il nome di \"Vino Mariani\", che si diffuse e divenne famosa in tutto il mondo. Fu un successo enorme che gli valse la celebrit\u00e0. \nIl vino Mariani fu particolarmente apprezzato da due papi: Leone XIII e Pio X. Il primo ne fu cos\u00ec entusiasta che, in segno della sua approvazione ufficiale, lo insign\u00ec d'una medaglia d'oro speciale. Il ritratto di tale pontefice, inoltre, comparve quale \"testimone d'alto rango\" su alcuni manifesti ed inserzioni che Mariani aveva ordinato per pubblicizzare il prodotto.\nI papi, per\u00f2, non furono certo gli unici celebri estimatori del prodotto, infatti fra il 1870 ed il 1913, Mariani ebbe, fra i suoi innumerevoli clienti di tutto il mondo, ben sedici fra re e regine, dallo zar di Russia al principe di Galles ed oltre un migliaio di altre celebrit\u00e0, da Sarah Bernhardt a J. J. Thomson, da \u00c9mile Zola a Charles Gounod, da Herbert George Wells al presidente statunitense William McKinley. Famosi o sconosciuti, questi clienti compravano (o spesso, se erano proprio importanti, ricevevano in omaggio) il suo famoso \u201cVino Tonico Mariani alla coca del Per\u00f9\u201d. Infatti in un'epoca di arretratezza della medicina, i \"vini medicinali\" erano fra i rimedi pi\u00f9 diffusi.\nLa composizione del tonico.\nTecnicamente, il vino Mariani era preparato macerando 60 grammi delle \"migliori foglie di coca\" provenienti dal Per\u00f9, per 10 ore, in un litro di \"fine Bordeaux\"; poteva contenere da 150 a 300 milligrammi per litro di cocaina, cosicch\u00e9 un bicchiere non ne poteva accogliere pi\u00f9 di 25-50 milligrammi. A queste dosi, la cocaina ingerita per bocca ha un'azione assai modesta, anche perch\u00e9 viene rapidamente idrolizzata in composti non psicoattivi. Ma nel \u201cmagico\u201d vino del signor Mariani c'era un segreto, solo recentemente scoperto. Due gruppi indipendenti di ricercatori, a Barcellona in Catalogna ed a Miami in Florida, nel 1990 hanno scoperto che associando alcool e cocaina si forma un prodotto, il cocaetilene, che mantiene le caratteristiche psicostimolanti della cocaina. Pertanto - a parte qualche timore d'una maggiore tossicit\u00e0 - l'assunzione della cocaina in soluzione nel vino potenzia di molto l'effetto di una stessa dose di alcaloide presa per bocca da sola.\nLa pubblicit\u00e0.\nIn poco tempo la ditta Mariani apr\u00ec sedi e succursali a Parigi, Londra e New York. Sebbene copiato da diversi concorrenti sulle due sponde dell'oceano, egli trov\u00f2 un modo efficace ed originale di mantenere il suo primato: cominci\u00f2 a pubblicare le lettere di ringraziamento ricevute dai clienti pi\u00f9 famosi in una serie di \"Figure contemporanee\" con note biografiche, ritratti, riproduzioni di lettere autografe e cos\u00ec via: lussuosi \"Album Mariani\" con tiratura limitata, edizioni popolari o addirittura cartoline e supplementi di giornali. In vent'anni, ne distribu\u00ec pi\u00f9 di 64 milioni di copie.\nLa Coca-Cola.\nIl Tonico Mariani alla coca fu anche precursore della Coca-Cola. Esso ne aveva infatti ispirato la creazione, nel 1885, da parte del medico e farmacista statunitense John Stith Pemberton di Atlanta (Georgia). Questa bibita la si conosce senza alcool a causa del proibizionismo imposto, nel 1886, dallo stato della Georgia, mentre la cocaina ne \u00e8 stata ufficialmente eliminata soltanto dal 1905, ma traccia di tale sostanza vi rimarr\u00e0, anche se in dosi infinitesime, fino al 1929, per poi venire progressivamente eliminata man mano che si scoprivano tutti i danni che essa provoca.\nIn Italia il vino Mariani venne vietato agli inizi del Novecento, in Francia, dove si trovava la sede principale, la ricetta originale fu autorizzata fino al 1910. Gli eredi di Mariani lo eliminarono infine negli anni 1930, creando una nuova bevanda chiamata Mariani Tonico, che rest\u00f2 in vendita nelle farmacie fino al 1963."}
{"id": "890121", "revid": "210951", "url": "https://it.wikipedia.org/wiki?curid=890121", "title": "Guerre italiane del rinascimento", "text": ""}
{"id": "890125", "revid": "287204", "url": "https://it.wikipedia.org/wiki?curid=890125", "title": "Annibale Magone", "text": "\u00c8 conosciuto per le sue azioni militari in Sicilia.\nBiografia.\nAnnibale Magone era figlio di Giscone e nipote di Amilcare I.\nAnnibale venne eletto dal senato cartaginese come comandante degli eserciti e governatore dell'Epicrazia punica della Sicilia nel 411 a.C.. Egli era desideroso di vendicare il nonno Amilcare, sconfitto e ucciso durante Battaglia di Imera da parte dei Greci sicelioti nel 480 a.C..\nNel 409 a.C., sotto falsi pretesti, Annibale marci\u00f2 con l'esercito, verso la citt\u00e0 di Selinunte con l'intento di assediarla per aiutare Segesta, sua alleata e rivale di Selinunte. Senza rinforzi, la citt\u00e0 fu facilmente presa e distrutta. La popolazione fu in gran parte massacrata.\nNel maggio del 409 a.C., pose un assedio a Imera e sconfisse i rinforzi di Siracusa al comando di Diocle. A questa battaglia partecip\u00f2 anche il giovane e futuro tiranno Dionisio. Dopo questa sconfitta Diocle ritir\u00f2 quanto restava delle proprie truppe e senza nessun rinforzo, la citt\u00e0 fu facilmente conquistata e rasa al suolo da Annibale. Il nuovo confine tra l'Epicrazia cartaginese e i territori greci fu stabilito, e la citt\u00e0 di confine divenne Agrigento. Annibale obblig\u00f2 le citt\u00e0 greche conquistate a pagare delle tasse a Cartagine.\nDopo la Battaglia di Imera venne dichiarata la pace. Ma Ermocrate con l'aiuto del genero Dionisio ricostruirono Selinunte nel 406 a.C., e compirono scorrerie a danno dei Cartaginesi, richiamando di nuovo l'attenzione di Annibale.\nAnnibale, all'et\u00e0 di 65 anni, part\u00ec per Agrigento con il figlio Bomilcare e il nipote Imilcone e stabil\u00ec un assedio alla citt\u00e0. Ma mentre si iniziavano le operazioni militari, si diffuse la peste tra l'esercito cartaginese, dove morirono sia Annibale che Bomilcare, lasciando il comando dell'esercito a Imilcone."}
{"id": "890131", "revid": "81646", "url": "https://it.wikipedia.org/wiki?curid=890131", "title": "Fagociti", "text": ""}
{"id": "890132", "revid": "1543377", "url": "https://it.wikipedia.org/wiki?curid=890132", "title": "FIPS (software)", "text": "FIPS (Fully Interactive Partition Splitter) \u00e8 un programma per DOS per il partizionamento non distruttivo degli hard-disk. Il partizionamento non distruttivo, permette di creare nuove partizioni senza cancellare quelle preesistenti (modificandone ovviamente le dimensioni), evitando cos\u00ec la perdita di dati.\nFIPS \u00e8 un software libero, disponibile sotto la GNU General Public License (GPL).\nLimitazioni.\nFIPS pu\u00f2 operare solo su partizioni primarie formattate in FAT. Inoltre, FIPS non pu\u00f2 aumentare le dimensioni di una partizione, e le partizioni le cui dimensioni sono state ridotte con FIPS, hanno dello spazio sprecato poich\u00e9 la File Allocation Table non viene ristretta. La partizione da restringere deve anche essere deframmentata poich\u00e9 FIPS non sposta i dati, e i dati posti verso la fine dalla partizione rischiano di bloccare l'azione del software.\nGli attuali software di partizionamento come GNU Parted e PartitionMagic hanno superato tutte queste limitazioni."}
{"id": "890134", "revid": "339392", "url": "https://it.wikipedia.org/wiki?curid=890134", "title": "Impero di Carlo V", "text": ""}
{"id": "890136", "revid": "367445", "url": "https://it.wikipedia.org/wiki?curid=890136", "title": "Tavola pitagorica", "text": "La tavola pitagorica \u00e8 una matrice di numeri naturali caratterizzata dal fatto che il valore presente nella posizione individuata dalla riga formula_1 e dalla colonna formula_2 \u00e8 il prodotto di formula_3\n\u00c8 utilizzata per eseguire a mano qualsiasi moltiplicazione con il sistema numerico decimale. In ambito scolastico essa ha solitamente 10 righe e 10 colonne e ogni riga e/o colonna di tale matrice \u00e8 chiamata \"tabellina\": per esempio, la quarta riga (o colonna) \u00e8 detta \"tabellina del quattro\". Essendo il prodotto di due numeri naturali anch'esso un numero naturale, la tavola pitagorica \u00e8 formata da 100 numeri naturali.\nPoich\u00e9 la moltiplicazione tra numeri interi gode della propriet\u00e0 commutativa, la tavola pitagorica \u00e8 una matrice simmetrica.\nStoria.\nL'attribuzione di questa tabella a Pitagora sembra essere dovuta all'errore compiuto da un copista che trascrisse l\"'Ars Geometrica\" di Severino Boezio. Egli disegn\u00f2 una \"tavola di moltiplicazione\" anzich\u00e9 una \"Mensa Pithagorica\", un abaco a scacchiere, lasciando la dicitura \"Tabula Pithagorica\". In Europa, la prima tavola moltiplicativa di cui si abbia notizia certa fu opera di Vittorio d'Aquitania, il quale la realizz\u00f2 intorno al 450.\nI bastoncini di Nepero possono essere considerati una generalizzazione della tavola pitagorica in quanto permettono di costruire rapidamente la 'tabellina' di un intero con un numero arbitrario di cifre.\nTra il XIX e la prima met\u00e0 del XX secolo furono molto diffusi dei volumi contenenti tavole moltiplicative molto estese.\nDalla legge di distribuzione dei numeri nella tavola pitagorica derivano numerose e curiose propriet\u00e0 .\nTabla de multiplicar.\nFino a tutto il XX secolo in Spagna, il metodo didattico prevalente per l'insegnamento delle tabelline a scuola era nel sinottico seguente\nQuesta visualizzazione delle tabelline si pu\u00f2 semplificare eliminando la facile tabellina dell'1 ed eliminando le ripetizioni dovute alla commutativit\u00e0 della moltiplicazione (ad esempio non bisogna scrivere entrambi 6x8=48 e 8x6=48): le tabelline semplificate sono adatte come poster per facilitare la memorizzazione."}
{"id": "890138", "revid": "52076", "url": "https://it.wikipedia.org/wiki?curid=890138", "title": "Filocalo", "text": ""}
{"id": "890143", "revid": "196390", "url": "https://it.wikipedia.org/wiki?curid=890143", "title": "Mary Stuart", "text": ""}
{"id": "890149", "revid": "729019", "url": "https://it.wikipedia.org/wiki?curid=890149", "title": "Imilcone F\u00e0mea", "text": "Egli feceva parte dell'esercito di Annibale Barca, essendo il comandante della cavalleria di Cartagine, durante la Terza guerra punica (149 a.C.-146 a.C.). Si segnal\u00f2 soprattutto nel 148 a.C., proprio durante una battaglia in questa guerra tra le due potenze del Mediterraneo.\nPass\u00f2, avendo probabilmente intuito la disfatta dei Cartaginesi nella Battaglia di Cartagine, con 2,200 cavalieri, dalla parte dei Romani."}
{"id": "890160", "revid": "729019", "url": "https://it.wikipedia.org/wiki?curid=890160", "title": "Venezia (Euronight)", "text": "Venezia fu il nome di una relazione ferroviaria Euronight che in passato ha collegato Budapest Keleti pu. a Venezia Santa Lucia, passando per Sesana, Lubiana e Zagabria.\nStoria.\nIl 19 maggio 1977 part\u00ec da Parigi diretto ad Istanbul l'ultima corsa del Direct-Orient-Express, la pi\u00f9 recente evoluzione del collegamento Orient Express. Il servizio venne quindi spezzato in due: il Simplon-Express collegava Parigi con Belgrado mentre la tratta fra Venezia e Atene/Istanbul veniva effettuata da un altro treno, chiatato Venezia-Express, a cui venne attribuita la numerazione 262/263. A partire dall'orario estivo del 1989 questo convoglio venne classificato come diretto, e dall'orario estivo del 1991 venne limitato a Belgrado. Gi\u00e0 nell'anno successivo, per via del conflitto in corso, molti treni che transitavano per la Jugoslavia subirono soppressioni o limitazioni; il Venezia-Express sopravvisse, limitato per\u00f2 a Vinkovci e riclassificato come espresso, per poi venir ulteriormente limitato a Zagabria nel successivo orario.\nA partire dall'estate del 1994 il collegamento raggiunse Budapest, mut\u00f2 la numerazione in 240/241 ed ebbe in composizione una carrozza che due volte alla settimana raggiungeva la stazione di Mosca Kievskij, carrozza che sino a quel momento circolava via Tarvisio con il treno Gondoliere.\nIl collegamento venne riclassificato Euronight a partire dal dicembre del 2003, contestualmente venne eliminata la fermata nella stazione di Trieste Centrale e venne istradato via Zidani Most, Celije, Graz, percorso che gi\u00e0 nel dicembre del 2005 risultava abbandonato in favore del consueto tragitto via Zidani Most, Zagabria, Gy\u00e9k\u00e9nyes; rimase in vigore il percorso via Monfalcone e Villa Opicina, saltando la fermata a Trieste e la conseguente manovra di regresso. Questo percorso rimarr\u00e0 sostanzialmente invariato sino al termine del collegamento.\nIl servizio, dopo aver cambiato la numerazione in 440/441 nel dicembre del 2010, venne soppresso con l'orario invernale del 2011."}
{"id": "890162", "revid": "1543377", "url": "https://it.wikipedia.org/wiki?curid=890162", "title": "Dossobuono", "text": "Dossobuono (\"Dossobon\" in veneto, : ) \u00e8 la pi\u00f9 popolosa frazione del comune di Villafranca di Verona, in provincia di Verona, con oltre abitanti. Posto a circa met\u00e0 strada fra Verona e Villafranca, ha conosciuto in questi ultimi anni un notevole sviluppo urbanistico.\nStoria.\nIl medioevo.\nLa prima documentazione storica che riguarda questa localit\u00e0 si trova in una pergamena, conservata all'Archivio di Stato di Verona, e risale all'anno 1037, quando tre cittadini di Verona, rispettivamente di legge salica, di diritto romano e di legge longobarda, fecero dono all'abbazia di Nonantola di una pezza di terra aratoria e prativa nel fondo detto \"Puviliano\", nella localit\u00e0 chiamata \"Dossobono\".\nAltri documenti successivi confermano per il medioevo la presenza di una domus dei Templari, e di propriet\u00e0 fondiarie appartenenti alla famiglia Dal Verme, al monastero di S. Domenico, all'ospedale di S. Giacomo alla Tomba.\nNel 1311 vi \u00e8 notizia della costruzione di una chiesa, dedicata a S. Maria Maddalena, su un terreno appartenente alla chiesa cittadina di S. Nicol\u00f2, terreno che sar\u00e0 acquistato nel secolo XV dalla famiglia Vertua.\nSecolo XVI.\n\u00c8 per\u00f2 a partire dal 1500 che le notizie sul territorio divengono pi\u00f9 copiose e continuative. Una fonte importante sono infatti i verbali delle visite pastorali che i vescovi di Verona facevano periodicamente a tutte le chiese del territorio.\nLa prima visita documentata, a cura del vescovo Gian Matteo Giberti, alla chiesa di S. Maria Maddalena risale al 1526 quando dipendeva ancora dalla pieve di S. Pietro di Villafranca, dipendenza durata fino al 1585 quando venne eretta in parrocchia con circa 150 abitanti. Facevano infatti riferimento a questa chiesa le contrade della Maddalena, della Torre, di Dossobuono, di Calzoni e di Caselle.\nUn avvenimento importante fu nel 1517 l'attuazione a Dossobuono del trattato di Noyon firmato il 6 dicembre 1516 dall'imperatore Massimiliano I, dal re Francesco I di Francia e da Carlo V re di Spagna. Secondo questo accordo Verona, che era stata conquistata dagli imperiali, sarebbe stata restituita ai Veneziani dietro pagamento, in due rate, di scudi d'oro.\nLe Trattative, come racconta Francesco Guicciardini nel capitolo XXII del libro XII della sua \"Storia d'Italia\", iniziarono il 5 gennaio 1517 e si svolsero a Dossobuono ed ebbero per protagonisti il vescovo di Trento Bernardo Clesio, il comandante francese Odet de Foix visconte di Lautrec, Gian Giacomo Trivulzio comandante delle truppe veneziane e i due provveditori veneti Andrea Gritti e Giovanni Gradenigo. L'accordo fu firmato il 13 gennaio a Dossobuono.\nProprio per compensare l'ospitalit\u00e0 offerta sulla propria terra dalla famiglia Vertua in occasione di questa trattativa, la repubblica di Venezia concesse uno degli ultimi benefici feudali.\nSecoli XVII e XVIII.\nI successivi secoli XVII e XVIII vedono l'affermazione di alcuni grandi proprietari terrieri. Tra questi: la famiglia Pantini con oltre 500 campi di terra soprattutto a Calzoni, la famiglia Vertua con circa 400 campi di terra, la famiglia Zignoli - Alessandri con oltre 500 campi. Altri proprietari erano la Commenda dei Santi Vitale e Sepolcro, la famiglia Maffei con circa 200 campi, la famiglia Pindemonte con 100 campi e il monastero di Santa Maria degli Angeli con circa 200 campi.\nIl territorio di Dossobuono era quindi costituito da pi\u00f9 nuclei che avevano diverse appartenenze amministrative. Vi era infatti la contrada della Maddalena, nella zona attorno al campanile, che era feudo della famiglia Vertua ed era sede della chiesa parrocchiale, luogo d'incontro della comunit\u00e0. Vi era poi la contrada di Dossobuono, tra le attuali via Cavour, viale Europa e via Vertua, che faceva parte del territorio del comune di Villafranca assieme alla contrada di Calzoni. Vi era infine la contrada della Torre di Dossobuono, con autonomia amministrativa, facente parte delle Ca' di Campagna nel territorio del comune di Verona.\nUna lotta secolare fu quella che contrappose la popolazione di Dossobuono alla famiglia Vertua per il diritto di nomina e mantenimento del parroco. Dopo aver adito le vie legali, finalmente nel 1681 una sentenza del patriarcato di Aquileia stabil\u00ec che la famiglia Vertua, in quanto proprietaria della chiesa aveva il diritto di scegliere e presentare al vescovo il parroco, mentre gli abitanti di Dossobuono potevano convenzionarsi con il parroco scelto dal Vertua o scegliersi un loro sacerdote che officiasse e amministrasse i sacramenti per loro. Questa decisione non risolse la questione che si trascin\u00f2 fino alla fine del secolo XIX quando, estintasi la famiglia Vertua, subentr\u00f2 la famiglia Alessandri che cedette al vescovo di Verona il diritto di giuspatronato sulla chiesa di Dossobuono.\nSecolo XIX.\nDal punto di vista amministrativo, dopo le riforme napoleoniche, con il ritorno degli austriaci e la sistemazione del territorio del regno Lombardo-Veneto, Dossobuono, nel 1818 fu definitivamente aggregato al comune di Villafranca di Verona. Un'epidemia di colera scoppi\u00f2 nel 1836 provocando la morte di 40 persone e accelerando i lavori di costruzione del nuovo cimitero che fu inaugurato il 6 maggio 1839. Nel 1848 la prima guerra di indipendenza si fece sentire con le sue violenze. Il parroco infatti lamenta da parte dei soldati \u201c\"il rubamento continuo di polli, de' maiali, delle pecore, de' cavalli e de' bovi; a tacere del denaro che colla spada al collo e col fucile al petto... pretendono violentemente per forza\"\u201d. I soldati austriaci infatti \u201c\"sotto il pretesto di cercar piemontesi, fanno esame entro alle pi\u00f9 piccole casse, entro ai calti delle tavole ed armadj e com\u00f2, per rubare quello che a loro piace meglio\"\u201d.\nAltre tristi vicende colpirono il paese nel 1854 e 1855: furono rispettivamente una carestia e una nuova epidemia di colera con 80 morti.\nAccanto agli avvenimenti tristi vi furono anche occasioni di festa. Nel 1834 l'inaugurazione di un concerto di Campane alla veronese, ancora oggi suonabili manualmente, sul nuovo campanile e nel 1838 il passaggio dell'imperatore d'Austria Francesco Giuseppe I d'Asburgo che si recava a Verona.\nIl 7 aprile 1851 fu inaugurata la ferrovia Verona-Mantova-Modena alla presenza di \"molte onorevoli persone\".\nNel 1862 fu iniziata la costruzione del forte Dossobuono, il cui nome tedesco era \"Werk Erzherzogin Gisela\" dal nome della principessa Gisella d'Asburgo-Lorena, che offr\u00ec occasione di lavoro a molti sterratori e scarriolanti del luogo.\nNel 1871, il 10 dicembre fu inaugurato il nuovo campanile, dopo il crollo del precedente, con la fusione di cinque nuove campane.\nNel 1880 fu fondata una Societ\u00e0 Operaia di Mutuo Soccorso che contava 141 soci e qualche anno pi\u00f9 tardi, nel 1896, prese vita anche una [Cassa Rurale] .\nNel 1895 mor\u00ec l'ultimo discendente della famiglia Alessandri lasciando tutti i beni di Dossobuono, villa e campi, per la realizzazione di un \"[ospedale dei bambini] da fondarsi a Verona\".\nVerso la fine del secolo, nel 1897, si tenne un'esercitazione generale dell'esercito italiano, conosciuta come \u201cgrandi manovre\u201d cui partecip\u00f2 lo stesso re d'Italia Umberto I. A Dossobuono era stato allestito un ospedale militare proprio nei locali di villa Alessandri e il 18 settembre, alle ore 10 il re vi si rec\u00f2 inaspettato trattenendosi per tre quarti d'ora.\nSi chiude cos\u00ec questo secolo che ha visto la popolazione passare dai 500 abitanti del 1802 ai 1200 del 1895.\nEpoca moderna.\nNegli ultimi decenni, Dossobuono, \u00e8 stata protagonista di una espansione urbanistica edilizia nelle zone di periferia e di uno sviluppo della propria zona industriale, con l'aumento dei grandi esercizi commerciali e col potenziamento ed adeguamento della viabilit\u00e0. Infatti nel 1962 fu aperta l'autostrada Serenissima, nel 1963 iniziarono i primi voli Verona-Roma presso le nuove strutture dell'aeroporto militare. Infine nei primi anni '70 fu aperta al traffico l'autostrada Modena-Brennero facendo di Dossobuono un centro nevralgico tra importanti vie di comunicazione.\nInfrastrutture e trasporti.\nFerrovie.\nDossobuono \u00e8 servito dalla propria stazione ferroviaria che si trova sulla linea ferroviaria Verona-Mantova-Modena.\nAeroporto.\nA Dossobuono si trova anche l'aeroporto di Verona:\nl'aeroporto Valerio Catullo.\nAssociazioni sportive.\nLa principale squadra di calcio \u00e8 l'A.C.D. Olimpica Dossobuono che milita in Prima Categoria, \u00e8 inoltre presente una squadra di calcio a 5, militante in serie C2. \n\u00c8 presente anche la squadra di pallavolo Dual Volley e la Pallamano Olimpica Dossobuono sia maschile che femminile (quest' ultima militante nella massima serie femminile di pallamano)."}
{"id": "890165", "revid": "38120", "url": "https://it.wikipedia.org/wiki?curid=890165", "title": "...E fuori nevica!", "text": ""}
{"id": "890166", "revid": "38120", "url": "https://it.wikipedia.org/wiki?curid=890166", "title": "...E fuori nevica", "text": ""}
{"id": "890167", "revid": "228587", "url": "https://it.wikipedia.org/wiki?curid=890167", "title": "Chojna", "text": "Chojna (in casciubo: \"Czi\u0144sbarg\"; in tedesco: \"K\u00f6nigsberg in der Neumark\"; in latino: \"Regiomontanus Neomarchicus\") \u00e8 una citt\u00e0 della Polonia occidentale, situata nel voivodato della Pomerania Occidentale. Sorge a circa 60 km a sud di Stettino e fa parte della Douzelage.\nChojna si trova presso due citt\u00e0 tedesche, Bad Freienwalde e Schwedt, sul fiume Oder, presso il confine con la Germania.\nStoria.\nMedioevo.\nDal X-XII secolo, dove sorge l'attuale Chojna, si svilupp\u00f2 una fortificazione dei pomerani, probabilmente con un mercato. A causa della sua posizione favorevole sulle vie dei commerci che portavano ai grandi principati della Grande Polonia e ai ducati di Pomerania, l'insediamento si svilupp\u00f2 molto velocemente. Nel 1200 il comune ricevette il diritto di Magdeburgo, e fu chiamata \"Konigesberge\" per la prima volta nel 1244; nel 1252 pass\u00f2 nella Diocesi di Brandeburgo, dopo la sua acquisizione da parte di quest'ultima del Neumark. Popolata da cavalieri e coloni tedeschi, il nome della citt\u00e0 \"Konigesberge\" si evolse in \"K\u00f6nigsberg\" (\"Montagna del Re\"). Dopo la cessione della \"terra Konigesberge\" dal vescovi del Brandeburgo ai margravi Ascani del Brandeburgo, la citt\u00e0 mantenne il diritto di avere un mercato come anche di avere giurisdizione legale, il che la fece diventare la principale citt\u00e0 del Neumark del tempo.\nTardo Medioevo.\nNella citt\u00e0 esistette una parrocchia sin dal 1282, mentre fu fondato un monastero agostiniano nel 1290. Dal 1310 al 1329 K\u00f6nigsberg speriment\u00f2 il boom economico sulla via del grano, permettendo alla citt\u00e0 di ricevere ulteriori privilegi del mercato. Il trasporto delle merci veniva effettuato lungo il fiume Oder e il R\u00f6hricke. Nel XIII e XIV secolo fu costruito un muro difensivo intorno alla citt\u00e0, con numerose torri e tre porte (Schwedter Tor, Bernikower Tor, e Vierradener Tor, l'ultima demolita nel XIX secolo). Dal 1402 al 1454 K\u00f6nigsberg fu sotto il controllo dei Cavalieri Teutonici, dopo la cessione del Neumark da parte del Brandeburgo. La Chiesa di Santa Maria e il municipio, ricostruito proprio in questo periodo, erano alcuni degli esempi di edifici gotici nel Neumark.\nRinascimento.\nLa citt\u00e0 sostenne un attacco da parte degli Hussiti nel 1433 durante le guerre hussite. Durante il Rinascimento, all'inizio del XV secolo la citt\u00e0 fior\u00ec, ma la maggioranza della popolazione mor\u00ec per le epidemie di peste nel XVI e XVII secolo. K\u00f6nigsberg aveva numerose chiese: la chiesa del monastero agostiniano, la chiesa ospedaliera degli agostiniani dello Spirito Santo e le chiese della Vergine Maria, di San Nicola, San Giorgio e Santa Gertrude. La citt\u00e0 si convert\u00ec gradualmente al luteranesimo dal 1539 al 1553, durante la riforma protestante, che ebbe come effetto la dissoluzione nel 1536 del monastero, i cui edifici furono utilizzati come ospedale e scuola. Durante la guerra dei trent'anni K\u00f6nigsberg fu occupata a pi\u00f9 riprese dalle truppe imperiali di Albrecht von Wallenstein e dalle truppe svedesi del re Gustavo Adolfo: nel corso di queste occupazioni, il 52% della citt\u00e0 fu distrutto. Dopo la distruzione della Chiesa di Santa Maria, la cui torre fu incendiata nel 1682, la ricostruzione inizi\u00f2 nel 1692.\nEt\u00e0 moderna.\nNel 1714 fu costruito un nuovo pulpito barocco, e nel 1734 Joachim Wagner costru\u00ec un organo. K\u00f6nigsberg inizi\u00f2 a rivivere economicamente dopo la fondazione del Regno di Prussia, divenendo la sede del governo del Neumark nel 1759 durante la guerra dei sette anni. Nel 1767 le Porte Schwedter e Bernikower furono parzialmente smantellate per fornire pietre per la costruzione di barricate presso l'ex monastero. Gli abitanti della citt\u00e0 si specializzarono inizialmente nell'agricoltura e nella cultura forestale, e in seguito nella produzione di tessuti. Quest'industria comunque declin\u00f2 nel 1840 con l'avvio dell'industrializzazione. K\u00f6nigsberg divenne la sede del distretto Landkreis K\u00f6nigsberg nel 1809 e parte della Provincia del Brandeburgo nel 1816. L'ex monastero inizi\u00f2 a deteriorarsi nel 1820. La citt\u00e0 divenne parte dell'Impero tedesco nel 1871 e, dopo essere stata collegata con una ferrovia nel 1877, inizi\u00f2 un grande sviluppo. La citt\u00e0 serv\u00ec anche come centro educativo e amministrativo per la regione circondante.\nSeconda guerra mondiale.\nNel 1939 la Luftwaffe costru\u00ec un campo aereo nei pressi delle porte di K\u00f6nigsberg. Nel gennaio 1945 si verificarono presso la citt\u00e0 alcune battaglie sul fronte orientale. Avendo il sindaco lasciato la citt\u00e0 senza ordinare l'evacuazione generale, il primo cittadino fu condannato a morte il 4 febbraio 1945 da una corte marziale delle SS presideduta da Otto Skorzeny. Lo stesso giorno l'Armata Rossa sovietica occup\u00f2 la citt\u00e0. L'interno centro della citt\u00e0, la chiesa di Santa Maria e il municipio furono dati alle fiamme il 16 febbraio 1945: K\u00f6nigsberg fu distrutta all'80% durante la guerra. Con la fine delle ostilit\u00e0, la citt\u00e0 fu posta sotto amministrazione polacca, la popolazione tedesca fu espulsa e la citt\u00e0 fu chiamata Chojna.\nPolonia.\nI resti della guerra sono ancora visibili in alcuni degli edifici di Chojna. Le fondamenta del municipio furono ricostruite per essere utilizzate come centro culturale e come biblioteca. Fu ricostruito anche il monastero, mentre la piazza del mercato fu riprogettata \"ex novo\". La ricostruzione della Chiesa di Santa Maria inizi\u00f2 nel 1994, in cooperazione con la Germania. Nel 1997 il tetto della navata centrale \u00e8 stato ultimato, mentre la sommit\u00e0 della torre a forma di piramide \u00e8 stata riadattata in stile neogotico."}
{"id": "890168", "revid": "38120", "url": "https://it.wikipedia.org/wiki?curid=890168", "title": "...e fuori nevica", "text": ""}
{"id": "890169", "revid": "38120", "url": "https://it.wikipedia.org/wiki?curid=890169", "title": "E fuori nevica!", "text": ""}
{"id": "890170", "revid": "38120", "url": "https://it.wikipedia.org/wiki?curid=890170", "title": "E fuori nevica", "text": ""}
{"id": "890171", "revid": "5165", "url": "https://it.wikipedia.org/wiki?curid=890171", "title": "Great Eastern", "text": "Great Eastern fu un famoso piroscafo costruito nel 1854 da Isambard Kingdom Brunel (un ingegnere inglese specializzato nel settore dei trasporti, noto per aver collaborato alla realizzazione della galleria sotto il Tamigi).\nStoria.\nAl momento del varo era la nave pi\u00f9 grande del mondo, lunga 211 m, larga 24 mt e una stazza superiore alle 20.000 tonnellate, mantenne tale primato per quasi cinquant'anni, quando fu superata in lunghezza solo di pochi metri dall'RMS \"Oceanic\" (215 m). \nLa sua costruzione fu motivata dalla necessit\u00e0 di effettuare i primi viaggi oceanici sfruttando la motrice a vapore, che solo da pochi anni si era cimentata nelle lunghe tratte intercontinentali.\nIl problema principale restava la quantit\u00e0 di combustibile necessaria per coprire tali distanze, quantit\u00e0 che nessuna nave sembrava in grado di imbarcare. Poich\u00e9 Brunel aveva dimostrato che la resistenza di una nave all'acqua \u00e8 proporzionale al quadrato delle sue dimensioni e che lo spazio disponibile per il carburante \u00e8 proporzionale al cubo, concep\u00ec un'imbarcazione sei volte pi\u00f9 grande della pi\u00f9 imponente nave dell'epoca. Questo mastodonte, come tutte le navi dell'epoca, non aveva sovrastrutture destinate ai passeggeri al di sopra dello scafo, alto come un palazzo, era dotato di cinque fumaioli, poteva imbarcare fino a 4.000 passeggeri ed era mosso da due gigantesche ruote a pale, un'elica e sei alberature per la navigazione suppletiva a vela. Era inoltre dotato di un doppio fondo che si estendeva per tutta la lunghezza della chiglia.\nIl \"Great Eastern\" fu finanziato dalla \"Eastern Steam Navigation Company\" ma la sua costruzione incontr\u00f2 vari problemi a causa di incidenti in cui vari operai persero la vita. Varata nel 1854, la nave si aren\u00f2 subito dopo lungo la riva del Tamigi. Quattro anni dopo prese finalmente il mare e il 17 giugno 1860 comp\u00ec il suo viaggio inaugurale. Poco tempo dopo, il 9 settembre 1860, vi fu un grave incidente: un fumaiolo salt\u00f2 in aria a causa di un'esplosione nelle macchine. Fu poi riparata per essere utilizzata come nave mercantile e passeggeri (Brunel lo concep\u00ec per navigare sulla linea Londra-Bombay, in India, doppiando il Capo di Buona Speranza) ma i costi di esercizio restarono altissimi.\nNel 1861 ebbe un altro incidente: urt\u00f2 uno scoglio non segnalato, presso New York, che produsse uno squarcio sullo scafo esterno lungo 25 m; tuttavia, il secondo scafo sottostante resistette all'urto senza presentare alcun danno. Le riparazioni furono molto pi\u00f9 lunghe del previsto a causa della guerra di secessione americana. Durante i lavori si vocifer\u00f2 che alcuni rumori sulla chiglia fossero causati da un fantasma ma le indagini conclusero che si trattava di un anello di ferro che per la corrente urtava lo scafo; tuttavia questa voce riprese vigore durante la demolizione, quando si scoprirono nella doppia chiglia i cadaveri di due battitori rimasti intrappolati nella costruzione della nave.\nIl suo maggior contributo lo diede durante la posa del primo cavo telegrafico tra l'Europa e l'America, nel 1865, su proposta di Cyrus West Field. Il cavo era lungo 3.700 chilometri e fu arrotolato in tre cisterne nella stiva della nave; fu steso sul fondale tra l'Irlanda e Terranova e - dopo la prima trasmissione transoceanica - l'evento fu celebrato come l\"'Ottava meraviglia del mondo\".\nLa demolizione del Great Eastern inizi\u00f2 nel 1888. Ci furono complicazioni perch\u00e9 le dimensioni della nave non permisero di spostarla con facilit\u00e0 e durante le operazioni si ruppe il cavo di traino. Dopo aver venduto gli arredi e le parti in metallo pregiato si pass\u00f2 alla demolizione manuale della nave (al tempo non esistevano fiamme ossidriche). Lo scafo progettato da Brunel dimostr\u00f2 la sua resistenza, rendendo necessari ben due anni di lavori per demolirlo.\nI lavori terminarono nel 1890."}
{"id": "890172", "revid": "767487", "url": "https://it.wikipedia.org/wiki?curid=890172", "title": "La promessa (film 2001)", "text": "La promessa (\"The Pledge\") \u00e8 un film del 2001 diretto da Sean Penn, con Jack Nicholson e Robin Wright.\nTratto dall'omonimo romanzo di Friedrich D\u00fcrrenmatt, \u00e8 stato presentato in concorso al 54\u00ba Festival di Cannes.\nA differenza del romanzo, ambientato nella Svizzera degli anni cinquanta, la pellicola \u00e8 ambientata in una provincia americana ai giorni nostri, fra le montagne del Nevada.\nTrama.\nJerry Black, poliziotto, nel suo ultimo giorno di lavoro prima della pensione, si trova di fronte al brutale omicidio di una bambina. La polizia arresta un balordo (che prima si autoaccusa dell'omicidio e poi si suicida nel commissariato) e chiude il caso, ma Black, che aveva promesso giustizia ai genitori della piccola, crede che l'omicida sia ancora in libert\u00e0 e anzi, sospettando la presenza di un serial killer, inizia delle indagini private. Circoscrivendo l'area dove il killer ha operato, inizia una silenziosa caccia all'uomo: si ritira nella zona, compra un distributore di benzina, sembra rifarsi una vita (entrando in contatto con una barista che ha una figlia dell'et\u00e0 delle bimbe uccise) e aspetta pazientemente che il folle si faccia di nuovo vivo. Black, sempre pi\u00f9 ossessionato dall'idea di trovare il killer, non esita a servirsi della bimba come esca. Convincendo faticosamente i suoi ex compagni di squadra ad aiutarlo nell'intento, si apposta ad attendere l'arrivo dell'uomo. Ma in realt\u00e0 non vi \u00e8 pi\u00f9 nessun pericolo, poich\u00e9 l'assassino, prima di essere identificato e all'insaputa di tutti, muore in un incidente stradale. Abbandonato dalla compagna, spaventata dalla sua psicosi, e dai suoi compagni Black rimane solo e precipita definitivamente nella follia attendendo invano l'arrivo dell'assassino."}
{"id": "890176", "revid": "123251817", "url": "https://it.wikipedia.org/wiki?curid=890176", "title": "Ray-Ban", "text": "Ray-Ban \u00e8 un marchio di occhiali da sole e da vista progettati per gli aviatori dalla Bausch &amp; Lomb. \n\u00c8 di propriet\u00e0 del gruppo italiano Luxottica.\nStoria.\nLa nascita.\nIl modello a goccia nasce agli inizi del 1920 dalla richiesta del Luogotenente Generale John MacCready, appassionato di traversate in pallone aerostatico. Dopo aver portato a termine una traversata dell'Atlantico che gli caus\u00f2 danni alla vista per l'assenza di un'adatta protezione agli occhi, egli contatt\u00f2 l'azienda americana d'ottica nata nel 1853, perch\u00e9 realizzasse un paio di occhiali altamente protettivi, panoramici ed eleganti per gli aviatori.\nQuindi dopo un anno di progettazione, il brevetto venne finalmente depositato il 7 maggio 1937. Il prototipo fu chiamato inizialmente \"Ray Ban Anti-glare\", cio\u00e8 \"che bandisce i raggi\" e \"Anti-glare\", cio\u00e8 \"anti abbaglio\".\nEra un modello pensato essenzialmente per favorire gli aviatori in alta quota: infatti il design a goccia era stato creato per seguire perfettamente l'incavo dell'occhio.\nGli occhiali erano costituiti da una montatura degli occhiali leggerissima, circa 15 grammi, in lega placcata d'oro (Arista), con dei finali in plastica rigida trasparente e due lenti verdi in vetro minerale, pi\u00f9 chiare delle orbite, per filtrare i raggi infrarossi e ultravioletti.\nDurante la seconda guerra mondiale venne subito adottato dall'United States Air Force come dotazione per i piloti divenendo anche Bausch &amp; Lomb l'unica fornitrice dell'esercito.\nIn seguito il modello \"Ray Ban anti-glare\" venne ribattezzato \"Ray Ban Aviator\" e il vetro delle lenti divent\u00f2 pi\u00f9 scuro; si parla della colorazione odierna, sviluppata nel 1953. Immaginabile \u00e8 la somiglianza del modello \"Ray Ban Aviator\" con gli occhiali americani \"Shuron Macarthur\" anch'essi usati dalla aviazione americana nella seconda guerra mondiale come l'enorme somiglianza tra i \"Ray Ban Clubmaster\" ed il modello \"Shuron Ronsir Zyl\".\nI modelli successivi al 1937.\nPoco dopo (1939) arrivarono gli \"Skeet Glass\", poi ribattezzati \"Outdoorsman\", con un ponte parasudore (creati per gli appassionati di caccia, tiro e pesca) e gli \"Shooter\" (1938) con un cerchietto al centro delle due lenti usato come portasigaretta per lasciare al tiratore le mani libere. Era disponibile con lenti verdi RB3 o giallo chiaro \"Kalichrome\", ideali in condizioni di foschia.\nI modelli \"Outdoorsman\" e \"Shooter\" hanno le stanghette laterali dette \"a riccio\" che terminano con una parte semimolle piegata verso il basso a oltre 180\u00b0. Negli anni '40 venne brevettata anche la \u201cgradient mirror lens\u201d cio\u00e8 una lente sfumata innovativa, in grado di abbinare una grande protezione dalla luce con una maggiore messa a fuoco degli oggetti.\nGli anni '50.\nGli anni '50 del boom cinematografico, videro i Ray-Ban salire sulle luci della ribalta e debuttare da protagonisti a Hollywood. Occhiali a goccia schermarono e resero pi\u00f9 affascinanti molti divi di Hollywood. \u00c8 nel 1952 che nasce il modello \"Wayfarer\" (contrariamente a quanto molti credono non \u00e8 invece un Wayfarer l'occhiale visto in Colazione da Tiffany (film), bens\u00ec un modello simile prodotto dalla Persol). Nel 1953 viene brevettata la lente G15 e nel 1957 nasce il quarto modello in metallo, il \"Caravan\", caratterizzato dalle lenti squadrate, in alternativa a quelle a goccia dell'Aviator.\nGli anni '60.\nGli anni '60 sono gli anni del rock e della rivoluzione. In questo periodo (1962) iniziano ad essere prodotte nuove lenti \"impact resistant\" e nel 1969 il catalogo raggiungeva i 50 modelli. Inoltre si sviluppano montature femminili in plastica molto spessa e dalle dimensioni molto ampie, ben oltre l'ovale del viso. Nel 1968 nascono i Ray Ban \"Balorama\", indossati da Clint Eastwood nel 1971 in \nGli anni '70.\nNegli anni '70 il mito non termina. Nel 1974 vengono introdotte le lenti fotocromatiche \"Ambermatic\", utili per gli sport invernali perch\u00e9 in grado di filtrare la luce pi\u00f9 intensa. I Ray ban compaiono anche nei telefilm. Ogni Ray Ban di quel periodo, compreso l'\"Aviator\", aveva dei finali in plastica semimolle che si avvolgevano intorno all'orecchio, come gli \"Outdoorsman\" e gli \"Shooter\" degli anni '40. Il secondo particolare invece \u00e8 che era in uso piegare gli occhiali frontalmente sulla parte centrale che sovrastava il naso verso il viso, in modo che le due estremit\u00e0 laterali a cui erano attaccate le aste, arretrassero, dando una strana forma aerodinamica agli occhiali stessi. Si vedevano veri e propri occhiali piegati quasi come il simbolo ^.\nIn Italia, gli \"Aviator\" divennero uno dei simboli dell'estremismo neofascista.\nGli anni '80.\nNegli anni '80 i \"Ray Ban\" sono legati da un altro denominatore comune: l'enorme successo del film Top Gun, del 1986 condusse ad un aumento di vendite del quaranta per cento degli occhiali da sole \"Ray Ban Aviator\" e \"Caravan\".\nInfine questo \u00e8 il periodo in cui viene lanciata la serie \"Wings\", con la lente a mascherina.\nGli anni '90.\nI Ray Ban continuarono ad essere usati nei film come i \"Clubmaster\", indossati da Denzel Washington in Malcolm X (film) (1992) e Tim Roth in Le iene (film) (1992). Nel 1997 il \"Predator\" \u00e8 l'occhiale usato nel film Men in Black (film 1997). Infine nel 1998 il modello \"Shooter\" fu indossato da Johnny Depp in Paura e delirio a Las Vegas.\nNel 1999 la Ray Ban fu acquisita dal Gruppo Luxottica."}
{"id": "890177", "revid": "499531", "url": "https://it.wikipedia.org/wiki?curid=890177", "title": "Xoloitzcuintle", "text": "Lo xoloitzcuintle (pronuncia: , pronuncia approssimativa:\" Sci\u00f2-loizz-quin-qle\") o cane nudo messicano \u00e8 una razza canina di taglia di 25-35 cm per il tipo piccolo, 36/45 per il medio e 46/60 per tipo standard. La conformazione fisica \u00e8 simile a quella di un terrier. Le variet\u00e0 riconosciute sono tre: standard, tipo medio e tipo piccolo.\nEtimologia.\nIl nome deriva dalla parola lingua nahuatl \"x\u014dl\u014ditzcuintli\", a sua volta unione delle parole Xolotl e \"itzcuintli\" \"cane\" il significato \u00e8 quindi \"cane del dio Xolotl\".\nAspetto.\nLe orecchie sono erette quando \u00e8 attento, il collo allungato e arcuato, la groppa \u00e8 larga, muscolosa e solida. Il muso \u00e8 appuntito e la testa \u00e8 coperta di pochi ma duri peli. I colori del mantello possono essere grigio, marrone scuro o oro. La pelle dell'animale esposta al sole pu\u00f2 riportare scottature, poich\u00e9 \u00e8 senza pelo.\nCarattere.\nSono dolci e allegri, molto coraggiosi, ma diffidenti con gli estranei. Divertenti e pazienti con i bambini. "}
{"id": "890181", "revid": "486946", "url": "https://it.wikipedia.org/wiki?curid=890181", "title": "Mekkano", "text": ""}
{"id": "890183", "revid": "287204", "url": "https://it.wikipedia.org/wiki?curid=890183", "title": "Robert Pires", "text": ""}
{"id": "890185", "revid": "486946", "url": "https://it.wikipedia.org/wiki?curid=890185", "title": "Oberon De Spair", "text": ""}
{"id": "890186", "revid": "287204", "url": "https://it.wikipedia.org/wiki?curid=890186", "title": "Robert Pir\u00e9s", "text": ""}
{"id": "890200", "revid": "1013865", "url": "https://it.wikipedia.org/wiki?curid=890200", "title": "Baiti", "text": "Baiti \u00e8 un distretto di Nauru. Fa parte della circoscrizione elettorale d'Ubenide assieme ai distretti di Denigomodu, Nibok e Uaboe.\nBaiti si trova nella parte nord-occidentale dell'isola, \u00e8 bagnato dall'Oceano Pacifico e confina con i distretti di Ewa, Anabar, Anibare e Uaboe. Ha un'altitudine media di 25 metri sul livello del mare, una superficie di 1,23 km\u00b2 e una popolazione di circa 600 abitanti.\nNel distretto di Baiti si trovano 15 villaggi."}
{"id": "890207", "revid": "1480390", "url": "https://it.wikipedia.org/wiki?curid=890207", "title": "San Marino (California)", "text": "San Marino \u00e8 una citt\u00e0 della contea di Los Angeles, California, Stati Uniti, incorporata il 12 aprile 1913. La citt\u00e0 si trova sulle San Rafael Hills. La popolazione era di abitanti al censimento del 2010.\nNel 2014, la rivista \"Forbes\" ha classificato la citt\u00e0 come la 48\u00aa area pi\u00f9 cara degli Stati Uniti. Nel 2014, \"LA Weekly\" ha classificato la citt\u00e0 come la terza area pi\u00f9 costosa in cui vivere nella contea di Los Angeles, superando Beverly Hills (7\u00ba), Malib\u00f9 (5\u00ba) e altre. Non ci sono case con un prezzo inferiore a un milione di dollari statunitensi, con il prezzo di listino medio di una casa unifamiliare a US$.\nNel 2017, Bloomberg ha classificato la citt\u00e0 al 78\u00ba posto con il \u00abreddito familiare medio\u00bb del 2015 di US$ nella lista dei \u00ab100 posti pi\u00f9 ricchi d'America\u00bb. In California, la citt\u00e0 si \u00e8 classificata al 18\u00ba posto, e nella contea di Los Angeles, al 5\u00ba posto, in cima a Beverly Hills.\nGeografia fisica.\nSecondo lo United States Census Bureau, la citt\u00e0 ha un'area totale di 9,76 km\u00b2.\nOrigini del nome.\nLa citt\u00e0 prende il nome dall'antica Repubblica di San Marino, fondata da San Marino che fugg\u00ec dalla sua casa in Dalmazia (Croazia moderna) al tempo della persecuzione dei cristiani sotto Diocleziano. Marino si rifugi\u00f2 sul monte Titano, sulla penisola italiana, dove costru\u00ec una cappella e fond\u00f2 una comunit\u00e0 monastica nel 301 d.C. Lo stato che crebbe dal monastero \u00e8 la pi\u00f9 antica repubblica sopravvissuta del mondo.\nLo stemma della citt\u00e0 di San Marino \u00e8 modellato su quello della Repubblica, raffigurante le Torri di San Marino ricoperte ciascuna da una penna di bronzo, circondato da una pergamena a forma di cuore con due tondi e una losanga (di significato sconosciuto) in cima. La corona che rappresenta la monarchia sull'originale \u00e8 stata sostituita con cinque stelle rappresentanti i cinque membri del corpo direttivo della citt\u00e0. Sotto il sigillo della citt\u00e0 sono incrociate fronde di palma e rami d'arancia.\nLa citt\u00e0 ha celebrato il suo centenario nel 2013, inclusa la pubblicazione di un libro di 268 pagine da parte della San Marino Historical Society, \"San Marino, A Centennial History\", di Elizabeth Pomeroy. Nel settembre 2014, questo libro e l'autrice Elizabeth Pomeroy hanno ricevuto un prestigioso Award of Merit for Leadership in History dall'American Association for State and Local History (AASLH).\nStoria.\nIl sito di San Marino era originariamente occupato da un villaggio di indiani Tongva (Gabriele\u00f1o) situato all'incirca dove oggi si trova la Huntington School. L'area faceva parte delle terre della Missione di San Gabriel. (L'Old Mill era il mulino della Missione.) Le principali porzioni di San Marino furono incluse in una concessione di terra messicana del 1838 di 128 acri a Victoria Bartolmea Reid, un'indiana Gabriele\u00f1a. (Dopo il suo primo marito, anche lui un Gabriele\u00f1o, morto nel 1836 di vaiolo, si rispos\u00f2 con lo scozzese Hugo Reid nel 1837). Chiam\u00f2 la propriet\u00e0 Rancho Huerta de Cuati. Dopo la morte di Hugo Reid nel 1852, Se\u00f1ora Reid vendette il suo rancho nel 1854 a Don Benito Wilson, il primo proprietario angloamericano del Rancho San Pascual. Nel 1873, Don Benito trasmise a suo genero, James DeBarth Shorb, 2 km\u00b2, incluso il Rancho Huerta de Cuati, che Shorb chiam\u00f2 \u00abSan Marino\u00bb dalla piantagione del nonno nel Maryland, che, a sua volta, prende il nome dalla Repubblica di San Marino che si trova sulla penisola italiana in Europa.\nNel 1903, il rancho di Shorb fu acquistato da Henry E. Huntington (1850 \u2013 1927), che costru\u00ec una grande villa sulla propriet\u00e0. Il sito del rancho di Shorb/Huntington \u00e8 occupato oggi dalla Huntington Library, che ospita una collezione d'arte di fama mondiale, una biblioteca di ricerca e libri rari e giardini botanici. Nel 1913 i tre ranch primari di Wilson, Patton e Huntington, insieme alle aree suddivise da quelli e piccoli ranchos, come i ranchos Stoneman, White e Rose, furono incorporati come citt\u00e0 di San Marino.\nIl primo sindaco della citt\u00e0 di San Marino fu George Smith Patton (1856 \u2013 1927). Figlio di un colonnello degli Stati Confederati d'America nella guerra civile americana (anche chiamato George Smith Patton, 1833 \u2013 1864), Patton si \u00e8 laureato presso il Virginia Military Institute nel 1877, poco prima di trasferirsi a ovest. Spos\u00f2 Ruth Wilson, la figlia di Don Benito Wilson. Il loro figlio era il generale della seconda guerra mondiale, George S. Patton Junior.\nPer una generazione precedente di californiani del sud, San Marino era nota per la sua ricchezza di denaro vecchio e come bastione della nobilt\u00e0 di WASP della regione. Alla met\u00e0 del secolo, altri gruppi etnici europei erano diventati la maggioranza; negli ultimi decenni, gli immigrati di origine cinese e taiwanese sono arrivati a rappresentare oltre il 60% della popolazione, forse a causa della sua posizione nella valle di San Gabriel, nota per essere una destinazione popolare per gli immigrati dell'Asia orientale.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 41,3% di bianchi, lo 0,4% di afroamericani, lo 0,0% di nativi americani, il 53,5% di asiatici, lo 0,0% di oceanici, l'1,5% di altre razze, e il 3,1% di due o pi\u00f9 etnie. Ispanici o latinos di qualunque razza erano il 6,5% della popolazione."}
{"id": "890211", "revid": "7355405", "url": "https://it.wikipedia.org/wiki?curid=890211", "title": "Cavallette dell'Apocalisse", "text": ""}
{"id": "890223", "revid": "599013", "url": "https://it.wikipedia.org/wiki?curid=890223", "title": "Sistema inquisitorio", "text": "Il sistema inquisitorio \u00e8 un modello di processo penale diffuso generalmente nei sistemi giuridici di \"civil law\", contrapposto al sistema accusatorio, adottato in vari ordinamenti giuridici in diversi Stati del mondo.\nStoria.\nQuesto modello processuale comincia ad affermarsi nella fase finale dell'Impero Romano, con il diffondersi prima in ambito provinciale e poi anche a Roma della procedura nota come \"cognitio extra ordinem\", e conoscer\u00e0 una notevole fortuna durante il Medioevo, divenendo il modello processuale tipico tanto nel diritto canonico, dove il \"processus per inquisitionem\" venne introdotto nel 1205 da Innocenzo III, quanto negli ordinamenti temporali, eccezion fatta per quello britannico.\nNegli ordinamenti contemporanei prevale di gran lunga il modello accusatorio, tipico dei sistemi di common law (dove \u00e8 noto come \"adversarial system\") ma ormai adottato anche in quelli di civil law. In questi ultimi, tuttavia, se \u00e8 stato abbandonato da tempo il sistema inquisitorio puro, sono spesso ancora presenti alcuni suoi aspetti sicch\u00e9, pi\u00f9 che di sistemi accusatori puri, si suole parlare in questi casi di \"sistemi misti\".\nCaratteristiche.\nIn tale sistema la figura del giudice e quella dell'accusatore si fondono in un unico soggetto, l'\"inquirente\" (o \"inquisitore\"), dato che non esistono accusatore e accusato come parti processuali in senso proprio. \u00c8 l'inquirente ad avviare d'ufficio il processo, introdurre le questioni di fatto, acquisire le relative prove e valutare queste ultime, in modo del tutto indipendente dalle parti, decidendo poi sulla base degli atti dell'attivit\u00e0 istruttoria cos\u00ec condotta. Inoltre, a differenza del sistema accusatorio, in quello inquisitorio il processo si fonda su fonti di prova documentali acquisite durante le indagini, e non su dichiarazioni rese nel corso del dibattimento; inoltre l'acquisizione delle prove si svolge nella pressoch\u00e9 totale segretezza e la loro efficacia probatoria si sottrae al contraddittorio tra pubblica accusa e imputato.\nDiffusione nel mondo.\nIn certi ordinamenti \u00e8 prevista una fase preliminare del processo che si svolge dinanzi ad un \"giudice istruttore\" e che presenta caratteristiche proprie del modello inquisitorio: il giudice istruttore, infatti, sebbene non inizi d'ufficio il processo (essendo comunque necessario l'esercizio dell'azione penale, di solito da parte del pubblico ministero) provvede alla raccolta delle prove, avvalendosi della polizia, e al loro esame. Se, in esito a tale fase \"istruttoria\", ritiene che si possa escludere la colpevolezza dell'imputato, il giudice istruttore lo proscioglie, altrimenti dispone il suo \"rinvio a giudizio\", al quale segue una fase processuale che si svolge dinanzi ad un diverso giudice con una procedura tipicamente accusatoria.\nItalia.\nIl processo penale italiano, disciplinato dai codici di procedura che hanno preceduto quello vigente, presentava la commistione tra modello accusatorio e inquisitorio ora descritta, dovuta alla presenza del giudice istruttore. Nella disciplina del codice attuale, entrato in vigore il 24 ottobre 1989, la figura del giudice istruttore \u00e8 stata soppressa e il processo ha assunto caratteristiche accusatorie ma, non essendovi una perfetta parit\u00e0 tra accusa e difesa, lo si pu\u00f2 ancora considerare un sistema misto.\nSan Marino.\nNella Repubblica di San Marino esiste uno degli ultimi sistemi inquisitori in Europa, come previsto dal Codice di Procedura Penale del 1878, tuttora in vigore. Negli ultimi decenni vi sono state apportate importanti modifiche per garantire il diritto ad un giusto processo come previsto dalla Convenzione Europea per i Diritti dell\u2019Uomo, in particolare, \u00e8 stata prevista la separazione del ruolo di giudice inquirente da quello di giudice decidente e la pubblicit\u00e0 dei processi."}
{"id": "890224", "revid": "767487", "url": "https://it.wikipedia.org/wiki?curid=890224", "title": "Lista di asteroidi (19001-20000)", "text": "Di seguito una lista di asteroidi dal numero 19001 al 20000 con data di scoperta e scopritore."}
{"id": "890225", "revid": "123346858", "url": "https://it.wikipedia.org/wiki?curid=890225", "title": "Whatever (Oasis)", "text": "Whatever \u00e8 una canzone della band inglese Oasis scritta da Noel Gallagher e pubblicata esclusivamente in singolo il 18 dicembre 1994.\nFino al 2010 si \u00e8 trattato dell'unico singolo del gruppo a non essere mai stato pubblicato su un album. Escluso da \"(What's the Story) Morning Glory?\", secondo album della band (del 1995), perch\u00e9 considerato troppo lontano nel tempo rispetto alle canzoni poi entrate a far parte del disco, non figur\u00f2 nemmeno nel greatest hits della band \"Stop the Clocks\", del 2006. Compare, invece, nella raccolta \"Time Flies... 1994-2009\".\nIl singolo esord\u00ec al terzo posto della classifica britannica dei singoli, primo singolo degli Oasis ad entrare nella top 5 (traguardo raggiunto poi da ogni singolo del gruppo, eccetto \"Lord Don't Slow Me Down\", pubblicato per il solo download digitale, e \"I'm Outta Time\").\nNoel Gallagher ha affermato di aver scritto il brano in dieci minuti, prendendo ispirazione dalle parole che, spesso, la madre Peggy diceva a lui e i suoi fratelli quando immaginavano quale sarebbe stato il loro futuro: \"you're free to be whatever\".\nIl cantante Neil Innes, autore di \"How Sweet to Be an Idiot\", cit\u00f2 in giudizio gli Oasis per plagio e ottenne il riconoscimento dei diritti d'autore del testo del brano degli Oasis. Il verso in questione \u00e8: \"I'm free, to be whatever I\".\nVideo.\nNel videoclip di \"Whatever\", in bianco e nero, gli Oasis, al completo, si esibiscono accompagnati dalla London Philharmonic Orchestra, che ha anche registrato il brano in studio insieme al gruppo. Tra i membri dell'orchestra si riconosce il violinista Wilf Gibson. Alla fine della canzone si ode un applauso in sottofondo.\nUtilizzi.\nLa canzone \u00e8 stata usata dalla Coca-Cola per la campagna pubblicitaria di celebrazione del suo 125 anniversario e in Italia dalla Vodafone per la pubblicit\u00e0 in televisione e come musica di attesa del servizio clienti."}
{"id": "890229", "revid": "339392", "url": "https://it.wikipedia.org/wiki?curid=890229", "title": "2x2=Shinobuden", "text": ""}
{"id": "890230", "revid": "484362", "url": "https://it.wikipedia.org/wiki?curid=890230", "title": "Ubenide", "text": "Ubenide \u00e8 una circoscrizione elettorale di Nauru, l'unica che non prende il nome da uno dei suoi distretti. Il suo nome \u00e8 l'acronimo dei 4 distretti che lo compongono (Uaboe, BEidi - vecchio nome di Baitsi -, NIbok e DEnigomodu). Si trova sulla costa ovest e comprende i distretti di Baiti, Denigomodu, Nibok e Uaboe. Ha una superficie di 4,74 km\u00b2 e una popolazione di 4220 abitanti (2007). \u00c8 l'unica circoscrizione a eleggere 4 membri al Parlamento di Nauru (le altre ne eleggono 2).\nInfrastrutture.\nUbenide ha numerose infrastrutture: parte della ferrovia dell'isola, l'ospedale e il centro di pianificazione della Nauru Posphate Corporation, un cimitero, una scuola, un centro commerciale, l'ospedale pubblico, la stazione meteorologica, il Consiglio locale del governo."}
{"id": "890231", "revid": "287204", "url": "https://it.wikipedia.org/wiki?curid=890231", "title": "Finestra (informatica)", "text": "In informatica, la finestra \u00e8 un riquadro dello schermo di un computer in cui \u00e8 possibile svolgere determinate operazioni: ad esempio, aprire una finestra di dialogo. \u00c8 in genere un'area di forma rettangolare (talora quadrata), che espone al suo interno dei contenuti grafici all'utente. Si tratta di un componente essenziale di un'interfaccia grafica (GUI) di un sistema operativo (desktop environment), di una applicazione o di una pagina web.\nDescrizione.\nPermette l'interazione con l'utente mostrando i risultati o l'oggetto dell'elaborazione in corso (icone, file, testo, immagini ecc...) e accettando l'input e/o i comandi che questo vorr\u00e0 impartire usando \"mouse\", tastiera, \"touchpad\" e negli ultimi modelli di monitor la tecnologia a schermo tattile.\nUna finestra si apre per effetto di un precedente comando impartito dall'utente sull'interfaccia grafica. Molto spesso \u00e8 spostabile dall'utente sullo schermo per trascinamento, modificabile nelle dimensioni allargandola a schermo intero, riducendola ad icona sulla barra delle applicazioni tramite appositi pulsanti o allargandola/restringendola a proprio piacimento cliccando sui lati di questa. Infine pu\u00f2 essere chiusa dall'utente stesso.\nPi\u00f9 finestre possono essere aperte contemporaneamente e parzialmente sovrapposte tra loro con la possibilit\u00e0 di selezionare e visualizzare in primo piano quella desiderata e le altre tenute in secondo piano.\nSe la finestra contiene molteplici elementi non tutti visibili contemporaneamente dall'utente \u00e8 presente una barra di scorrimento, orizzontale o verticale, che ne permette la visualizzazione completa.\nIn diversi sistemi operativi l'aspetto grafico delle finestre pu\u00f2 essere personalizzato dall'utente secondo i suoi desideri, assieme ad altri componenti grafici del \"desktop environment\".\nLa finestra \u00e8 costituita da:\nStoria.\nL'idea \u00e8 stata sviluppata presso lo Stanford Research Institute (guidato da Douglas Engelbart). I\u00a0loro primi sistemi supportavano pi\u00f9 finestre, ma non c'era un modo ovvio per indicare i confini tra di loro (come i bordi delle finestre, le barre del titolo, ecc.). \nLa ricerca \u00e8 continuata presso il Palo Alto Research Center/PARC di Xerox Corporation (guidato da Alan Kay). Hanno usato finestre sovrapposte. \nNegli anni '80 il termine \" WIMP \", che sta per finestra, icona, menu, puntatore, \u00e8 stato coniato al PARC.\nApple aveva lavorato brevemente con PARC in quel momento. Apple ha sviluppato un'interfaccia basata sull'interfaccia di PARC. \u00c8 stato utilizzato per la prima volta su Lisa di Apple e successivamente sui computer Macintosh. Microsoft stava sviluppando applicazioni Office per Mac in quel momento. Alcuni ipotizzano che questo abbia dato loro accesso al sistema operativo Apple prima che fosse rilasciato e quindi influenzato il design del sistema a finestre in quello che alla fine sarebbe stato chiamato Microsoft Windows. \nPropriet\u00e0.\nLe finestre sono oggetti bidimensionali disposti su un piano chiamato metafora del desktop. In un moderno sistema di finestre completo di funzionalit\u00e0 possono essere ridimensionate, spostate, nascoste, ripristinate o chiuse.\nLe finestre di solito includono altri oggetti grafici, possibilmente tra cui una barra dei menu, barre degli strumenti, controlli, icone e spesso un'area di lavoro. Nell'area di lavoro viene visualizzato il documento, l'immagine, il contenuto della cartella o un altro oggetto principale. Intorno all'area di lavoro, all'interno della finestra di delimitazione, possono esserci altre aree della finestra pi\u00f9 piccole, a volte chiamate riquadri o pannelli, che mostrano informazioni o opzioni pertinenti. L'area di lavoro di una singola interfaccia del documento contiene un solo oggetto principale. Le \"finestre secondarie\" in pi\u00f9 interfacce di documenti e le schede, ad esempio, in molti browser Web, possono rendere disponibili diversi documenti o oggetti principali simili all'interno di un'unica finestra principale dell'applicazione. Alcune finestre in Mac OS X hanno una funzione chiamata cassetto, che \u00e8 un pannello che scorre fuori dal lato della finestra e per mostrare opzioni extra.\nLe applicazioni che possono essere eseguite in un'interfaccia utente grafica o in un'interfaccia utente di testo possono utilizzare una terminologia diversa. GNU Emacs usa il termine 'finestra' per riferirsi a un'area all'interno del suo display mentre una finestra tradizionale, come quella controllata da un window manager X11 , \u00e8 chiamata 'frame'.\nQualsiasi finestra pu\u00f2 essere suddivisa nella decorazione della finestra e nel contenuto della finestra, sebbene alcuni sistemi evitino intenzionalmente la decorazione della finestra come forma di minimalismo .\nDecorazione della finestra.\nElementi tipici di una finestra. La decorazione della finestra \u00e8 disegnata da un processo a livello di sistema operativo come un gestore di finestre. Il disegno del contenuto \u00e8 compito del software applicativo.\nLa decorazione della finestra \u00e8 una parte di una finestra nella maggior parte dei sistemi di finestre.\nLa decorazione di una finestra consiste in genere in una barra del titolo , di solito lungo la parte superiore di ciascuna finestra e un bordo minimo attorno agli altri tre lati. In Microsoft Windows questa \u00e8 chiamata \"area non client\". \nNel layout predominante per le moderne decorazioni delle finestre, la barra superiore contiene il titolo di quella finestra e i pulsanti che eseguono azioni relative alle finestre come:\nIl bordo esiste principalmente per consentire all'utente di ridimensionare la finestra, ma anche per creare una separazione visiva tra il contenuto della finestra e il resto dell'ambiente desktop.\nLe decorazioni delle finestre sono considerate importanti per la progettazione dell'aspetto di un sistema operativo e alcuni sistemi consentono la personalizzazione dei colori, degli stili e degli effetti di animazione utilizzati.\nBordo della finestra.\nIl bordo della finestra \u00e8 un componente di decorazione della finestra fornito da alcuni gestori di finestre, che appare intorno alla finestra attiva. Alcuni gestori di finestre possono anche visualizzare un bordo attorno alle finestre di sfondo. In genere i bordi della finestra possono essere utilizzati per fornire il movimento della finestra che consente di spostare o ridimensionare la finestra utilizzando un'azione di trascinamento. Alcuni gestori di finestre forniscono bordi inutili che sono puramente decorativi e non offrono alcuna funzione di movimento delle finestre. Questi gestori di finestre non consentono di ridimensionare le finestre utilizzando un'azione di trascinamento sul bordo.\nBarra del titolo.\nLa barra del titolo \u00e8 un elemento di controllo grafico e parte della decorazione della finestra. fornito da alcuni gestori di finestre. Per convenzione si trova nella parte superiore della finestra come una barra orizzontale. La barra del titolo viene generalmente utilizzata per visualizzare il nome dell'applicazione o il nome del documento aperto e pu\u00f2 fornire pulsanti della barra del titolo per ridurre a icona, ingrandire, chiudere o arrotolare le finestre dell'applicazione. In genere le barre del titolo possono essere utilizzate per fornire il movimento della finestra che consente di spostare la finestra sullo schermo utilizzando un'azione di trascinamento.\nIl testo predefinito della barra del titolo spesso incorpora il nome dell'applicazione e/o del suo sviluppatore. Anche il nome dell'host che esegue l'applicazione viene visualizzato frequentemente. Possono esistere vari metodi (selezioni di menu, sequenze di escape, parametri di configurazione, opzioni della riga di comando - a seconda dell'ambiente di elaborazione) per fornire all'utente finale un certo controllo sul testo della barra del titolo. Le applicazioni orientate al documento come un editor di testo possono visualizzare il nome del file o il percorso del documento in fase di modifica. La maggior parte dei browser web sar\u00e0 rendere il contenuto del elemento HTML codice_1nella barra del titolo, a volte con prefisso o postfisso dal nome dell'applicazione. Google Chrome e alcune versioni di Mozilla Firefox posizionano le proprie schede nella barra del titolo. In questo modo non \u00e8 necessario utilizzare la finestra principale per le schede, ma in genere il titolo viene troncato.\nLa barra del titolo contiene spesso widget per i comandi di sistema relativi alla finestra, come i pulsanti di \"ingrandimento\", \"riduzione a icona\", \"rollup\" e \"chiusura\"; e pu\u00f2 includere altri contenuti come l'icona di un'applicazione, un orologio, ecc.\nIn molte interfacce utente grafiche , comprese le interfacce Mac OS e Microsoft Windows, l'utente pu\u00f2 spostare una finestra afferrando la barra del titolo e trascinando.\nPulsanti della barra del titolo.\nAlcuni gestori di finestre forniscono pulsanti sulla barra del titolo che forniscono la possibilit\u00e0 di ridurre a icona, ingrandire, arrotolare o chiudere le finestre dell'applicazione. Alcuni gestori di finestre possono visualizzare i pulsanti della barra del titolo nella barra delle applicazioni o nel pannello delle attivit\u00e0, piuttosto che nelle barre del titolo.\nI seguenti pulsanti possono essere visualizzati nella barra del titolo:\nSi noti che un menu contestuale potrebbe essere disponibile da alcuni pulsanti della barra del titolo o facendo clic con il pulsante destro del mouse.\nIcona della barra del titolo.\nAlcuni gestori di finestre visualizzano una piccola icona nella barra del titolo che pu\u00f2 variare a seconda dell'applicazione su cui appare. L'icona della barra del titolo pu\u00f2 comportarsi come un pulsante di menu o pu\u00f2 fornire una funzione di menu contestuale. Le applicazioni OS X hanno comunemente un'icona proxy accanto al titolo della finestra che funziona come l'icona del documento nel file manager.\nIcona di stato del documento.\nAlcuni gestori di finestre visualizzano un'icona o un simbolo per indicare che il contenuto della finestra non \u00e8 stato salvato o confermato in qualche modo: Mac OS X mostra un punto al centro del pulsante di chiusura; Il sistema operativo RISC aggiunge un asterisco al titolo.\nGestori di finestre di affiancamento.\nAlcuni gestori di finestre di affiancamento forniscono barre del titolo che sono puramente a scopo informativo e non offrono controlli o menu. Questi gestori di finestre non consentono di spostare le finestre sullo schermo utilizzando un'azione di trascinamento sulla barra del titolo e possono anche servire allo scopo di una riga di stato dai gestori di finestre impilati."}
{"id": "890235", "revid": "64860", "url": "https://it.wikipedia.org/wiki?curid=890235", "title": "Satanista", "text": ""}
{"id": "890259", "revid": "124883699", "url": "https://it.wikipedia.org/wiki?curid=890259", "title": "Chiese nazionali di Roma", "text": "Le chiese nazionali di Roma sono chiese cattoliche affidate ciascuna a una comunit\u00e0 nazionale.\nStoria.\nLe chiese nazionali di Roma erano sempre legate a istituzioni caritative comprendenti ospedali, ostelli e servizi di varia assistenza ai pellegrini romei provenienti da una certa nazione; esse risalgono al Medioevo, ma vennero ufficializzate a partire dal XV secolo. Alla base di ogni chiesa nazionale e delle opere di assistenza ai pellegrini c'erano in genere delle confraternite che si sostenevano grazie alle elemosine e alle rendite provenienti dai lasciti di benefattori appartenenti alla comunit\u00e0 nazionale di riferimento. Spesso le chiese nazionali erano anche collegate alle \"scholae\" (antenate dei seminari), dove si formavano i chierici. Le chiese e la loro ricchezza erano il segno dell'importanza della nazione e dei prelati che le patrocinavano.\nPer \"nazioni\" si intendevano anche le comunit\u00e0 dei residenti a Roma, ma originari di altre parti d'Italia; il nome si riferiva quindi a una o pi\u00f9 regioni o province attuali. Quando Roma nel 1870 divenne capitale d'Italia, il nome \"nazione\" continu\u00f2 a essere usato anche in questo senso.\nMolte di queste organizzazioni furono sciolte ed espropriate con l'eversione dell'asse ecclesiastico del 1873. Nei decenni successivi tuttavia, attraverso vari accordi e da ultimo con i Patti lateranensi, i beni tornarono alla Chiesa cattolica e alcune confraternite si trasformarono in opere pie e successivamente in fondazioni, alcune delle quali sono attive ancora oggi (come ad esempio l'Arciconfraternita di Santa Maria Odigitria o il Pio Sodalizio dei Piceni).\nChiese nazionali delle regioni italiane.\nChiese divenute regionali in epoca moderna.\nSi considerano \"moderne\" le chiese diventate punto di riferimento per alcune comunit\u00e0 regionali solo dopo la Seconda Guerra Mondiale:"}
{"id": "890291", "revid": "1745361", "url": "https://it.wikipedia.org/wiki?curid=890291", "title": "Meganira", "text": "Meganira () \u00e8 un personaggio della mitologia greca. Fu principessa d'Eleusi.\nGenealogia.\nFiglia di Crocone, fu secondo una versione sposa di Arcade e madre di Afeida ed Elato.\nMitologia.\nSu chi fosse la moglie di Arcade i mitografi sono in disaccordo, alcuni affermano che fosse Leanira (a volte chiamata Laodamia), altri che fosse una ninfa, chiamata Crisopelea.\nAnche sul numero dei figli del marito non ci sono fonti comuni ma sono solo due quelli e lei attribuiti."}
{"id": "890295", "revid": "84184", "url": "https://it.wikipedia.org/wiki?curid=890295", "title": "Sistema accusatorio", "text": "Il sistema accusatorio \u00e8 un modello di processo penale generalmente diffuso nei sistemi di \"common law\" e contrapposto al sistema inquisitorio, adottato in vari ordinamenti giuridici in diversi Stati del mondo.\nLe origini di questo sistema risalirebbero nel medioevo, parallelamente allo sviluppo del \"common law\".\nCaratteristiche.\nNel sistema accusatorio il \"giudice\" ha un ruolo neutrale: sono le parti \u2013 colui che \u00e8 stato accusato del reato (l\"'accusato\", assistito dal suo \"difensore\") e chi lo accusa (l'\"accusatore\") \u2013 ad avviare il processo e ad introdurre nello stesso le questioni di fatto e le relative prove; solo le prove cos\u00ec allegate possono essere esaminate dal giudice. Le parti hanno un ruolo attivo anche nell'esame delle prove, in particolare nell'interrogatorio dei testimoni (la cosiddetta \"cross-examination\"). Compito del giudice \u00e8 assicurare che la contesa tra le parti si svolga nel rispetto delle norme di procedura e pronunciare la sentenza sulla base delle risultanze emerse nel corso del processo, tenendo conto che l'onere della prova grava sull'accusatore. Tutta l'attivit\u00e0 processuale si svolge tipicamente in modo orale, durante \"udienze\" alle quali \u00e8 di regola ammesso ad assistere il pubblico.\nIl processo penale secondo il sistema accusatorio presenta una spiccata somiglianza con il processo civile e, in effetti, tale sistema, che \u00e8 il pi\u00f9 antico, risale ad epoche in cui il reato era visto pi\u00f9 come un'offesa privata che come un'offesa alla collettivit\u00e0: in quest'ottica, non c'era una netta differenza tra reato ed illecito civile, come negli ordinamenti attuali, e il ruolo di accusatore era assunto dalla stessa persona offesa dal reato (o dal suo gruppo familiare). In seguito, con l'affermarsi della concezione del reato come offesa alla collettivit\u00e0, la possibilit\u00e0 di assumere il ruolo di accusatore fu estesa a tutti i membri della collettivit\u00e0 stessa (azione popolare); questa soluzione, tuttavia, dava luogo a inconvenienti, visto che, ad esempio, in certi casi poteva verificarsi una sovrapposizione di accusatori e in altri il rischio contrario, l'impunit\u00e0 del reato per inerzia di tutti i potenziali accusatori. A fronte di tali inconvenienti, si \u00e8 giunti alla soluzione adottata dalla generalit\u00e0 degli ordinamenti odierni, nei quali le funzioni di accusatore sono svolte da un organo pubblico, il \"pubblico ministero\", mentre l'azione della persona offesa dal reato e l'azione popolare, dove sono rimaste, hanno di solito un ruolo marginale, suppletivo o integrativo rispetto all'azione del pubblico ministero.\nDiffusione nel mondo.\nNegli ordinamenti attuali prevale di gran lunga il modello accusatorio, tipico dei sistemi di common law (dove \u00e8 noto come \"adversarial system\") ma ormai adottato anche in quelli di civil law. In questi ultimi, tuttavia, se \u00e8 stato abbandonato da tempo il sistema inquisitorio puro, sono spesso ancora presenti alcuni suoi aspetti sicch\u00e9, pi\u00f9 che di sistemi accusatori puri, si suole parlare in questi casi di \"sistemi misti\".\nItalia.\nIl processo penale italiano, oggi disciplinato dal codice di procedura penale italiano del 1988, nelle forme che hanno preceduto quello vigente presentava la commistione tra modello accusatorio e inquisitorio ora descritta, dovuta alla presenza del giudice istruttore. Nella disciplina del codice attuale, entrato in vigore il 24 ottobre 1989, la figura del giudice istruttore \u00e8 stata soppressa e il processo ha assunto caratteristiche prevalentemente accusatorie ma, non essendovi una perfetta parit\u00e0 tra accusa e difesa, lo si pu\u00f2 ancora considerare un sistema misto.\nIl pubblico ministero, infatti, resta un magistrato e \"persegue l'interesse della legge, e quindi della giustizia. Egli raccoglie le prove affinch\u00e9 l'imputato possa essere dal giudice assolto o condannato, certo. Ma in realt\u00e0 garantisce la correttezza del successivo giudizio, quindi avvalora con il suo operato l'attivit\u00e0 del giudice. (...) Tuttavia, il codice penale del 1988 ha inteso eliminare la gravissima incoerenza di cui s'\u00e8 detto (la prevalenza cio\u00e8 della fase delle indagini rispetto a quella del contraddittorio, con il predominio del ruolo del pubblico ministero, organo deputato all'accusa) \u201caccentuando le connotazioni di parzialit\u00e0 del pubblico ministero inibendogli l'assunzione di prove e riservando tale assunzione al giudice del dibattimento in modo da rendere cos\u00ec effettivo e reale il contraddittorio in sede di formazione della prova\u201d\"."}
{"id": "890308", "revid": "810736", "url": "https://it.wikipedia.org/wiki?curid=890308", "title": "Ghe", "text": ""}
{"id": "890351", "revid": "78273", "url": "https://it.wikipedia.org/wiki?curid=890351", "title": "Gmc", "text": ""}
{"id": "890354", "revid": "4106", "url": "https://it.wikipedia.org/wiki?curid=890354", "title": "Shrieker", "text": ""}
{"id": "890366", "revid": "767487", "url": "https://it.wikipedia.org/wiki?curid=890366", "title": "Neon Ballroom", "text": "Neon Ballroom \u00e8 il terzo album in studio del gruppo australiano Silverchair, pubblicato nel 1999 dalla Sony Music.\nApprezzato sia dalla critica musicale che da gran parte del pubblico, l'album riprende alcune delle sonorit\u00e0 tipiche dei precedenti lavori ma presenta soprattutto significative variazioni nello stile espressivo del gruppo, in particolare l'introduzione di parti orchestrali e inserti elettronici contribuiscono a modificare significativamente la direzione musicale fino ad allora intrapresa dai Silverchair. La tendenza alla sperimentazione che contraddistingue l'album (e che verr\u00e0 ancora amplificata nel successivo \"\"Diorama\" del 2002) suscit\u00f2 fra i fan del gruppo reazioni varie e opposte causate dall'improvviso cambio di direzione stilistica, ma fu lo stesso Daniel Johns, autore dei testi e delle musiche, a dare conferma della volont\u00e0 di cambiamento del gruppo parlando esplicitamente di concept album. Fra tutte le 12 tracce componenti l'album le uniche che si riavvicinino veramente al tipo di composizioni presenti nei precedenti \"Frogstomp\" e \"Freak Show\"\" sono \"Anthem for the Year 2000\" (nei cui secondi iniziali sono presenti campionamenti ripresi da \"Pale Shelter\" dei Tears for Fears), caratterizzata da una spiccata aggressivit\u00e0 post grunge, \"Dearest Helpless\" e \"Satin Sheets\"."}
{"id": "890380", "revid": "466539", "url": "https://it.wikipedia.org/wiki?curid=890380", "title": "Jamie Carragher", "text": "\u00c8 primatista di presenze (150) con la maglia del Liverpool nelle competizioni calcistiche europee, il nono della storia delle competizioni europee.\nHa raggiunto quota 700 presenze con la maglia del Liverpool in occasione dell'andata del preliminare di Europa League contro il Gomel in data 2 agosto 2012 ed \u00e8 attualmente secondo per numero di presenze complessive nel club in partite ufficiali dietro al solo Ian Callaghan, mentre \u00e8 il giocatore con pi\u00f9 presenze con la maglia dei Reds nelle coppe europee.\nCaratteristiche tecniche.\nDopo avere iniziato la propria carriera nelle giovanili da seconda punta e poi da attaccante, \u00e8 stato poi spostato nel ruolo di difensore centrale, che ha ricoperto per tutta l'attivit\u00e0 agonistica. Considerato uno dei migliori difensori inglesi della sua generazione, aveva una personalit\u00e0 da leader. Si faceva notare per i tackle irruenti che effettuava in partita, oltre che per la lettura del gioco avversario che gli permetteva di giocare d'anticipo e la concentrazione che aveva durante i 90 minuti. Poteva essere adattato anche da centrocampista davanti alla difesa, oltre che da terzino su entrambe le fasce.\nCarriera.\nClub.\nCarragher entra a far parte delle giovanili del Liverpool ancora teenager, nonostante fosse un tifoso dei rivali cittadini dell'. Nelle giovanili del Liverpool vince la FA Youth Cup nel 1996 in una squadra che aveva al suo interno anche Michael Owen.\nNell'ottobre 1996 firma il suo primo contratto da professionista e tre mesi dopo esordisce in prima squadra nella semifinale della League Cup contro il , entrando a sostituire Rob Jones. Poco dopo fa il suo debutto anche in Premiership entrando dalla panchina nella partita contro il West Ham. La partita successiva contro l' lo vede titolare e segna il primo gol.\nA partire dalla stagione seguente Carragher si guadagna un posto fisso in prima squadra, e nel 1998-1999 ottiene la prima convocazione in Nazionale. Durante questi primi anni Carragher viene utilizzato in tutti i ruoli della difesa.\nNel gennaio 2002, nel pareggio in FA Cup contro l', dagli spalti venne lanciata una moneta, e Carragher dopo averla raccolta decide di rilanciarla fra i tifosi. Per questo gesto si guadagna un cartellino rosso e tre giornate di squalifica, oltre ad una nota di biasimo dalla Football Association. A maggio poi un infortunio al ginocchio sinistro lo costringe ad un'operazione negli Stati Uniti che gli impedisce di prender parte ai Mondiali di calcio di Giappone e Corea 2002 e che lo tiene fuori anche i primi mesi della stagione successiva.\nNell'estate del 2003 l'acquisto di Steve Finnan sembra debba costargli la perdita del posto da titolare. Alla quinta giornata di Premier, un tackle di Lucas Neill del gli costa una gamba rotta e sei mesi di infortunio. Nella seconda parte della stagione Carragher torna comunque titolare e gioca altre 17 partite in Premiership.\nNella stagione 2004-2005 il nuovo manager Rafael Ben\u00edtez lo sposta nel ruolo di difensore centrale dove forma coppia con Sami Hyypi\u00e4. In questa stagione vince la UEFA Champions League.\nL'8 luglio 2005 firma un nuovo contratto di quattro anni con il Liverpool, assieme al compagno Steven Gerrard. Le stagioni seguenti lo vedono sempre titolare, schierato come centrale al fianco di Hyypi\u00e4 o del nuovo arrivato della stagione 2006-2007 Daniel Agger.\nIl 7 febbraio 2013, nel corso della sua diciassettesima stagione da professionista con la maglia dei \"Reds\", annuncia il suo ritiro a fine stagione. Gioca la sua ultima gara il 19 maggio 2013 in occasione dell'ultima giornata in cui i Reds hanno battuto 1-0 il QPR, e dove il pubblico di Anfield gli ha fatto un tributo per l'occasione.\nTra campionato e coppe vante 737 presenze con la maglia dei Reds.\nNazionale.\nEsordisce in Nazionale Under-21 nel 1996 come centrocampista arretrato, Con 27 presenze detiene il record di partite giocate con l'Under-21.\nIl suo esordio in Nazionale maggiore avviene il 28 aprile 1999, entrando dalla panchina nella partita contro l'Ungheria. Il suo debutto da titolare \u00e8 rinviato invece al 2001 a White Hart Lane contro i Paesi Bassi, dove riceve anche il suo primo cartellino giallo con la casacca britannica al minuto 44. A causa di un infortunio al ginocchio sinistro ha perso i Mondiali del 2002, mentre per i Campionati europei di calcio 2004 viene convocato senza giocare alcuna partita.\nPartecipa anche ai Mondiali del 2006 e fa il suo esordio da titolare contro Trinidad &amp; Tobago. Nei quarti di finale contro il Portogallo sostituisce Aaron Lennon nel secondo tempo supplementare ed \u00e8 uno dei tre giocatori inglesi che si fanno parare il rigore da Ricardo Pereira; nell'occasione Carragher fu costretto a tirare il rigore due volte, dato che al primo tentativo, nella cui occasione era anche riuscito a segnare, aveva tirato prima che l'arbitro fischiasse.\nDopo 3 anni di assenza dalle convocazioni, viene chiamato dal CT Fabio Capello per i Mondiali 2010, manifestazione in cui disputa due gare nella fase a gironi contro gli Stati Uniti e l'Algeria; la gara contro i nordafricani \u00e8 stata l'ultima con la maglia dei tre leoni per Carragher visto che dopo la competizione iridata (dove gli inglesi sono stati eliminati agli ottavi dalla Germania) ha annunciato il suo ritiro dalla Nazionale.\nCon la selezione A inglese ha disputato 38 partite senza mai andare a segno.\nDopo il ritiro.\nUna volta appesi gli scarpini al chiodo diventa opinionista di Sky. Vive a Crosby, cittadina che si trova poco fuori Liverpool, la cui squadra, il Marine FC che milita in ottava divisione, viene sostenuta da Carragher con la sua \"JC23 Foundation\" in qualit\u00e0 di sponsor sulle divise ufficiali per la partita con il di FA Cup del 10 gennaio 2021."}
{"id": "890389", "revid": "834", "url": "https://it.wikipedia.org/wiki?curid=890389", "title": "Vow (Garbage)", "text": "Vow \u00e8 il singolo di debutto del gruppo alternative rock statunitense Garbage. \u00c8 stato pubblicato nel 1995 estratto dal loro album d'esordio \"Garbage\".\nLa canzone.\n\"Vow\" \u00e8 stata scritta nel 1994 agli Smart Studios a Madison (Wisconsin). \u00c8 stata una delle prime canzoni dei Garbage scritta in parte da Shirley Manson. \"Vow\" \u00e8 dark e rancorosa, costruita sul riff della chitarra con un loop che dura fino alla fine, quando il riff lascia spazio alle parole.\nIl chitarrista dei Garbage Duke Erikson non ricorda che strumenti stesse utilizzando quando ha inventato il loop, ma subito ha capito che era il suono giusto per la canzone. Il video della canzone \u00e8 stato diretto da Samuel Bayer e messo in onda per la prima volta nel luglio 1995.\nRemix.\nUn remix di \"Vow\" chiamato \"Torn Apart\", fatto dagli stessi Garbage, fu inciso sulla b-side del singolo, nelle sole versioni prodotte in Inghilterra e in USA. Un altro remix di \"Vow\" fu usato qualche anno pi\u00f9 tardi in uno spot pubblicitario per Sky Sports del 1997."}
{"id": "890395", "revid": "6923", "url": "https://it.wikipedia.org/wiki?curid=890395", "title": "Boe (Nauru)", "text": "Boe \u00e8 un distretto e una circoscrizione elettorale di Nauru. Secondo Paul Hambruch, \u00abboe\u00bb significa \u00absottovento\u00bb.\nIl distretto di Boe si trova lungo la costa sud-occidentale dell'isola; \u00e8 bagnato dall'Oceano Pacifico e confina con i distretti di Aiwo, Buada e Yaren. Ha una popolazione di circa 800 abitanti e una superficie di 0,66 km\u00b2 (\u00e8 il pi\u00f9 piccolo distretto dello stato).\nLa circoscrizione elettorale elegge 2 membri al Parlamento di Nauru. Una parte del suo territorio \u00e8 occupata dalle infrastrutture dell'aeroporto di Nauru."}
{"id": "890400", "revid": "709565", "url": "https://it.wikipedia.org/wiki?curid=890400", "title": "Tour di Jimi Hendrix", "text": "Questa pagina raccoglie tutti i concerti di Jimi Hendrix dal 1966 al 1970, suon\u00f2 soprattutto con la sua band Jimi Hendrix Experience.\n1966.\nIl tour del 1966 si svolse alla fine del 1966 solo in Europa soprattutto in Francia e Gran Bretagna, con solo 3 date in Germania Ovest"}
{"id": "890401", "revid": "57342", "url": "https://it.wikipedia.org/wiki?curid=890401", "title": "Ray Ban", "text": ""}
{"id": "890455", "revid": "1226", "url": "https://it.wikipedia.org/wiki?curid=890455", "title": "Ass-Blaster", "text": ""}
{"id": "890457", "revid": "1573940", "url": "https://it.wikipedia.org/wiki?curid=890457", "title": "Hab", "text": "Biografia.\nQuesto sovrano, come molti altri della stessa dinastia, \u00e8 conosciuto solamente attraverso il Canone Reale."}
{"id": "890476", "revid": "228587", "url": "https://it.wikipedia.org/wiki?curid=890476", "title": "Har", "text": ""}
{"id": "890587", "revid": "770634", "url": "https://it.wikipedia.org/wiki?curid=890587", "title": "Adal", "text": "Adal (in Somalo \"Awdal\"; in arabo \u0648\u062f\u0627\u0644 \"Awd\u0101l\") \u00e8 una regione della Somalia (21.374 km\u00b2; 673.263 abitanti) con capoluogo Borama. \u00c8 situata nello stato del Somaliland.\nNella regione si trova il sito archeologico di Amud.\nDistretti.\nLa regione di Adal \u00e8 composta da cinque distretti:"}
{"id": "890590", "revid": "42539596", "url": "https://it.wikipedia.org/wiki?curid=890590", "title": "Hos", "text": ""}
{"id": "890596", "revid": "729019", "url": "https://it.wikipedia.org/wiki?curid=890596", "title": "Strada statale 124 Siracusana", "text": "La strada statale 124 Siracusana (SS 124) \u00e8 una strada statale italiana che attraversa in direzione ovest-est la porzione sud-orientale della Sicilia.\nDescrizione.\nLa strada ha origine dalla strada statale 117 bis Centrale Sicula all'altezza di bivio Gigliotto. Da qui il percorso procede alla volta di San Michele di Ganzaria e dopo averlo attraversato prosegue deviando leggermente verso sud. Incrocia la strada statale 417 di Caltagirone presso il bivio Molona, poco prima del centro abitato della stessa Caltagirone, all'interno del quale \u00e8 di competenza comunale.\nDopo Caltagirone raggiunge il bivio San Bartolomeo con la strada statale 385 di Palagonia e prosegue verso Grammichele, attraversandola come strada comunale. Nei pressi di Vizzini Scalo incrocia, senza intersecarla, la strada statale 514 di Chiaramonte per poi attraversare Vizzini, dove condivide un tratto urbano con la strada statale 194 (Via Roma e Via dei Galli), e dirigersi verso la provincia di Siracusa.\nPoco prima del confine provinciale ha inizio un tratto in variante che raggiunge la quota di valico di oltre 970 metri sul livello del mare nei pressi del monte Lauro e che evita l'attraversamento dell'abitato di Buccheri. La vecchia sede fu provvisoriamente classificata come nuova strada ANAS 52 Variante di Buccheri (NSA 52).\nDopo Buccheri la strada lambisce Buscemi con un percorso ammodernato dalle ampie curve e attraversa Palazzolo Acreide, per poi deviare nettamente verso nord-est tramite uno svincolo, mentre il percorso stradale principale prosegue come strada statale 287. La SS 124 attraversa Solarino e raggiunge Floridia, dove diventa di competenza comunale; successivamente si dirigei verso Siracusa con un tracciato recentemente rimodernato e dotato di quattro nuove rotatorie che lo connettono alla viabilit\u00e0 locale, oltre allo svincolo con la strada statale 114 Orientale Sicula. La strada a gestione ANAS termina alle porte dell'abitato di Siracusa."}
{"id": "890610", "revid": "1452073", "url": "https://it.wikipedia.org/wiki?curid=890610", "title": "Propamocarb", "text": "Il propamocarb, formula bruta C9H20N2O2, \u00e8 un fungicida sistemico appartenente alla classe chimica degli azotorganici-carbammati, impiegato contro i Chromista (una volta noti come Ficomiceti) che attaccano le colture alle radici, al colletto e alla parte aerea di ortaggi e piante ornamentali (\"Pythium\" spp, \"Phytophthora\" spp, \"Aphanomices\", \"Peronospora\", ecc.).\nPu\u00f2 essere inoltre utilizzato per il trattamento preventivo di semi, talee e piantine prima del trapianto.\nAlcuni prodotti commerciali che contengono propamocarb: Previcur, Vincent, Fitocarb, Fitocur, Caulisan.\nSicurezza.\nIl propamocarb ha una bassa tossicit\u00e0 generale e quasi nessuna teratogenicit\u00e0 o neurotossicit\u00e0 per i mammiferi. Non \u00e8 cancerogeno n\u00e9 mutageno. Il propamocarb non \u00e8 suscettibile alla formazione di malattie resistenti. \u00c8 completamente metabolizzato dalle piante e dai batteri acquatici in poche settimane, quindi non \u00e8 una grave minaccia ecologica. Porta il rischio di sensibilizzazione cutanea. La LD50 orale \u00e8 2900 mg/kg per i ratti maschi e 2000 mg/kg per i ratti femmine.\nIn uno studio condotto su tabacco, cetrioli e spinaci, utilizzando propamocarb marcato con carbonio-14, i ricercatori hanno affermato che il propamocarb viene decomposto in anidride carbonica e quindi incorporato nei composti naturali della pianta, come gli amminoacidi."}
{"id": "890613", "revid": "439868", "url": "https://it.wikipedia.org/wiki?curid=890613", "title": "Giornata internazionale dell'uomo", "text": "La giornata internazionale dell'uomo (o festa dell'uomo) \u00e8 un evento internazionale celebrato annualmente il 19 novembre in molti Paesi.\nStoria.\nL'evento fu pensato per la prima volta dal professor Thomas Oaster l'8 febbraio 1991 e fu celebrato l'anno seguente il 7 febbraio. Il progetto venne poi rilanciato nel 1999 a Trinidad e Tobago da Jerome Teelucksinghe e venne scelta la data del 19 novembre perch\u00e9 era il compleanno di suo padre e per ricordare quel giorno del 1989 quando la nazionale trinidadiana non si era qualificata per la Coppa del Mondo del 1990 ma i tifosi avevano offerto una dimostrazione di lealt\u00e0 sportiva poi premiata col FIFA Fair Play Award. A queste prime celebrazioni ne seguirono molte altre a livello internazionale in Australia, nei Caraibi, in America del Nord, in Asia, in Europa e in Africa.\nLa Giornata internazionale dell'uomo non \u00e8 riconosciuta dall'Organizzazione delle Nazioni Unite e non deve essere confusa con il Men's World Day, che si celebra il 3 novembre.\nFinalit\u00e0.\nLe finalit\u00e0 della giornata, definiti \"pilastri\", sono:\nLa giornata \u00e8 quindi un'occasione per evidenziare le discriminazioni contro gli uomini e i ragazzi e per ricordare i loro successi ed i contributi che danno alla comunit\u00e0 e alla famiglia.\nGiornata internazionale dell'uomo nel mondo.\nAfrica.\nGhana.\nNel Ghana si \u00e8 avuta la prima celebrazione nel novembre 2009. L'evento \u00e8 stato ideato e organizzato dalla Ghana Fatherhood Initiative Foundation ed \u00e8 stato presieduto dal presidente del suo comitato consultivo.\nAmerica.\nTrinidad e Tobago.\nTrinidad e Tobago \u00e8 il primo Stato nel mondo, a partire dal 19 novembre 1999 a celebrare l'evento. Coordinato da Jerome Teelucksingh, dell'Universit\u00e0 delle Indie Occidentali. Teelucksingh ha dichiarato che si era reso conto che non c'era giorno per gli uomini, c'era la festa del pap\u00e0, ma non una per i ragazzi, per gli adolescenti e gli uomini che non sono padri. Questa iniziativa, comunicata all'Unesco, ha ottenuto una risposta con lettera fax manoscritta dalla direttrice Ingeborg Breines.\nAsia.\nIndia.\nIn India la prima celebrazione si \u00e8 avuta il 19 novembre 2007. Nel 2009 \u00e8 l'organizzazione indiana e stata riconosciuta dall'International Men's Day associandola al marchio di abbigliamento maschile Allen Solly, introducendo offerte promozionali e usando come modelli maschili positivi quelli dei film \"Men in Back\".\nNel 2014 a Calcutta si sono avute proteste contro gli abusi sugli anziani e per difendere i diritti degli uomini. Attivisti per i diritti degli uomini hanno posto interrogativi sulla carenza di leggi di genere neutrale, sulla violenza domestica anche contro gli uomini e sulla custodia dei figli tra genitori separati. Nel 2018 la richiesta di leggi neutrali riguardo al genere si \u00e8 fatta pi\u00f9 forte.\nEuropa.\nItalia.\nIn Italia viene celebrata dal 2013 e tra i motivi specifici nazionali che la richiedono vi sono, secondo alcuni organizzatori, la necessit\u00e0 di migliorare l'aspettativa di vita dell'uomo (sensibilmente inferiore a quello della donna), di seguire meglio gli studenti maschi (che hanno un maggior tasso di abbandono scolastico), di ridurre le violenze contro gli uomini, di garantire ai padri la possibilit\u00e0 di fare il meglio per i loro figli, ai figli di avere un padre e di ridiscutere le modalit\u00e0 di una societ\u00e0 che affermano essere fortemente femminilizzata. "}
{"id": "890618", "revid": "969415", "url": "https://it.wikipedia.org/wiki?curid=890618", "title": "Futbol Club Barcelona B", "text": "Il Futbol Club Barcelona B, meglio noto come Barcellona B o Bar\u00e7a B, \u00e8 la societ\u00e0 di riserve del Futbol Club Barcelona, fondata nel 1970. In passato ha anche assunto pi\u00f9 volte la denominazione \"Barcelona Atl\u00e8tic\". Oggi milita nella \"Primera Divisi\u00f3n RFEF\", la terza serie del campionato spagnolo di calcio.\nHanno militato nel Barcellona B alcuni giocatori poi affermatisi nel Barcellona. La \"Cantera\" del Bar\u00e7a \u00e8 reputata una delle migliori del mondo per la qualit\u00e0 e quantit\u00e0 di giovani promesse del calcio che vi crescono.\nDisputa le sue partite allo Stadio Johan Cruijff, situato vicino al Camp Nou. Essendo una squadra filiale, \u00e8 impossibilitata ad essere promossa in \"Primera Divisi\u00f3n\" e a partecipare alla Coppa del Re.\nStoria.\nIl 1\u00ba agosto 1934 venne fondata la \"Societat Esportiva Industrial Espanya\" i cui colori sociali erano il bianco e il blu. Nel 1943 l'allora presidente del Barcellona decise di rilevare il club allora denominato \"Club Deportivo Espanya Industrial\" che divenne il team di riserva del CF Barcelona e gioc\u00f2 nel camp\u00f2 di Les Corts. Inizialmente il club gioc\u00f2 nei campionati regionali prima di essere promosso in Tercera Divisi\u00f3n nel 1950, nel 1952 venne promosso in Segunda Divisi\u00f3n dove gi\u00f2c\u00f2 per quattro stagioni, nel 1953 arriv\u00f2 secondo nel campionato ma non fu promosso alla divisione successiva in quanto squadra filiale.\nNel 1956 la \"CD Espanya Industrial\" divenne indipendente dal CF Barcelona e venne rinominato \"Club Deportivo Condal\". Il club venne dunque abilitato alla promozione in Primera Divisi\u00f3n e la ottenne, ma solo una volta. Nel 1968 il club torn\u00f2 a far parte del Barcellona e adott\u00f2 i colori blaugrana. Nel 1970 il presidente del CF Barcelona decise di trasformare il \"CD Condal\" nel settore giovanile del Bar\u00e7a denominandolo \"Barcelona Atl\u00e8tic\" nome mantenuto fino al 1991, quando cambi\u00f2 la denominazione in \"Barcelona B\", e successivamente ripreso nel 2008. Nel 2007 Pep Guardiola riporta la squadra dalla Tercera alla Segunda Division B.\nDal 2008 al 2011 l'allenatore \u00e8 stato Luis Enrique, vecchia gloria del club \"blaugrana\", che ha riportato la squadra dalla Segunda Division B alla Segunda Divisi\u00f3n, arrivando poi ad uno storico piazzamento (3\u00ba posto), pur non potendo ambire alla promozione. Dal 2010 la denominazione \u00e8 tornata ad essere \"Futbol Club Barcelona B\".\nDal 2016 al 2018 l'allenatore \u00e8 stato Gerard Lopez, mentre invece l\u2019attuale allenatore \u00e8 Xavi Garcia Pimenta.\nOrganico.\nRosa 2020-2021.\n\"Rosa aggiornata al 9 dicembre 2020.\"\nFutbol Club Barcelona C.\nIl Futbol Club Barcelona C era la sezione giovanile del Barcellona subito sotto il Barcellona B.\n\u00c8 stata fondata nel 1967 con il nome di \"Barcelona Amateur\", il cambio di nome in \"Futbol Club Barcelona C\" avvenne nel 1993. Giocava le partite interne nel Mini Estadi, e non poteva giocare nella stessa categoria del Barcellona o del Barcellona B, in tutto ha partecipato a 25 campionati di Tercera Divisi\u00f3n 5 di Segunda Divisi\u00f3n B. Il 2 luglio 2007, a seguito della retrocessione in Tercera Divisi\u00f3n del Barcellona Atl\u00e8tic, non \u00e8 stato iscritto a nessun campionato inferiore ma \u00e8 stato soppresso.\nNella sua storia ha vinto 3 volte la Tercera Divisi\u00f3n nelle stagioni 1983-1984, 1986-1987, 1997-1998."}
{"id": "890625", "revid": "580", "url": "https://it.wikipedia.org/wiki?curid=890625", "title": "YAFIYGI", "text": ""}
{"id": "890626", "revid": "1432830", "url": "https://it.wikipedia.org/wiki?curid=890626", "title": "Azionamenti a orientamento di campo", "text": "Gli azionamenti ad orientamento di campo sono apparati elettronici composti da un motore elettrico ed un sistema di controllo denominato ad orientamento di campo. Questi sistemi possono essere realizzati sia con motori asincroni che con motori sincroni. \nLa tecnica di controllo ad orientamento di campo sfrutta le differenti dinamiche esistenti tra i flussi magnetici di eccitazione e di indotto. Volendo infatti regolare con la massima dinamica possibile la coppia erogata da un motore si pu\u00f2 fissare al valore massimo il campo generato dal flusso pi\u00f9 lentamente variante e sfruttare il campo pi\u00f9 velocemente variante per conseguire l'inseguimento del riferimento.\nIl controllo sar\u00e0 quindi caratterizzato da due sistemi in parallelo, uno pi\u00f9 lento che andr\u00e0 a regolare il flusso al traferro e quindi la corrente di eccitazione della macchina elettrica ed uno pi\u00f9 veloce che ne determiner\u00e0 la dinamica di inseguimento della coppia desiderata."}
{"id": "890643", "revid": "697352", "url": "https://it.wikipedia.org/wiki?curid=890643", "title": "Huh", "text": ""}
{"id": "890646", "revid": "111832342", "url": "https://it.wikipedia.org/wiki?curid=890646", "title": "Parisi (Gallia)", "text": "I Parisi (o \"Quarisi\") erano un'antica trib\u00f9 celtica della Gallia che si era stabilita sulle rive della Sequana (Senna) attorno alla met\u00e0 del III secolo a.C.\nIl loro nome potrebbe derivare dal gallico \"kwarisi\" e, secondo Cesare, la loro citt\u00e0 principale era l\"'oppidum\" di Lutetia Parisiorum (oggi Parigi), che divenne poi un'importante citt\u00e0 della provincia romana della Gallia Lugdunense. Nel 52 a.C., i Parisi parteciparono alla rivolta anti-romana capeggiata da Vercingetorige.\nI Parisi sono anche attestati nel nord-est della Britannia e precisamente nello Yorkshire orientale e nell'Humberside. \u00c8 probabile che dopo la sconfitta, alcuni di loro sarebbero fuggiti in Britannia, anche se \u00e8 molto pi\u00f9 probabile che i Parisi si fossero stabiliti nell'isola prima anche della migrazione dei belgi. Barry Cunliffe, distingue infatti tra i Parisi della regione di Nanterre-Parigi e quelli che, stando a Tolomeo, si sarebbero recati in Britannia."}
{"id": "890654", "revid": "729019", "url": "https://it.wikipedia.org/wiki?curid=890654", "title": "Strada statale 284 Occidentale Etnea", "text": "La strada statale 284 Occidentale Etnea (SS 284) \u00e8 una strada statale italiana della Sicilia che attraversa le falde occidentali dell'Etna, collegando i centri di Patern\u00f2, Santa Maria di Licodia, Ragalna, Biancavilla, Adrano, Bronte, Maletto e Randazzo. Essa costituisce il principale asse di collegamento tra l'Etna Nord e le Madonie con l'Etna sud e Catania.\nPercorso.\nLa strada ha origine fuori Randazzo dove si distacca dalla strada statale 120 dell'Etna e delle Madonie. La strada entra immediatamente nel parco dell'Etna e inizia un percorso che descrive un arco ad ovest dell'Etna, lambendo la localit\u00e0 di Maletto, attraversando quella di Bronte ed evitando in variante i centri di Adrano, Biancavilla e Santa Maria di Licodia, terminando il proprio percorso a Patern\u00f2 dove si innesta sulla strada statale 121 Catanese.\nLavori e progetti.\nA meta 2012 \u00e8 stato aperto al traffico un nuovo percorso di circa 3,8 km a sud di Bronte, mentre nel Novembre 2020 sono stati appaltati i lavori per un tratto di circa 4 km a nord di Adrano.\nPer il tratto di 15 km tra Adrano e Patern\u00f2, luogo negli ultimi dieci anni di circa 400 incidenti stradali con circa 70 vittime, \u00e8 stato presentato il 7 Dicembre 2020 un progetto di raddoppio parziale."}
{"id": "890662", "revid": "767487", "url": "https://it.wikipedia.org/wiki?curid=890662", "title": "Pink Flamingos", "text": "Pink Flamingos \u00e8 un film del 1972 del regista statunitense John Waters.\nTrama.\nPhoenix, Maryland. Divine \u00e8 una nota criminale che vive in una roulotte insieme con il figlio Crackers, un feticista del sesso, la madre Edie, un'anziana obesa ossessionata dalle uova, e l'amica Cotton, una guardona. Connie Marble e il marito, il ladro esibizionista Raymond, sono una coppia di spacciatori e trafficanti di neonati ossessionati dallo status di \"persone pi\u00f9 disgustose del mondo\". Per ottenere questo titolo devono strapparlo a Divine e alla sua famiglia. Grazie a una spia, i Marble scoprono dove abita Divine: come regalo di compleanno le fanno avere un pacchetto che contiene feci umane, insieme con un biglietto firmato \"le persone pi\u00f9 disgustose del mondo\". Divine va su tutte le furie. I Marbles raggiungono la roulotte durante la bizzarra festa di compleanno della donna. In questo frangente Edie riceve la proposta di matrimonio dell'uomo che le vende le amatissime uova: i due si sposano e partono per il viaggio di nozze. Disgustati dai comportamenti oltraggiosi degli invitati (fra cui un uomo nudo che contrae lo sfintere al ritmo della canzone \"Surfin' Bird\"), i Marble chiamano la polizia. Ma gli agenti vengono aggrediti, uccisi e divorati dagli invitati. In seguito, Divine e Crackers si intrufolano nell'abitazione dei Marbles e leccano mobili e oggetti, gettando cos\u00ec una maledizione sulla casa. Approfittando dell'assenza della famiglia, i Marble bruciano la roulotte di Divine. Divine rientra a casa: sconvolta alla vista delle rovine fumanti, torna con Crackers e Connie dai Marble e li rapisce. Dopo un processo-farsa tenuto sotto gli occhi entusiasti di un gruppo di giornalisti, Divine dichiara colpevoli i Marble di \"stupidit\u00e0 di primo grado\". I due vengono incatramati e impiumati, e Divine li giustizia personalmente con un colpo di pistola. Divine, Crackers e Cotton si trasferiscono a Boise. Per provare ancora una volta il suo status di \"persona pi\u00f9 disgustosa del mondo\", Divine mangia un escremento di cane appena sfornato.\nProduzione.\nGirato con un budget quasi inesistente di 10.000$ e inizialmente stroncato da critica e pubblico, nel corso degli anni divenne un vero e proprio film di culto, citato come manifesto del cinema trash.\nDistribuzione.\nIn Italia il film \u00e8 stato distribuito solo nel 1983 dalla Giangi Film in versione originale con sottotitoli in italiano, ed \u00e8 stato presentato alla Mostra del cinema indipendente USA di Milano all'interno di una personale dedicata al regista. Una copia in 35mm di questa edizione \u00e8 conservata presso la Cineteca Nazionale.\nNel 1997 \u00e8 uscita un'edizione speciale per festeggiare il 25\u00ba anniversario in cui, finito il film, entra in scena lo stesso John Waters a illustrare agli spettatori varie fasi delle riprese del film, nonch\u00e9 scene nuove ed esplicative riguardo alla comprensione della trama. In quest'occasione il film \u00e8 stato presentato al Torino Film Festival.\nSequel.\nDurante i primi anni ottanta, Waters tenta di produrre \"Flamingos Forever,\" ambientato quindici anni dopo \"Pink Flamingos\"; ma la morte di Edith Massey e l'impossibilit\u00e0 di trovare finanziatori fanno cadere il progetto.\nRemake.\nNel 2015 John Waters ha realizzato una sorta di reboot di \"Pink Flamingos\" dal titolo \"Kiddie Flamingos\", in cui un gruppo di bambini legge un copione tratto dalla sceneggiatura del film, ma purgata delle oscenit\u00e0 dell'originale."}
{"id": "890679", "revid": "438678", "url": "https://it.wikipedia.org/wiki?curid=890679", "title": "Lista dei popoli della Gallia", "text": ""}
{"id": "890690", "revid": "289247", "url": "https://it.wikipedia.org/wiki?curid=890690", "title": "Coppa dei Campioni CONCACAF", "text": ""}
{"id": "890713", "revid": "729019", "url": "https://it.wikipedia.org/wiki?curid=890713", "title": "Strada statale 514 di Chiaramonte", "text": "La strada statale 514 di Chiaramonte (SS 514) \u00e8 una strada statale italiana che si sviluppa in Sicilia. Costituisce il principale collegamento veloce senza attraversamenti urbani tra Ragusa, da dove ha inizio, e la strada statale 194 Ragusana per Catania sulla quale si inserisce nei pressi di Vizzini.\nStoria.\nFu progettata come camionabile alla fine degli anni 1960, ma fu aperta al traffico solo nel 1971.\nDescrizione.\nLa Strada statale 514 di Chiaramonte ha per tutto il suo percorso le caratteristiche di uno \"scorrimento veloce\" a carreggiata unica, essendo dotata di banchine laterali e priva di attraversamenti di centri abitati. Gli incroci principali con la viabilit\u00e0 secondaria sono a livelli sfalsati.\nLa strada ha origine dalla strada statale 115 Sud Occidentale Sicula (km 314,900), nei pressi di Ragusa da dove volge verso nord innestandosi senza soluzione di continuit\u00e0 nella strada statale 194 Ragusana (km 40,700) che ne rappresenta la naturale prosecuzione a scorrimento veloce verso Catania. Lungo il percorso della statale 514 si innesta anche la strada statale 683 di Licodia Eubea-Libertinia per Caltagirone. Lungo il suo tragitto la strada attraversa i territori comunali di Ragusa, Chiaramonte Gulfi e Licodia Eubea e Vizzini.\nLavori e progetti.\n\u00c8 in progetto il raddoppio della strada con adeguamento a strada extraurbana principale con due corsie per senso di marcia con carreggiate separate."}
{"id": "890727", "revid": "1652134", "url": "https://it.wikipedia.org/wiki?curid=890727", "title": "Mario Migliorini", "text": "Fu ucciso a Milano durante un'azione del GAP.\nBiografia.\nDi professione vetraio, Mario Migliorini, entra a 17 anni nella Giovent\u00f9 socialista. \u00c8 militante nella Guardia Rossa di Empoli e passa al Partito Comunista, dopo che Spartaco Lavagnini porta buona parte del partito socialista, soprattutto le sezioni giovanili, ad aderire del neonato Partito Comunista d'Italia. Spartaco Lavagnini sar\u00e0 nell'immediato seguito trucidato dagli squadristi e il suo nome sar\u00e0 poi dato ad un'efficiente brigata partigiana comunista della Resistenza in cui combatter\u00e0 anche il marchese Gianluca Spinola assieme all'attendente ed all'autoblindo portata con loro dopo l'8 settembre 1943.\nMigliorini diviene nel 1921 un organizzatore del Partito Comunista d'Italia nell'Empolese. Nel 1926, per sfuggire ai fascisti, dopo ripetuti arresti si sposta a Milano e poi ripara in Francia, sottraendosi al processo che doveva subire dal tribunale speciale fascista, nel 1928, dove era coimputato con parecchi antifascisti della zona di Firenze. \nRientra in Italia, a Palermo, per svolgere il lavoro clandestino di partito nel 1930 e viene arrestato e mandato al confino per 5 anni, ma per motivi vari torna per\u00f2 libero 8 anni dopo l'arresto. Torna in Francia, ma nel 1941 \u00e8 di nuovo in Italia, dove viene di nuovo arrestato ed incarcerato fino al 1943. \nDopo la riacquisita libert\u00e0 va a Milano, dove dopo l'armistizio inizia la lotta illegale ed armata contro i fascisti. Migliorini \u00e8 fra i principali organizzatori dei GAP locali; viene ucciso, armi in pugno, dai fascisti dopo un attacco gappista in un locale di ritrovo dei militari tedeschi."}
{"id": "890740", "revid": "729019", "url": "https://it.wikipedia.org/wiki?curid=890740", "title": "Strada statale 575 di Troina", "text": "La strada statale 575 di Troina (SS 575) \u00e8 una strada statale italiana che si sviluppa nella parte nord-orientale della provincia di Enna.\nPercorso.\nLa strada ha inizio dal centro abitato di Troina e con percorso tipicamente di montagna, assume direttrice sud-est fino alle localit\u00e0 di Ciappulla e di Ferraro. Da qui prosegue costeggiando il fiume di Sotto di Troina per quasi tutto il suo percorso. A pochi km dalla foce, la strada vira verso est, innestandosi sulla Strada statale 121 Catanese presso Ponte Maccarone, sul fiume Simeto.\nL'infrastruttura era prima classificata come strada provinciale Troina-Carcaci; a seguito dell'istituzione della provincia di Enna, quest'ultima non poteva permettersi esuberi per la manutenzione stradale. Con la costruzione della diga dell'Ancipa, l'arteria registr\u00f2 un'intensificazione del traffico per il trasporto dei materiali, e la provincia si trov\u00f2 nella situazione di non riuscire a far fronte alle spese necessarie. Il Ministero dei lavori pubblici tramite varie ordinanze provvide quindi al trasferimento di propriet\u00e0 di tale strada dalla provincia di Enna all'ANAS e alla sua classificazione come SS 575, numerazione che un tempo comprendeva anche l'attuale tratto della SS 121 tra Ponte Maccarone e Patern\u00f2."}
{"id": "890760", "revid": "1745361", "url": "https://it.wikipedia.org/wiki?curid=890760", "title": "Imp", "text": "L'imp \u00e8 una creatura del folclore britannico, generalmente indicata come un piccolo demone.\nEtimologia del termine.\nIl termine \"imp\" risale all'inglese antico \"impe\" o \"impa\", dal significato letterale di \"germoglio\", \"innesto\", e nel XIV secolo, per estensione, il termine veniva usato per indicare i bambini. \nIntorno agli anni 1580, in ambienti cristiani e specie Puritani, per effetto di frasi come \"imp of Satan\" (\"progenie di Satana\") il termine assunse il significato di \"diavoletto\", estendendosi anche a creature come i folletti.\nDescrizione.\nNelle sue prime rappresentazioni un imp veniva considerato un demone di classe inferiore, che, analogamente a un genio, veniva rinchiuso dentro una bottiglia o un anello da cui veniva evocato a comando, perch\u00e9 svolgesse compiti di varia natura per il suo padrone. Una descrizione di questo tipo, ad esempio, si ritrova nel racconto \"Il diavoletto nella bottiglia\" (\"The Bottle Imp\") di Robert Louis Stevenson; per citare un altro esempio notevole, si credeva che l'alchimista Paracelso ne tenesse uno intrappolato nel pomolo di cristallo della sua spada. Anche se classificati come demoni, gli imp erano considerati burloni e dispettosi, piuttosto che malvagi; secondo alcuni racconti, gli imp potevano essere temporaneamente neutralizzati con la musica.\nNel Medioevo, allorch\u00e9 prese il via la caccia alle streghe, il termine \"imp\" divenne sinonimo di \"famiglio\". Secondo le credenze dell'epoca, in cambio dei loro servigi, le streghe avrebbero permesso agli imp di nutrirsi del proprio sangue, che veniva succhiato tramite le dita o altre protuberanze: i cacciatori di streghe cercavano quindi sui corpi delle \"streghe\" piaghe o altri segni che provassero il loro rapporto con tali demoni."}
{"id": "890763", "revid": "74801", "url": "https://it.wikipedia.org/wiki?curid=890763", "title": "Canale dello Yucat\u00e1n", "text": "Il canale dello Yucat\u00e1n \u00e8 un braccio di mare compreso tra la penisola dello Yucat\u00e1n e l'isola di Cuba.\nIl canale ha una ampiezza di circa dal capo Catoche, estrema propagine nord-orientale della penisola dello Yucat\u00e1n al capo San Antonio, estrema propaggine occidentale di Cuba. Il canale mette in comunicazione il golfo del Messico a nord con il mare delle Antille a sud. Una corrente marina calda, denominata \"corrente dell'Yucat\u00e1n\", scorre attraverso il canale dal mar delle Antille al golfo del Messico dove assumer\u00e0 il nome di corrente del Golfo.\nIl braccio di mare viene definito sia canale che stretto dello Yucat\u00e1n. Tecnicamente non ha una lunghezza sufficiente per essere definito canale e non \u00e8 stretto a sufficienza per essere definito stretto marino."}
{"id": "890765", "revid": "62004", "url": "https://it.wikipedia.org/wiki?curid=890765", "title": "MLS Cup", "text": ""}
{"id": "890775", "revid": "21583", "url": "https://it.wikipedia.org/wiki?curid=890775", "title": "Amministrazione federale (Svizzera)", "text": "L'amministrazione federale, in Svizzera, \u00e8 l'insieme di tutte le strutture amministrative che permettono di attuare la politica federale. Nel 2006, essa occupava 36.500 funzionari federali, fatto che la rendeva il terzo datore di lavoro del paese dopo la Migros (59.934 impieghi a tempo pieno) e la Coop (37.370).\n\u00c8 formata dalla Cancelleria federale e dai dipartimenti federali."}
{"id": "890787", "revid": "287204", "url": "https://it.wikipedia.org/wiki?curid=890787", "title": "19173 Virginiaterese", "text": ""}
{"id": "890794", "revid": "118751876", "url": "https://it.wikipedia.org/wiki?curid=890794", "title": "Bakool", "text": "Bacol (in Somalo \"Bakool\" che significa \"terreno fertile\"; in arabo \u0628\u0627\u0643\u0648\u0644 \"B\u0101kawl\") \u00e8 una regione della Somalia (26.962\u00a0km\u00b2 364.000 abitanti) con capoluogo Oddur. Si trova nello Stato federale della Somalia sud-occidentale. \nProvince.\nDella regione fanno parte le seguenti province:"}
{"id": "890800", "revid": "287204", "url": "https://it.wikipedia.org/wiki?curid=890800", "title": "19618 Masa", "text": ""}
{"id": "890807", "revid": "287204", "url": "https://it.wikipedia.org/wiki?curid=890807", "title": "19955 Holly", "text": ""}
{"id": "890814", "revid": "287204", "url": "https://it.wikipedia.org/wiki?curid=890814", "title": "19992 Schonbein", "text": ""}
{"id": "890833", "revid": "287204", "url": "https://it.wikipedia.org/wiki?curid=890833", "title": "19079 Hernandez", "text": ""}
{"id": "890840", "revid": "287204", "url": "https://it.wikipedia.org/wiki?curid=890840", "title": "19080 Martinfierro", "text": ""}
{"id": "890842", "revid": "3831", "url": "https://it.wikipedia.org/wiki?curid=890842", "title": "Corvo (vino)", "text": ""}
{"id": "890883", "revid": "287204", "url": "https://it.wikipedia.org/wiki?curid=890883", "title": "De providentia", "text": "Il De providentia \u00e8 il primo libro dei \"Dialoghi\" di Lucio Anneo Seneca (64 circa)\nIl \"De providentia\" non tratta invero tutta la complessa materia della provvidenza, ma, come \u00e8 indicato nel sottotitolo, tratta solo la questione parziale di come mai in presenza d'un ordine provvidenziale pure i buoni siano affetti da sventure:\nStabilito sommariamente che il mirabile ordine del tutto non pu\u00f2 essere casuale ma regolato da una ragione divina, Seneca fa rientrare anche i fenomeni fisici che sembrano turbarlo in quest'ordine perfetto, che contribuiscono parimenti pur nella loro apparenza perturbatrice a mantenerlo. Come l\"artifex\" (artista) sa trarre una perfetta opera d'arte da una determinata materia imperfetta, ed anzi trae a suo vantaggio le caratteristiche imperfette di quella materia, cos\u00ec il sommo \"artifex\" divino ha saputo comporre la perfezione dell'universo dalla materia, la cui condizione non poteva che essere imperfetta. A questa condizione generale di perfezione che si avvale delle imperfezioni particolari in cui ogni causa dipende da un'altra causa, \u00e8 concatenata anche la condizione umana che si estrinseca nel destino d'ogni singolo uomo, per quanto vario e capriccioso possa sembrare, regolato dalla fortuna. Stolto \u00e8 dunque volersi inutilmente sottrarre al destino accecati da desideri e passioni contrarie al suo avverarsi, saggio \u00e8 invece seguirlo e sostenerlo:\nPer\u00f2 non i mali morali possono capitare ai buoni, da cui ormai sono immuni, ma quelle sembianze di mali, che tali appaiono ai pi\u00f9, che sono le sventure, le calamit\u00e0, gli avvenimenti dolorosi che toccano a tutti gli uomini. Essi, come certi apparenti beni (i casi fortunati, i successi) sono in realt\u00e0 cose indifferenti, n\u00e9 buone n\u00e9 cattive, ed anzi nella perfezione del tutto la divinit\u00e0 stessa, come un padre severo che alleva i figli per la vita migliore, fa s\u00ec che il buono sia piuttosto affetto dalle sventure che dalle fortune, come palestra e rafforzamento delle virt\u00f9 da un lato, dall'altro come manifestazione e dimostrazione d'esse da parte del buono, che altrimenti rimarrebbero pura espressione vocale. In questa prospettiva pi\u00f9 cinica che stoica \u2013 due volte viene citato Demetrio cinico, con cui Seneca ebbe stretti rapporti specie negli ultimi anni di vita \u2013 gli \"indifferentia\" calamitosi assumono aspetto positivo, e il buono invece che cercare di respingerli li accetta volentieri; mentre assumono aspetto negativo gli \"indifferentia\" fortunati come le ricchezze, che a differenza del Dialogo \"De vita beata\" dove permettono pi\u00f9 vasto campo per esercitare la virt\u00f9, sono qui visti a modo dei cinici come fardello di cui liberarsi per intraprendere quella via ardua che sola consegue e manifesta la virt\u00f9 raggiunta.\nImportante immagine di questa ardua impresa che spetta al buono \u00e8 il mito di Fetonte, di cui Seneca cita i versi ovidiani, il quale invece d'essere distolto dalla difficolt\u00e0 del compito si sente incitato a intraprendere la corsa celeste. Questa allegorizzazione favorevole d'un mito che di solito viene visto negativamente come folle esempio di superbia \u00e8 significativo indice della tendenza di Seneca alla sublimazione, fino a sfiorare punte per cos\u00ec dire di superomismo morale.\nQuando proprio la fortuna \u00e8 insopportabile per il buono e impedisce di vivere degnamente, la divinit\u00e0 gli \u00e8 venuta incontro rendendo facile morire, di cui tanti e brevi sono i modi a differenza del nascere e con cui il buono pu\u00f2 liberarsi per sempre dai colpi di quella. Qui l'esempio classicamente romano che Seneca riprende \u00e8 il suicidio di Catone Uticense, spettacolo meraviglioso per gli stessi Dei della virt\u00f9 umana. E il finale di questo breve Dialogo \u00e8 un autentico elogio alla morte liberatrice, di cui in date circostanze il suicidio \u00e8 la proclamazione pi\u00f9 alta e il pi\u00f9 alto esempio di virt\u00f9. Stolto \u00e8 invece, come afferma l\"explicit\", averne paura:\nQuesto dialogo fu scritto ben probabile negli ultimi anni di vita di Seneca \u2013 si pensa il 64 d.C. \u2013 quando ormai era avvenuta la rottura con Nerone e Seneca era un privato privo d'ogni potere, inviso e sospetto all'imperatore stesso. Caduto il disegno politico di conciliazione del potere imperiale con la funzione di guida senatoriale, a Seneca rimaneva solo pi\u00f9 la rivendicazione dell'indipendenza morale di fronte a qualunque situazione politica. Sicch\u00e9 il precettore politico di Nerone si rannicchia nel precettore morale di Lucilio\u00a0\u2013 il pi\u00f9 giovane cavaliere romano a cui sono dedicati questo dialogo e le tarde \"Epistulae\" \u2013 in una prospettiva non pi\u00f9 di libert\u00e0 politica ma puramente morale. Ci\u00f2 vale sia per questo Dialogo che per le \"Epistulae\". Quella critica del potere romano che altrove s'era manifestata piuttosto nell'astio e risentimento di chi a quel potere aspirava e ne era stato escluso, qui e nelle \"Epistulae\" \u00e8 invece puro \"contemptus\", cio\u00e8 quel disprezzo che \u00e8 anzitutto distacco e allontanamento da qualcosa che si giudica estraneo e da meno di s\u00e9. Se i tanti indizi che portano molti critici a datare tardi questo dialogo colgono nel segno, l'elogio finale della morte come liberazione suprema \u00e8 l'anticipazione vicina nel tempo di quel brindisi a Giove Liberatore innalzato quando Seneca pose fine alla sua vita per ordine di Nerone."}
{"id": "890885", "revid": "253269", "url": "https://it.wikipedia.org/wiki?curid=890885", "title": "Brad Garrett", "text": "Biografia.\nConosciuto per aver interpretato Robert Barone in \"Tutti amano Raymond\" e Eddie in \"Til Death - Per tutta la vita\", due sit-com statunitensi, ha vinto anche tre Emmy Award. Un'altra attivit\u00e0 in cui si cimenta frequentemente \u00e8 anche quella del doppiatore. \u00c8 stato sposato dal 1999 al 2007 con Jill Diven da cui ha avuto due figli: Maxwell Bradley (1998) e Hope Violet (2000). Nel Natale 2016 ha preso parte allo spot ufficiale dell'iPhone 7, interpretando Frankenstein: \u00e8 un implicito omaggio a Peter Boyle, che imperson\u00f2 la creatura in \"Frankenstein Junior\" e fu Frank Barone in \"Tutti amano Raymond\".\nDoppiatori italiani.\nNelle versioni in italiano dei suoi lavori, Brad Garrett \u00e8 stato doppiato da:\nDa doppiatore \u00e8 sostituito da:"}
{"id": "890887", "revid": "2193992", "url": "https://it.wikipedia.org/wiki?curid=890887", "title": "Dave Meyers (regista)", "text": "Biografia.\nMeyers si iscrisse giovanissimo alla \"Loyola Marymount University\" e si diplom\u00f2 alla \"Berkeley High School\" in California. Svilupp\u00f2 il suo amore per il cinema mentre lavorava nelle sale Landmark gi\u00e0 all'et\u00e0 di 17 anni, acquisendo cos\u00ec la laurea in Produzione Cinematografica e Filosofia. David entr\u00f2 a far parte dello staff della Paramount Pictures e della Fox dopo aver prodotto un video musicale per i Whoridas.\nCarriera.\nDavid ha diretto circa 200 video professionali per artisti come Jay-Z, Brandy, Hilary Duff, Dave Matthews Band, Ariana Grande e Offspring. Meyers collabora anche spesso con Pink (cantante) e Missy Elliott, con cui ha vinto anche il Grammy Award come \"Best Short Form Music Video\" nel 2006.\nMeyers ha rilasciato un'intervista dicendo:\nIl suo video per la traccia \"Work It\" ha vinto l'MTV Video Music Award for Best Video of the Year nel 2003. David ha diretto la commedia del 1999 di Eddie Griffin, \"Foolish\", e \"The Hitcher\", remake del film \"The Hitcher - La lunga strada della paura\". Nel 2017 vince il premio MTV Video Music Award al video dell'anno con il video di \"Humble\" di Kendrick Lamar."}
{"id": "890888", "revid": "1714743", "url": "https://it.wikipedia.org/wiki?curid=890888", "title": "Demetrio del Monferrato", "text": "Biografia.\nInfanzia.\nDemetrio degli Aleramici nacque da Bonifacio I del Monferrato e da Margherita di Ungheria, vedova dell'imperatore Isacco II Angelo. Deve il suo nome a San Demetrio, santo patrono della citt\u00e0 di Tessalonica (oggi Salonicco), della quale il padre era diventato re in seguito alle alterne vicende della quarta crociata.\nQuando Bonifacio venne ucciso in battaglia mentre stava tornando da una scorreria in territorio bulgaro, Tessalonica fu assediata dalle truppe del re Kaloyan di Bulgaria. L'assedio termin\u00f2 con la morte dell'attaccante, ma il potere di Demetrio non era sicuro. La sua giovane et\u00e0 ne faceva una facile preda per i nobili del regno, che cospiravano contro di lui. Molti meditavano di sostituirlo con Guglielmo VI del Monferrato.\nRe di Tessalonica.\nEnrico di Fiandra, l'imperatore latino d'Oriente, mosse su Tessalonica nel dicembre 1208 per mettere ordine nel regno. I baroni, guidati da Oberto II di Biandrate, chiusero le porte della citt\u00e0 considerando inammissibili le richieste imperiali. Enrico finse di accettare le condizioni di Umberto II poi, appena entrato, incoron\u00f2 Demetrio di Monferrato. Era il 6 gennaio 1209. Papa Innocenzo III conferm\u00f2 l'incoronazione di Demetrio.\nLa situazione non era per\u00f2 completamente sistemata. I baroni rifiutarono di presenziare ad una riunione voluta da Enrico per conciliare il regno di Tessalonica, mentre l'imperatore pose il suo giovane fratello Eustachio come reggente per re Demetrio. Enrico, infine, mor\u00ec nel 1216. Il nuovo imperatore, Pietro II di Courtenay, accondiscese alle pretese dei nobili tessalonicesi, e nomin\u00f2 Guglielmo VI come re della citt\u00e0. Margherita, la madre di Demetrio, fugg\u00ec in Ungheria, ma il figlio rimase in Grecia.\nDisordini e fuga.\nIn seguito a disordini, Teodoro Comneno seppe sfruttare le discordie tra i Principi del regno e conquist\u00f2 molte piazzeforti vicino a Tessalonica. Guglielmo VI, dal canto suo, era poco interessato al trono orientale: invi\u00f2 nel 1222 alcuni crociati per riprendere i territori perduti, ma Teodoro riusc\u00ec a sottomettere Tessalonica stessa prima dell'arrivo di questi. Era il dicembre 1224. Demetrio fugg\u00ec alla corte di Federico II in Sicilia e partecip\u00f2 con esso alla sua crociata nel Levante. Mor\u00ec l'anno seguente ad Amalfi, non prima di aver ceduto i diritti alla successione al trono tessalonicese."}
{"id": "890891", "revid": "15428", "url": "https://it.wikipedia.org/wiki?curid=890891", "title": "Guglielmo VI di Monferrato", "text": ""}
{"id": "890894", "revid": "767487", "url": "https://it.wikipedia.org/wiki?curid=890894", "title": "Nick Douglas", "text": "Ha collaborato con diverse band come Chris Caffery, Cycle Sluts From Hell, Blaze, ed attualmente fa parte della formazione di Doro.\nBiografia.\nNato a Camden (New Jersey), inizi\u00f2 a suonare il basso a 13 anni per differenziarsi dagli altri ragazzini del suo quartiere che avevano optato per la chitarra.\nLa sua prima band importante furono i Deadly Blessing, collabor\u00f2 all'incisione del loro primo demo e cd (Ascend from the Cauldron, 1988) ma dopo due anni decise di lasciare il gruppo per trasferirsi a New York. Dopo una brevissima esperienza coi Cyrcle Sluts from Hell, nel 1990 Nick entr\u00f2 a far parte ufficialmente (e fu il primo dell'attuale formazione) della nuova band di Doro Pesch.\nNick collabora da diversi anni anche con altre band e musicisti. Nel 2005 ha partecipato al \"Faces\" tour di Chris Caffery, e alla fine dello stesso anno \u00e8 tornato in contatto coi Deadly Blessing, inattivi da molto tempo, e ha collaborato alle canzoni del loro nuovo cd, ancora inedito.\nAlla fine degli anni novanta, Nick ha iniziato a lavorare ad una propria produzione solista, componendo musica e testi di 12 brani rock che andranno a formare il suo primo disco, \"Through the Pane\", pubblicato poi da una casa di distribuzione indipendente nel 2001 e successivamente uscito nei negozi musicali di tutta Europa a fine 2006.\nAttualmente Nick \u00e8 impegnato in due tour, con Doro e Chris Caffery. Ha inoltre annunciato di voler pubblicare un nuovo cd solista, al quale si dedica assiduamente nelle brevi pause durante il tour."}
{"id": "890908", "revid": "339392", "url": "https://it.wikipedia.org/wiki?curid=890908", "title": "UUencode", "text": ""}
{"id": "890910", "revid": "339392", "url": "https://it.wikipedia.org/wiki?curid=890910", "title": "UUdecode", "text": ""}
{"id": "890928", "revid": "83531", "url": "https://it.wikipedia.org/wiki?curid=890928", "title": "Brad Garret", "text": ""}
{"id": "890930", "revid": "585241", "url": "https://it.wikipedia.org/wiki?curid=890930", "title": "Sbrinz", "text": "Lo sbrinz \u00e8 un formaggio svizzero, originario di alcuni distretti della zona dell'Oberland Bernese che fanno parte del Canton Berna, nel Canton Obvaldo, nel Canton Nidvaldo, nel Canton Zugo e nel distretto Muri ricompreso nel Canton Argovia.\nContrariamente alle credenze comuni, il nome \"sbrinz\" originariamente non indicava un luogo particolare di questa zona alpina: l'\"Unione dei produttori svizzeri di formaggio\" invent\u00f2 questo \"mito\" per una campagna pubblicitari negli anni novanta e il risultato di questa campagna \u00e8 che oggi esiste un'area denominata comunemente \"Sbrinz\".\nIl formaggio \"sbrinz\" \u00e8 un prodotto \"Appellation d'origine prot\u00e9g\u00e9e\" (AOP) (l'equivalente svizzero dell'italiana DOP) dal 24 aprile 2002.\nStoria.\nSecondo il sito ufficiale che riunisce i produttori del formaggio elvetico, lo \"sbrinz\" viene considerato \"il pi\u00f9 antico formaggio europeo\": Tale sito ufficiale infatti afferma che la prima menzione di questo prodotto caseario risale all'anno 70 d.C., anche se non fornisce alcun riferimento specifico. Altri invece affermano che questo formaggio \u00e8 presente in contratti risalenti al XII secolo.\nOriginariamente, lo \"sbrinz\" veniva prodotto solamente nella regione di Brienz, ma dal XVII secolo la sua reputazione usc\u00ec dai confini elvetici per raggiungere l'Italia: utilizzando il Passo del San Gottardo e il celeberrimo \"Ponte del Diavolo\", i commercianti elvetici portavano nel paese limitrofo il formaggio da loro prodotto per acquistare riso e vino. \nCaratteristiche.\n\u00c8 un formaggio a base di latte vaccino a pasta friabile. Essendo di dura consistenza, \u00e8 possibile grattugiarlo proprio come gli italiani Parmigiano-Reggiano e Grana Padano. Si presenta sotto forme cilindriche, che solitamente pesano all'incirca 35\u00a0kg.\nContiene circa il 40% - 45% di materia grassa quando \u00e8 stagionato. La stagionatura \u00e8 lunga 18 mesi, anche se \u00e8 solo dopo 22 mesi che il suo caratteristico sapore risulta pienamente sviluppato.\nConsumo.\nLo \"sbrinz\" viene utilizzato dagli elvetici per essere grattugiato, soprattutto sulla pasta, oppure consumato in piccoli bocconi o per accompagnare vini. Pu\u00f2 essere tagliato in piccole \"scorze\" e gustato con vari tipi di salumi oppure con pane e burro.\nCollegamenti esterni.\n "}
{"id": "890950", "revid": "1807816", "url": "https://it.wikipedia.org/wiki?curid=890950", "title": "Jot", "text": ""}
{"id": "890977", "revid": "84054205", "url": "https://it.wikipedia.org/wiki?curid=890977", "title": "Jut", "text": ""}
{"id": "890983", "revid": "1590006", "url": "https://it.wikipedia.org/wiki?curid=890983", "title": "Natura naturans", "text": "Natura naturans \u00e8 un'espressione latina, traducibile con \"natura naturante\", che trova la sua prima concezione nella scolastica e successivamente nel filosofo Giordano Bruno nell'opera \"\" del 1584. \nRitroviamo questa concezione nel pensiero del filosofo olandese Baruch Spinoza.\nIl verbo \"naturare\", un neologismo latino, vuole rendere l'azione tipica della natura, ovvero il produrre della natura la sua stessa realt\u00e0.\nL'espressione \u00e8 conosciuta soprattutto perch\u00e9 assume in contrapposizione alla natura naturata, un valore fondante nel pensiero del grande filosofo seicentesco Baruch Spinoza. La natura naturante \u00e8 in tale concezione l'intervento immanente, come perpetua attivit\u00e0 generatrice, di Dio, che rende la natura perfetta accompagnandone costantemente il divenire secondo le leggi della sua propria necessit\u00e0 razionale.\nSecondo la concezione panteistica di Spinoza, infatti, Dio \u00e8 la natura e la natura \u00e8 divina: questa identificazione pu\u00f2 per\u00f2 essere intesa in due sensi diversi, dal punto di vista dinamico (la natura naturante, nel divenire della sua perfezione), e statico (natura naturata, ovvero la perfezione come risultato compiuto). "}
{"id": "890988", "revid": "80598", "url": "https://it.wikipedia.org/wiki?curid=890988", "title": "Apollo Theater", "text": "L'Apollo Theater di New York \u00e8 uno dei pi\u00f9 famosi club musicali degli Stati Uniti ed il pi\u00f9 noto al mondo per quanto riguarda gli spettacoli di musicisti afroamericani.\nIl teatro \u00e8 situato al 253 West della 125th Street di Harlem, Manhattan.\nStoria.\nL'Apollo Hall fu fondata all'incirca nel 1860 a New York dal generale Edward Ferrero come luogo di danza e ballo. Dopo la morte del fondatore, nel 1872 l'edificio divenne un teatro, che per\u00f2 dovette chiudere agli inizi del Novecento.\nL'Apollo Theater fu rifondato nel 1913 da varie famiglie ebraiche come centro per esibizioni di attori comici. Nel 1928 Bill Minsky trasform\u00f2 il teatro in un centro musicale e nel 1934 esso apr\u00ec definitivamente agli artisti afroamericani con il famoso show \"Jazz a la Carte\".\nIl locale lanci\u00f2 artisti come Ella Fitzgerald, Billie Holiday, James Brown, Gladys Knight, Michael Jackson e The Jackson 5, Lauryn Hill e Sarah Vaughan (che Billy Eckstine sent\u00ec per la prima volta e la fece ingaggiare dalla band di Earl \"Fatha\" Hines).\nL'Apollo ospit\u00f2 anche Tim Moore, Stepin Fetchit, Pigmeat Markham, Moms Mabley, Marshall \"Garbage\" Rogers e Johnny Lee.\nNegli anni sessanta e negli anni settanta il club sub\u00ec un pesante declino, ma si rinvigor\u00ec nel 1983 grazie a nuovi fondi. Riapr\u00ec completamente nel 1985 e nel 1991 fu acquistato dalla citt\u00e0 di New York, che lo diede in gestione alla \"Apollo Theater Foundation Inc.\""}
{"id": "890997", "revid": "1305772", "url": "https://it.wikipedia.org/wiki?curid=890997", "title": "SingStar", "text": "SingStar \u00e8 un videogioco per PlayStation 2 e PlayStation 3, sviluppato da SCE London Studio e pubblicato dalla Sony, che permette, tramite degli appositi microfoni, di cantare in stile karaoke seguendo i testi delle canzoni presenti sullo schermo insieme ai video delle stesse; offre brani di ogni genere e artista; oltre a quelli presenti sui vari dischi si potevano scaricare nuove tracce, anche recenti, da una sorta di catalogo online denominato SingStore, accessibile tramite il PlayStation Network di Sony.\nLa Sony ha pubblicato innumerevoli dischi di \"SingStar\", qui sotto una lista che prova a raggrupparli tutti:\n\"Singstar\".\n\"Singstar\" \u00e8 il primo gioco della serie.\n\"Singstar Party\".\n\"Singstar Party\" propone una selezione musicale.\nCon 30 brani originali completi di videoclip, spaziando dai classici per finire con artisti pi\u00f9 attuali, la selezione italiana si va ad aggiungere ad una internazionale.\n\"SingStar Radio 105\".\nRaccolta dei migliori successi di Radio 105 che sponsorizza questo \"SingStar\", ha la particolarit\u00e0 di avere il \"Rappometro\" che misura la capacit\u00e0 di fare rap ed \u00e8 l'unico che lo supporta. In caso sia inserito prima un altro disco \"SingStar\", nel momento di andarlo a cambiare con un altro, le canzoni di \"S Radio105\" che lavorano con il rappometro non vengono lette dalla PlayStation 2.\n\"SingStar '80s\".\nCompendio delle pi\u00f9 famose canzoni degli anni 80.\n\"Singstar Rocks!\".\n\"Singstar Rocks!\" offre ai giocatori un arcobaleno di melodie rock che passa dalle tinte pi\u00f9 melodiche a quelle pi\u00f9 heavy. Non vi sono canzoni italiane.\n\"SingStar Anthems\".\n\"SingStar Anthems\" pu\u00f2 essere considerato come la versione inglese di Top IT, e contiene canzoni particolarmente indicate per voci femminili (per la grande presenza di canzoni cantate da donne o comunque eseguite in falsetto), e forse proprio questa sua particolarit\u00e0 rende divertente questo capitolo.\nLe canzoni contenute nel gioco sono pi\u00f9 o meno tutte note al pubblico internazionale, viene percorso parte del panorama musicale Pop anni 80, senza escludere dei classici Rock, come \"Radio Ga Ga\".\n\"SingStar Legends\".\n30 brani fra stranieri ed italiani degli artisti pi\u00f9 famosi degli ultimi 20 anni.\n\"Singstar Top It\".\nCon \"Singstar Top It\" \u00e8 possibile avvicinarsi al mondo musica leggera nostrana.\nVenti brani dei pi\u00f9 famosi artisti italiani come Jovanotti, Biagio Antonacci, Negramaro, Elisa, Raf.\n\"SingStar Pop Hits\".\nCon \"Singstar Pop Hits\" entreremo nel mondo del Pop Commerciale, passando da Avril Lavigne per arrivare agli U2.\nGrande pecca di questa espansione \u00e8 la totale mancanza di tracce italiane.\n\"SingStar 90s\".\nCompendio delle pi\u00f9 famose canzoni degli anni 90.\n\"SingStar R&amp;B\".\nTracklist di \"SingStar R&amp;B\".\nSolo per PlayStation 2.\n\"SingStar Queen\".\n\"Singstar Queen\" offre lo stesso gameplay dei precedenti capitoli ma si basa esclusivamente sui grandi successi della rock band britannica.\n\"SingStar ABBA\".\n\"SingStar ABBA\", come per il capitolo riservato ai Queen, offre una Tracklist esclusivamente della band svedese.\nAccoglienza.\nLa rivista \"Play Generation\" classific\u00f2 la serie come quinto miglior rappresentante del genere party del 2008."}
{"id": "891004", "revid": "124487117", "url": "https://it.wikipedia.org/wiki?curid=891004", "title": "Giuseppe Valarioti", "text": "Dirigente del Partito Comunista Italiano fu ucciso dalla 'Ndrangheta.\nBiografia.\nNacque in una famiglia di piccoli agricoltori, raggiunse la maturit\u00e0 classica presso il Liceo Ginnasio N. Pizi di Palmi e in seguito si iscrisse alla facolt\u00e0 di Lettere Classiche dell'Universit\u00e0 degli Studi di Messina, ove consegu\u00ec la laurea nel 1974.\nNegli anni seguenti esercit\u00f2 la cattedra di Storia e Filosofia al Liceo Scientifico R. Piria di Rosarno, oltre a collaborare agli scavi nel sito archeologico di Medma e ad approfondire studi sulla civilt\u00e0 magno-greca, pubblicando anche numerosi scritti sull'argomento.\nA met\u00e0 degli anni '70 si iscrisse al Partito Comunista Italiano e divenne segretario della sezione di Rosarno, venne anche eletto consigliere comunale di Rosarno per il PCI.\nLotta alla 'Ndrangheta.\nDirigente del PCI sempre accanto agli operai, braccianti agricoli, studenti per tutelare i diritti, il lavoro, lo sviluppo sociale-culturale-economico della Piana di Gioia Tauro e della Calabria e contrastare lo strapotere 'ndranghetista e del malaffare politico-istituzionale che opprimevano le speranze di cambiamento della Calabria, fu assassinato in un agguato mafioso (a colpi di lupara) di matrice tuttora oscura l'11 giugno 1980, al termine di una cena tenuta insieme ai compagni di partito per festeggiare una vittoria elettorale importantissima perch\u00e9 con quel voto i cittadini rosarnesi avevano dato sostegno a Valarioti e ai suoi Compagni e alle loro battaglie di civilt\u00e0 e avevano detto no ai soprusi della 'ndrangheta. La campagna elettorale era stata infuocata e caratterizzata da pesanti intimidazioni (l'auto bruciata al candidato PCI al consiglio provinciale Giuseppe Lavorato, l'incendio appiccato alla sezione cittadina sempre del PCI) e minacce nei confronti degli esponenti comunisti che avevano impostato l'attivit\u00e0 elettorale contro i boss 'ndranghetisti e i loro loschi affari, ma che port\u00f2 comunque alla vittoria per Valarioti e i suoi compagni (furono eletti sia il candidato da loro proposto per il consiglio regionale che il candidato per il consiglio provinciale), tutto ci\u00f2 non fu tollerato dalla criminalit\u00e0 organizzata che decise di rispondere in modo sanguinario in modo tale da ristabilire il predominio criminale sul territorio.\nIl processo.\nIl processo indiziario svoltosi nel 1982 a Palmi vedeva imputato il capobastone della famiglia 'ndranghetista Pesce Giuseppe Pesce e si concluse con l'assoluzione del boss con formula ampia. Successivamente, nel 1983, avviene una svolta che consente di far luce sull'omicidio, questo grazie alle dichiarazioni del pentito Pino Scriva che chiarisce il movente e indica i mandanti e gli esecutori materiali del delitto mafioso, infatti, secondo gli atti processuali e le numerose testimonianze dell'epoca (in particolare quella di Scriva), l'origine dell'omicidio andrebbe ricercata nel connubio tra 'ndrangheta, affari sporchi e malapolitica che ruotava attorno alla cooperativa \"Rinascita\" di Rosarno, una delle prime esperienze associazionistiche nel settore della produzione e della trasformazione agrumicola, nata proprio grazie all'impegno del PCI ed inoltre per l'impegno anti'ndrangheta di Valarioti che in comizi, convegni e all'interno del Consiglio comunale denunciava il malaffare politico-mafioso.\nPer quanto riguarda invece i mandanti ed esecutori il collaboratore di giustizia tir\u00f2 in ballo le 'ndrine dei Pesce e dei Piromalli indicando anche l'autore materiale dell'assassinio in Francesco Dominello (in seguito ucciso); tali dichiarazioni per\u00f2 non portarono nemmeno all'apertura di un nuovo processo e il tutto si chiuse con un'archiviazione, le parole di Scriva non vennero neanche utilizzate nel processo d'appello contro Giuseppe Pesce (poich\u00e9 all'epoca non erano state trasmesse alla Procura Generale di Reggio Calabria) che venne nuovamente assolto.\nL'11 marzo 2011 \u00e8 stato costituito un comitato che chiede la riapertura delle indagini sul caso Valarioti. Secondo il Comitato, \"sull'omicidio di Valarioti \u00e8 necessario assicurare giustizia ma anche e soprattutto stabilire una verit\u00e0 storica condivisa per recuperare e rendere attuale l'esempio del dirigente comunista ucciso\".\nTributi.\nA Valarioti \u00e8 stata intitolata una delle piazze principali di Rosarno, a poche decine di metri dalla Casa del Popolo, vecchia sede del PCI, che porta il suo nome. Al centro della piazza, in anni pi\u00f9 recenti, \u00e8 stata collocata una scultura, opera dell'artista Maurizio Carnevali, che rappresenta la morte di Valarioti ed \u00e8 stata dedicata \"a tutte le vittime di mafia\". Il Comune di Rosarno, negli anni '90 ha anche istituito un premio, intitolato a Valarioti che, nelle varie edizioni, \u00e8 stato concesso all'impegno antimafia e a quello sociale dimostrato da vari enti, personaggi e istituzioni.\nL'ex sindaco di Rosarno l'on. Giuseppe Lavorato nel 2010 all'auditorium del liceo scientifico di Rosarno (per la commemorazione per i 30 anni dell'omicidio Valarioti) disse: \u00abSe non c'\u00e8 dubbio che le attivit\u00e0 economiche presenti a Rosarno e nella Piana furono certamente il fine dell'assassinio, il fatto scatenante fu lo scontro politico che la mafia intese come sfida pericolosa per il suo prestigio, il suo potere, i suoi disegni\u00bb."}
{"id": "891010", "revid": "2091899", "url": "https://it.wikipedia.org/wiki?curid=891010", "title": "Benadir", "text": "Il Benadir (in somalo \"Banaadir\"; in arabo \u0628\u0646\u0627\u062f\u0631 \"Ban\u0101dir\") \u00e8 una regione della Somalia (637\u00a0km\u00b2; 1.650.227 abitanti) con capoluogo Mogadiscio. \u00c8 occupata quasi interamente dall'agglomerato di Mogadiscio, la capitale della Somalia.\nStoria.\nGeneralit\u00e0.\nAnticamente con il termine \"Benadir\" (plurale arabo di \"Bandar\", dall'originario sostantivo persiano che significa \"i porti\") ci si riferiva a tutta la costa della Somalia, dal Golfo di Aden alla foce del fiume Giuba. In epoca coloniale il termine identific\u00f2 invece la fascia costiera della Somalia meridionale in cui si trovavano i 4 porti (Mogadiscio, Merca, Brava e Chisimaio) - prima affittati e poi acquistati dall'Italia nel 1889 - per fondarvi la sua seconda colonia, da cui trasse origine la Somalia Italiana. \nLa regione, geograficamente, \u00e8 interamente occupata da un'estesa fascia costiera, dalla cittadina di Uarsciek a nord di Mogadiscio fino al fiume Giuba a Sud. \nAntichit\u00e0.\nDa sempre \u00e8 stata abitata da un popolo multietnico, i Banaadiri, presenti in tutto il Corno d'Africa. Essi annoverano popolazioni autoctone ed immigrate dallo Yemen, in quanto tutta la zona che va dall'Eritrea al fiume Giuba, all'isola di Socotra, apparteneva al Regno di Saba, che controllava entrambe le sponde dello Stretto di Bab el-Mandeb gi\u00e0 a partire dal 960 a.C. (epoca della biblica Regina di Saba). La regione era sicuramente nota ai mercanti di Ubar (2.800 a.C. - 300 d.C.), nell'attuale Oman e dell'Impero accadico di Sargon il grande (2350 a.C. - 2279 a.C.). I primi documenti che trattano di questa regione sono egizi, in quanto, con ogni probabilit\u00e0, \u00e8 questa la regione con cui commerciavano i faraoni e che chiamavano \"Punt\". Celeberrima \u00e8 la spedizione commerciale organizzata dalla regina egizia della XVIII dinastia (autoproclamatasi \"faraone\" nel 1484 a.C.) Hatshepsut (1509 a.C. - 1457 a.C.) nel 1479 a.C.. Probabilmente, questa era anche la zona ove si trovavano le leggendarie \"Miniere di re Salomone\", nella regione di Ofir, al centro del commercio del Regno d'Israele che, nel porto di Etzion Geber (vicino all'attuale Eilat), vedeva la sede d'una flotta per gli scambi con Arabia ed Africa e, forse, addirittura con l'India (1000 a.C. - 850 a.C.). La regione era nota anche ai commercianti assiri (720 a.C. - 612 a.C.) e - soprattutto - babilonesi (630 a.C. - 500 a.C.). Anche mercanti persiani, greci e romani frequentavano questi empori, tanto che la citt\u00e0 di Adulis era situata in un punto imprecisato della costa vicino all'attuale Massaua. La popolazione di Zeila, nella Somalia del Nord, conosciuta come Zelawi, \u00e8 una popolazione d'origine somala, etiope e araba. Sono noti come popolazione a s\u00e9 stante fin dai tempi dell'occupazione persiana e degli Arabi del sud (yemeniti). I Zelawi, hanno una storia di commercio marittimo con i Greci, i Romani e con l'India del sud. Vetro lavorato romano \u00e8 stato trovato nel nordest della Somalia a riprova di questo legame commerciale. Il nordest della Somalia era conosciuto dagli antichi Romani come il \"capo delle spezie\", ed il fatto \u00e8 verosimile perch\u00e9 i commercianti indiani avevano portato nella zona le loro spezie in cambio di vetro e d'olio di oliva romano. \nMedioevo.\nIl Regno di Saba venne occupato dagli etiopi del Regno di Axum nel 525 d.C.e dai Sasanidi nel 570 d.C. Con l'arrivo degli arabi nel 651 d.C. provoc\u00f2 anche nel Banaadir l'incorporazione della regione nel mondo musulmano (fondazione di Mogadiscio nel 740 d.C.). Mogadiscio era un approdo navale privilegiato per le flotte imperiali cinesi che avevano persino inviato un ambasciatore dalla Cina nel 1416 fino al 1419. Il declino nell'impero arabo si comp\u00ec dall'arrivo dei Turchi a Zeila nel 1500. \nDal Rinascimento ai tempi nostri.\nI portoghesi giunsero alla fine del quindicesimo secolo al s\u00e9guito di Vasco da Gama, dopo aver intrapreso la circumnavigazione dell'Africa per raggiungere i mercati indiani delle spezie, ed intrapreso una serie d'attacchi lungo le coste somale culminati negli eventi del bombardamento di Mogadiscio nel 1499. Altre citt\u00e0 vennero raggiunte dai portoghesi: Brava venne posta sotto giurisdizione e protezione portoghese nel 1503, Zeila messa a fuoco nel 1516, Berbera saccheggiata nel 1518. L'estrema brutalit\u00e0 del dominio portoghese non tard\u00f2 a far sorgere un movimento indigeno di resistenza. \nLa colonia e poi l'amministrazione fiduciaria italiana post bellica.\nIl termine \"Benadir\" figura nei primi francobolli usati dalle Poste Italiane in Somalia nel 1903 quando ancora era amministrata dalla Societ\u00e0 Commerciale del Benadir, costituita nel 1898 a Milano da un insieme di societ\u00e0 preesistenti. La monetazione era cos\u00ec suddivisa: 100 besa = 16 annas = 1 rupia. Dal 1905, sui francobolli del Benadir fu adoperata la monetazione italiana in Lire e Centesimi. Solo nel 1916 furono sovrastampati francobolli italiani con la parola \"Somalia\". o \"Somalia Italiana\" ma, cancellando i valori in Lire e Centesimi, fu sovrastampata la monetazione in besa anna e rupie. Dal novembre del 1925 fu definitivamente introdotta la monetazione italiana. Con l'occupazione dell'Inghilterra, nel 1943, fu introdotta la monetazione in scellini e centesimi che rimase sino al 1950 quando con l'Amministrazione Fiduciaria Italiana, che permase fino al 1960, fu introdotto il \"Somalo\", diviso in 100 centesimi con scritte in italiano ed arabo. In seguito la Somalia ex italiana fu riunita all'ex \"Somaliland\" inglese\nLa suddivisione territoriale.\nLa regione del Benadir \u00e8 suddivisa in 16 distretti:"}
{"id": "891015", "revid": "1543377", "url": "https://it.wikipedia.org/wiki?curid=891015", "title": "Porta Viminale", "text": "Al centro del tratto maggiormente esposto delle mura serviane, quello cio\u00e8 tutto in pianura tra la porta Collina e l'Esquilina, si apriva la Porta Viminalis che, insieme alle due citate e alla Querquetulana, \u00e8 tra le pi\u00f9 antiche porte dell'intera cinta difensiva dell'antica Roma.\nLa loro edificazione risale infatti ad un periodo molto antico, circa un paio di secoli precedente a quello della costruzione delle mura repubblicane nel 378 a.C. Sembra infatti che le quattro porte originarie si possano datare all'epoca dell'ampliamento della citt\u00e0 operato dal re Servio Tullio, che comprese nel territorio dell'Urbe, oltre alle alture gi\u00e0 inserite tra gli iniziali \"sette colli\", anche il Quirinale (\"Collis Quirinalis\"), il Viminale, l'Esquilino e il Celio (chiamato allora \"Querquetulanus\", cio\u00e8 coperto di boschi di querce). Della stessa epoca \u00e8 ovviamente anche il primo baluardo difensivo che le collegava tra di loro, quell\u2019\"agger\" costruito lungo tutto il tratto dei circa 1.300 m dalla Porta Collina all'Esquilina, per tentare di difendere con la massima cura la zona pi\u00f9 pericolosa della citt\u00e0.\nUn ulteriore indizio dell'antichit\u00e0 di queste porte \u00e8 fornito, secondo gli studiosi, anche dal loro nome, che deriva direttamente da quello dell'altura cui davano accesso, anzich\u00e9 essere l'aggettivazione di qualche monumentalizzazione (templi, altari, ecc.) l\u00ec presente, che non pu\u00f2 che essere successiva all'inglobamento dell'area nel perimetro urbano.\nLa porta Viminalis si apriva all'incirca al centro del lungo tratto di mura tuttora esistente in piazza dei Cinquecento (il reperto pi\u00f9 imponente ancora visibile), sul lato destro di chi esce dalla Stazione Termini. Il giardino che contorna le mura copre il terrapieno dell'antico aggere (e la lieve pendenza sul lato della piazza ne \u00e8 un pallido ricordo), il cui muro di sostegno \u00e8 ancora visibile nel piano sotterraneo dell'edificio della stazione, di fronte al ristorante McDonald's.\n\u00c8 tuttora argomento di discussione tra gli studiosi l'individuazione della strada o delle strade a cui la porta dava accesso: le ipotesi riguardano la via Collatina, o la via Tiburtina, o magari che non si aprisse su nessuna strada importante. Di certo le distruzioni operate nel tempo gi\u00e0 in epoca imperiale per l'edificazione delle Terme di Diocleziano, poi da papa Sisto V per la sistemazione urbanistica della zona, e da ultimo per la costruzione della stazione di Roma iniziata dopo il 1856, hanno cancellato buona parte delle tracce non solo delle mura ma anche delle porte (forse c'era anche una Porta Collatina nei pressi di via del Castro Pretorio o nell'area della stazione ferroviaria) e delle strade originarie in tutto il perimetro adiacente.\nI lavori per la sistemazione della stazione Termini hanno per\u00f2 avuto almeno il pregio di riportare alla luce i resti delle mura, che fino al 1892 erano rimasti sepolti sotto un accumulo di detriti, chiamato \u201cMonte della Giustizia\u201d, derivati dai lavori per la costruzione delle vicine Terme di Diocleziano."}
{"id": "891023", "revid": "17351", "url": "https://it.wikipedia.org/wiki?curid=891023", "title": "Progetto Ficon", "text": ""}
{"id": "891024", "revid": "35948", "url": "https://it.wikipedia.org/wiki?curid=891024", "title": "Giovanni Nic\u00f2tera", "text": ""}
{"id": "891027", "revid": "6066", "url": "https://it.wikipedia.org/wiki?curid=891027", "title": "Piovra", "text": ""}
{"id": "891030", "revid": "599013", "url": "https://it.wikipedia.org/wiki?curid=891030", "title": "Prefettura (Italia)", "text": "Una prefettura (dal 2004 ufficio territoriale del governo) \u00e8, in Italia, un organo periferico del Ministero dell'Interno che ha funzioni di rappresentanza generale del governo sul territorio della provincia o della citt\u00e0 metropolitana; ha sede nel capoluogo.\n\u00c8 retta da un prefetto che ha il compito generale di garantire l'esercizio coordinato dell'attivit\u00e0 amministrativa degli uffici periferici dello Stato e vigilare sulle autorit\u00e0 amministrative operanti nella Provincia, oltre ad esercitare rilevanti funzioni proprie nel campo dell'ordine e sicurezza pubblica, dell'immigrazione, della protezione civile, dei rapporti con gli enti locali, della mediazione sociale e del sistema sanzionatorio amministrativo.\nStoria.\nL'organizzazione di tali organi ha subito negli anni vari cambiamenti; con la riforma Bassanini dell'organizzazione ai sensi dell'art. 11 d.lgs 30 luglio 1999, n. 300, la prefettura \u00e8 stata trasformata in ufficio territoriale del governo, mantenendo tutte le funzioni di competenza e assumendone delle nuove.\nCon il d.lgs 21 gennaio 2004 n. 29, che ha introdotto modifiche alla precedente organizzazione, ne ha sancito la denominazione formale di \"Prefettura - Ufficio territoriale del Governo\".\nOrganizzazione.\nLe prefetture sono cos\u00ec articolate:\nLe prefetture italiane sono organizzate secondo un modello detto a matrice, che distingue unit\u00e0 organizzative di livello dirigenziale (cio\u00e8 con rilevanza esterna e con capacit\u00e0 di \"impegnare\" esternamente la volont\u00e0 dell'amministrazione) \"di line\" a destinatario esterno, \"di line\" a destinatario interno e \"di staff\".\nLe aree sono \"uffici di line\", cio\u00e8 unit\u00e0 organizzative i cui processi di competenza sono a prevalente destinatario esterno (si pensi alle attivit\u00e0 sanzionatorie connesse all'applicazione del codice della strada, o ai permessi di circolazione in deroga, alle requisizioni e alle confische, alle ordinanze di necessit\u00e0, alla gestione delle emergenze di soccorso pubblico e protezione civile o ancora alle concessioni di cittadinanza, ai mutamenti del nome e ai numerosi procedimenti concessori e autorizzatori in materia di polizia amministrativa).\nI servizi sono uffici, anch'essi \"di line\", ma trasversali all'intera struttura della prefettura, i cui processi di competenza sono a prevalente destinatario interno (si pensi al pagamento degli stipendi, alla gestione contabile, alla gestione degli immobili e all'amministrazione del personale).\nIl Gabinetto del prefetto \u00e8 \"ufficio di supporto (o di staff)\", poich\u00e9 si pone in diretta collaborazione con il titolare della prefettura e lo assiste nell'esercizio delle funzioni sue proprie (troppo articolate e complesse per essere esercitate senza assistenza di alto livello).\nIl modello \u00e8 flessibile: nelle sedi pi\u00f9 piccole le aree sono accorpate (di solito la IV confluisce della II e la V nella I, ma vi sono eccezioni); nelle sedi pi\u00f9 grandi le aree sono sdoppiate (vi sono quindi un'Area I e un'Area I-bis, ecc.); inoltre i due servizi amministrativi sono accorpati, in 80 sedi su 103, in un unico ufficio (detto SEF, Servizio economico-finanziario).\nFunzioni e competenze.\nIl Prefetto del capoluogo di regione \u00e8 rappresentante dello Stato per i rapporti con il sistema delle autonomie locali (art. 10 della legge 5 giugno 2003 n. 131).\nIn questo caso, \u00e8 coadiuvato da una conferenza permanente, che presiede, composta anche dai dirigenti regionali delle strutture periferiche regionali dello Stato.\nIn ambito provinciale, le Prefetture \u2013 Uffici territoriali del Governo svolgono un'azione propulsiva, di indirizzo, di mediazione sociale e di intervento, di consulenza e di collaborazione, anche rispetto agli enti locali, in tutti i campi del 'fare amministrazione', in esecuzione di norme o secondo prassi consolidate, promuovendo il processo di semplificazione delle stesse procedure amministrative.\nI prefetti, titolari delle Prefetture - UTG, sono coadiuvati nelle nuove complesse funzioni da una Conferenza permanente (dPR 17.5.2001 n. 287), presieduta dai medesimi e composta dai responsabili delle strutture periferiche dello Stato. Tra le competenze amministrative attribuite alle prefetture, figurano le seguenti:\nInoltre, ai sensi dell'art. 26 del D.L. 113/2018, al Prefetto dovr\u00e0 essere inviata, nei casi previsti, copia della Notifica Preliminare di cui all'art. 99 del D.Lgs. 81/2008 per ci\u00f2 che concerne la gestione dei cantieri temporanei e mobili.\nArticolazione sul territorio.\nA fronte di 107 ambiti provinciali, sono presenti in Italia 103 prefetture-uffici territoriali del governo (UTG).\nNon vi sono infatti sedi di prefettura:\nInoltre, nella provincia di Trieste, presso la prefettura, ha sede il Commissariato del governo a tutela e garanzia degli accordi internazionali del trattato di pace con l'Italia firmato e ratificato nel 1947 e della Lettera d'Intento firmata a Londra nel 1954 dove avvenne l'estensione dell'amministrazione civile da parte del Governo militare delle potenze alleate ed associate, controllate dal Consiglio di sicurezza dell'ONU, alla cosiddetta zona A del Territorio Libero di Trieste.\nDati relativi ai costi.\nL'intero sistema delle prefetture italiane costa annualmente circa mezzo miliardo di Euro (502,81 milioni di Euro previsti nel 2012, di cui l'80% in oneri di personale), pari allo 0,067% della Spesa annua dello Stato (749.043,30 milioni di Euro previsti nel 2012)."}
{"id": "891031", "revid": "767487", "url": "https://it.wikipedia.org/wiki?curid=891031", "title": "The Truth About Charlie", "text": "The Truth About Charlie \u00e8 un film del 2002 diretto da Jonathan Demme, remake di \"Sciarada\" di Stanley Donen, con Audrey Hepburn e Cary Grant, un chiaro omaggio a Fran\u00e7ois Truffaut di \"Tirate sul pianista\".\nTrama.\nRegina torna a Parigi dopo una breve vacanza ai Caraibi con l'intenzione di divorziare dal marito Charlie. Scopre per\u00f2 che l'appartamento \u00e8 stato svaligiato, il marito ucciso e che tutto il denaro depositato sui loro conti correnti \u00e8 sparito. La polizia francese le mostra che suo marito aveva quattro diverse identit\u00e0 e che forse non era chi diceva di essere, ovvero un mercante d'arte internazionale che viaggiava molto per lavoro. La donna ritrova uno strano personaggio che aveva conosciuto durante la vacanza e insieme piano piano ricostruiscono il passato di Charlie, dovendo poi fronteggiare le stesse persone che minacciavano l'uomo. Ad interessarsi a Charlie sono in molti: la Polizia Giudiziaria francese, una organizzazione governativa USA ed un gruppo di personaggi con i quali sembra che Charlie avesse collaborato in passato. Tutti vogliono la stessa cosa: una enorme somma di denaro che Charlie avrebbe trafugato."}
{"id": "891032", "revid": "716642", "url": "https://it.wikipedia.org/wiki?curid=891032", "title": "Roger Hunt", "text": "Attaccante, tra i migliori realizzatori del campionato inglese a cavallo tra gli anni cinquanta e sessanta grazie alla sua prontezza e al suo istinto che ne facevano un naturale predatore d'area, gioc\u00f2 per dieci stagioni nel e fu un punto fermo dell'attacco della nazionale inglese, con la quale divenne campione del mondo nel 1966.\nCarriera.\nClub.\nNato a Golborne, nella contea del Lancashire, Roger Hunt crebbe nelle giovanili dello Stockton Head, che lo mand\u00f2 in prestito a varie squadre: prima il Bury, che lo lanci\u00f2 in prima squadra; torn\u00f2 allo Stockton altre due volte, inframmezzate da una stagione al Devizes Town. Lasci\u00f2 definitivamente lo Stockton a 20 anni appena compiuti quando, nell'estate del 1958, l'allenatore del Liverpool Phil Taylor lo mise sotto contratto. Il debutto in campionato avvenne tuttavia solo un anno dopo, con il nuovo allenatore Bill Shankly: nell'incontro di Seconda Divisione tra Liverpool e Scunthorpe segn\u00f2 al 64' il gol del 2-0 con il quale i \"Reds\" vinsero la gara. Fu il primo di 245 goal in campionato - e 286 totali - con la maglia del Liverpool.\nDopo due stagioni chiuse al terzo posto, nel 1961-1962 il Liverpool, grazie anche alla coppia d'attacco Hunt-St. John che segn\u00f2 59 gol complessivi, vinse il campionato di Seconda Divisione. Il personale di Hunt fu, in quella stagione, di 41 gol in 42 incontri di campionato, poco meno di uno a gara. Sempre in coppia con St. John vinse il campionato inglese di Prima Divisione nel 1964 e nel 1966, mentre nel 1965 port\u00f2 il club a vincere per la prima volta nella sua storia la Coppa d\u2019Inghilterra, battendo per 2-1 il Leeds nella finale di Wembley (goal proprio di Hunt e St. John).\nAlla fine degli anni sessanta, la squadra che era tornata al successo partendo dalla seconda divisione iniziava a invecchiare, e Shankly lasci\u00f2 libero Hunt di accasarsi altrove senza pretendere compenso: nel 1969 Hunt lasci\u00f2 cos\u00ec il Liverpool dopo 492 partite ufficiali e 286 goal, per essere ingaggiato dal Bolton, club nel quale termin\u00f2 la carriera nel 1972 dopo ulteriori 76 partite di campionato (con 24 goal).\nNella storia del Liverpool, solo il gallese Ian Rush vanta pi\u00f9 gol di Hunt, sebbene il primato di Hunt di goal segnati in campionato per i \"Reds\" sia tuttora imbattuto.\nNazionale.\nLa prima convocazione in nazionale di Roger Hunt risale al 1962 (4 aprile), quando questi giocava ancora in Seconda Divisione. La partita, vinta per 3-1 contro l', vide contemporaneamente il debutto e il primo goal di Hunt in maglia bianca. Prese parte anche alla spedizione inglese al campionato del mondo del 1962 in Cile, anche se non fu mai schierato.\nNel 1966 fu uno dei tre \"Reds\" - insieme a Ian Callaghan e Gerry Byrne - a essere convocato da sir Alf Ramsey per il campionato del mondo svoltosi proprio in Inghilterra. In coppia con Geoff Hurst guid\u00f2 l'attacco inglese durante il torneo, giocando tutti e sei gli incontri e segnando tre goal, e laureandosi campione del mondo al termine della finale vinta a Wembley il 30 luglio 1966 contro la . In merito alla citata finale vinta contro la Germania Ovest nel 1966, Geoff Hurst sostiene tuttora che le contestazioni a seguito del suo goal che diede il momentaneo 3-2 agli inglesi (palla sulla traversa, poi sulla linea e poi di nuovo in campo, con l'arbitro svizzero Dienst che convalid\u00f2 dopo consulto con il guardalinee sovietico Bakhramov), avrebbero potuto essere evitate sin dall'origine se solo Hunt, che si trovava a un metro dalla porta ormai sguarnita, avesse seguito l'azione e ribattuto egli stesso la palla oltre la linea.\nNel 1968, infine, Hunt fu tra i selezionati al campionato d'Europa che si tenne in Italia, classificandosi al terzo posto finale.\nDopo il ritiro.\nNel 2000, 34 anni dopo la vittoria nel campionato del mondo, Hunt vide riconosciuto il suo contributo alla conquista della Coppa Rimet e fu insignito del titolo di Membro dell'Impero Britannico. Sebbene egli non sia Cavaliere dell'Ordine i tifosi del Liverpool lo chiamano comunque \"Sir\" Roger Hunt, pronome che spetterebbe formalmente a coloro che del citato Ordine siano Cavalieri.\nNel 2006 Roger Hunt \u00e8 entrato ufficialmente a far parte della \"Hall of Fame\" del Museo Britannico del Calcio di Preston e, da un sondaggio-concorso indetto dal Liverpool nello stesso anno per stabilire quali fossero i \"\u00ab100 giocatori che stupirono la Kop\u00bb\", egli \u00e8 risultato essere il 13\u00ba giocatore pi\u00f9 votato, subito dopo Alan Hansen e subito prima di Michael Owen.\nNella cultura di massa.\nQuando la BBC var\u00f2 il programma \"Match of the Day\" - pi\u00f9 o meno equivalente alla \"Domenica Sportiva\" in Italia - il primo goal a essere mandato in onda fu quello segnato da Hunt ad Anfield contro l', il 22 agosto 1964, in una partita che i \"Reds\" vinsero 3-2."}
{"id": "891035", "revid": "59912", "url": "https://it.wikipedia.org/wiki?curid=891035", "title": "Levi Strauss (azienda)", "text": "La Levi Strauss &amp; Co. \u00e8 una delle maggiori aziende al mondo di abbigliamento con negozi in pi\u00f9 di 110 paesi.\nSoprannominata \"La madre dei Jeans\", fu fondata nel 1853 da Levi Strauss, un immigrato tedesco di origine ebraica. Egli giunse in California durante la corsa all'oro e apr\u00ec a San Francisco una filiale della societ\u00e0 di tessuti, gestita da lui stesso e dai fratelli, con sede a New York.\nQuotata alla Borsa di New York dal 1971 al 1984 e di nuovo dal 2019.\nStoria.\nLe origini (1871-1890).\nNel 1871, a Reno in Nevada, Jacob Davis, un sarto originario della Lettonia, ebbe l'idea di utilizzare dei rivetti in rame per rinforzare i punti di tensione sui pantaloni, come ad esempio negli angoli della tasca, e trov\u00f2 il modo per esercitare la pressione necessaria a fissarli. Non disponendo dei 68 dollari necessari per brevettare l'idea, si mise in societ\u00e0 con Levi Strauss, che nel 1853 aveva fondato insieme con il cognato David Stern, l'ingrosso Levi Strauss &amp; Co., dal quale acquistava frequentemente tessuti in fibra di canapa. L'attivit\u00e0 di Strauss si concentrava dal 1849 sulla vendita ambulante di abiti da lavoro a manovali e \"cercatori d'oro\", sfruttava la richiesta di particolari tessuti utili al lavoro nelle miniere, ai carri dei pionieri (i conestoga) e alle vele delle imbarcazioni. E fu proprio in base alle esigenze dei lavoratori che disegn\u00f2 e realizz\u00f2 la salopette, tutt'oggi ritenuto l'abbigliamento pi\u00f9 comodo e pratico per i lavori manuali. Strauss vantava un buon andamento degli affari e decise cos\u00ec di finanziare il brevetto e applicare subito il metodo nelle fabbriche. Il 20 maggio 1873 fu brevettato con il n. 139.121 il moderno jeans in denim ed ebbe inizio la lunga storia della Levi Strauss &amp; Co.\nLa caratteristica impuntura a doppio arco \u00abdouble arcuate\u00bb sulle tasche posteriori \u00e8 stata creata nel 1873, ma venne registrata (nessuno ci aveva pensato prima) solo nel 1942.\nNel 1886 compare per la prima volta il \"patch\", l'etichetta con due cavalli (two horse brand), in cuoio o spesso in una sua imitazione, posta sul retro dei pantaloni, che riporta le indicazioni della taglia e del modello, oltre a un marchio (che invent\u00f2 Sigmund, il nipote preferito di Levi, figlio della sorella Funny, il quale era un appassionato di marketing) ricavato da un vecchio disegno pubblicitario raffigurante un elementare test di qualit\u00e0, che raffigura due cavalli che cercano di strappare, tirandoli in direzioni opposte, un paio di jeans, con ci\u00f2 interpretando bene il concetto di resistenza.\nSuccessivamente, avendo bisogno di distinguersi dalla concorrenza e di avere una immagine precisa, nacque un nuovo elemento di distinzione: la \"red tab\", l'etichetta rossa di minuscole dimensioni (1,5 per 0,5 centimetri) cucita a bandiera sul bordo della tasca posteriore destra, con scritto \"Levi's\", tutto in maiuscolo e in verticale, che fu coperta da copyright nel 1936.\nDal 1890 in poi, tutti gli articoli prodotti dalla Levi Strauss e Co. vengono numerati in sequenza. I pantaloni da lavoro rivettati ricevono la numerazione 501 che ancora oggi identifica il modello classico dei jeans Levi's. La forza del prodotto sta nella fedelt\u00e0 alla sua forma originale, la linea 501 non segue i dettami della moda. Sono prodotti ancora oggi nella forma tradizionale per suggerire a chi li indossa indipendenza, libert\u00e0 e lo stile di vita americano.\nNel 1890 fu messo in vendita il primo modello di jeans Levi's 501.\nCrescita della popolarit\u00e0 (1910-1960).\nI jeans moderni iniziarono ad apparire negli anni '20, ma le vendite erano in gran parte limitate ai lavoratori degli Stati Uniti occidentali, come cowboy, boscaioli e ferrovieri. I jeans di Levi's apparentemente furono introdotti per la prima volta nella zona orientale durante la mania dei ranch degli anni '30, quando gli americani in vacanza tornarono a casa con storie (e di solito esempi) dei pantaloni resistenti con rivetti. Un altro impulso arriv\u00f2 nella seconda guerra mondiale quando i blue jeans furono dichiarati un bene essenziale e furono venduti solo a persone impegnate nel lavoro di difesa.\nTra gli anni '50 e '80, i jeans Levi's sono diventati popolari tra una vasta gamma di giovani, tra cui greaser, mod, rocker e hippy. I famosi 501 di Levi's \"shrink-to-fit\" erano venduti in una disposizione di dimensionamento unica; la taglia indicata si riferiva alla taglia dei jeans prima del restringimento e il restringimento era notevole. L'azienda produce ancora questi jeans grezzi e di dimensioni uniche, e sono ancora il prodotto di vendita numero uno di Levi. Sebbene la tradizione popolare (incoraggiata dal marketing aziendale) sostenga che il design originale rimane inalterato, non \u00e8 cos\u00ec: il rivetto del cavallo e il \"cinch\" in vita sono stati rimossi durante la seconda guerra mondiale per conformarsi ai requisiti del War Production Board, per conservare il metallo, e non sono stati sostituiti dopo la guerra. Inoltre, i rivetti della tasca posteriore, che erano stati ricoperti di denim dal 1937, furono rimossi completamente negli anni '50 a causa delle lamentele per i graffi sui mobili.\nEra dei blue jeans (anni '60-'80).\nDai primi anni '60 fino alla met\u00e0 degli anni '70, Levi Strauss ha registrato una crescita significativa della sua attivit\u00e0 poich\u00e9 l'aspetto pi\u00f9 casual di quel periodo ha inaugurato la \"mania dei blue jeans\" e ha servito da catalizzatore per il marchio. Levi's, sotto la guida di Walter Haas, Peter Haas Sr., Paul Glasco e George P.Simpkins Sr., ha ampliato la linea di abbigliamento dell'azienda aggiungendo nuove mode e modelli, tra cui jeans \"stone washed\", attraverso l'acquisizione di Great Western Garment Company (GWG), un produttore di abbigliamento canadese. L'acquisizione port\u00f2 all'introduzione della moderna tecnica di \"stone washing\", ancora in uso da Levi Strauss. Simpkins \u00e8 accreditata con l'espansione record della societ\u00e0 della sua capacit\u00e0 di produzione da 16 stabilimenti a pi\u00f9 di 63 stabilimenti negli Stati Uniti dal 1964 al 1974 e 23 all'estero.\nNel 1971 la societ\u00e0 \u00e8 quotata alla Borsa di New York, la pi\u00f9 grande operazione a Wall Street fino a quel momento con una raccolta di 50 milioni di dollari. Una quota di maggioranza rimane alla famiglia Strauss. L'espansione di Levi's sotto Simpkins \u00e8 stata compiuta senza un solo dipendente sindacalizzato grazie alla forte posizione di Levi's e della famiglia Haas sui diritti umani e all'uso da parte di Simpkins della produzione \"retribuita per le prestazioni\" dell'operatore della macchina da cucire. Di conseguenza, gli stabilimenti di Levi's sono stati votati come le strutture tessili pi\u00f9 performanti, meglio organizzate e pi\u00f9 pulite del loro tempo. Da un'azienda con quindici venditori, due stabilimenti e quasi nessuna attivit\u00e0 a est del Mississippi nel 1946, l'organizzazione \u00e8 cresciuta in trent'anni fino a includere una forza vendita di oltre 22.000, con 50 stabilimenti e uffici in 35 paesi.\nNegli anni '80 il cambiamento e l'inizio di un lento declino: l'azienda ha chiuso circa 60 dei suoi stabilimenti di produzione a causa delle difficolt\u00e0 finanziarie e della forte concorrenza dei competitors. Nel 1984 avviene anche il delisting del titolo in Borsa con un compiuto da parte dei discendenti del fondatore.\nIl marchio Dockers, lanciato nel 1986 e venduto principalmente attraverso catene di grandi magazzini, ha aiutato l'azienda a crescere fino alla met\u00e0 degli anni '90, quando le vendite di denim hanno cominciato a diminuire. I Dockers sono stati introdotti in Europa nel 1996 sotto il CEO Jorge Bardina. Levi Strauss ha tentato di vendere la divisione Dockers nel 2004 per alleggerire parte del debito di 2,6 miliardi di dollari della societ\u00e0.\nNel marzo 2019 l'azienda, controllata dagli eredi del fondatore, Mimi Haas e Margaret Haas, \u00e8 ritornata dopo 35 anni a Wall Street con una valutazione di 8,7 miliardi. Nell'occasione i trader hanno indossato jeans e giacche Levi's.\nDivisioni e marchi.\nLa societ\u00e0 \u00e8 ancor oggi posseduta dai discendenti di Levi Strauss.\n\"Levi Strauss &amp; Co.\" \u00e8 organizzata in tre divisioni:\nLa societ\u00e0 \u00e8 sviluppata su tre marchi principali:\nDockers nel 1992 invi\u00f2 a pi\u00f9 di 25.000 direttori del personale una lettera chiedendo di concedere ai lavoratori un giorno alla settimana in cui poter vestire casual o in modo informale. Ci\u00f2 diede origine al cosiddetto \"Casual Friday\" (\"Venerd\u00ec americano\"). Questa tendenza di moda fu anticipata negli anni '50 alla Hewlett Packard, e nel 1965 dall\"'Aloha Friday\" che permise agli impiegati statali delle Isole Hawaii di indossare maglie estive a manica corta tutti i venerd\u00ec dell'anno."}
{"id": "891036", "revid": "71433", "url": "https://it.wikipedia.org/wiki?curid=891036", "title": "The truth about Charlie", "text": ""}
{"id": "891044", "revid": "1543377", "url": "https://it.wikipedia.org/wiki?curid=891044", "title": "Parisi (Britannia)", "text": "La trib\u00f9 romano-britannica dei Parisi, stanziata negli attuali Yorkshire orientale e nell'Humberside (Britannia, odierna Gran Bretagna), viene tradizionalmente considerata come una parte della trib\u00f9 gallica dei Parisi, stanziati nell'odierna regione dell'\u00cele-de-France. Secondo Barry Cunliffe, i Parisi britannici altro non sarebbero, quindi, che una colonia di quelli gallici. Alcuni di loro potrebbero infatti essersi recati in Britannia dopo che Gaio Giulio Cesare aveva sedato la rivolta rivolta anti-romana capeggiata nel 52 a.C. da Vercingetorige e alla quale i Parisi avevano partecipato insieme ai Suessioni. \u00c8 per\u00f2 pi\u00f9 plausibile pensare che costoro avessero colonizzato gi\u00e0 in precedenza parte dell'isola, forse anche prima della migrazione dei Belgi."}
{"id": "891055", "revid": "6923", "url": "https://it.wikipedia.org/wiki?curid=891055", "title": "Rotonda Insurgentes", "text": "Glorieta de los Insurgentes \u00e8 un punto di intersezione dell'Avenida Insurgentes con l'Avenida Chapultepec di Citt\u00e0 del Messico.\nDescrizione.\nLa Glorieta de los Insurgentes \u00e8 una grande rotonda che si trova otto metri sotto il livello della strada, e qui trovano sede la stazione Isurgentes della metropolitana e la fermata del Metrobus, oltre al monumento dedicato a El Sereno e numerosi negozi."}
{"id": "891058", "revid": "74173", "url": "https://it.wikipedia.org/wiki?curid=891058", "title": "Allan Stewart Konigsberg", "text": ""}
{"id": "891061", "revid": "74173", "url": "https://it.wikipedia.org/wiki?curid=891061", "title": "K\u00f6nigsberg in der Neumark", "text": ""}
{"id": "891074", "revid": "729019", "url": "https://it.wikipedia.org/wiki?curid=891074", "title": "Lisunov Li-2", "text": "Il Lisunov Li-2 (, nome in codice NATO \"Cab\") \u00e8 un bimotore da trasporto passeggeri ad ala bassa realizzato in Unione Sovietica a partire dai tardi anni trenta, a seguito dell'acquisizione di regolare licenza del progetto del Douglas DC-3, inizialmente sotto la direzione dell'ingegnere aeronautico Vladimir Michajlovi\u010d Mjasi\u0161\u010dev e successivamente sotto quella di Boris Pavlovi\u010d Lisunov.\nNoto in principio con la denominazione PS-84 fu impiegato inizialmente in patria, in versione civile dall'Aeroflot e in versione militare dalla V-VS, dove trov\u00f2 largo utilizzo prima e durante la seconda guerra mondiale; in epoca successiva fu ampiamente esportato verso molte delle nazioni aderenti al Patto di Varsavia e in alcune altre appartenenti a paesi filosovietici.\nStoria del progetto.\nNel 1932, con l'istituzione dell'Aeroflot, l'aviazione civile sovietica ebbe una rapida crescita tanto che tra il 1933 ed il 1935 il volume di traffico passeggeri sub\u00ec un aumento pari a quasi 4 volte. In quel periodo la flotta a disposizione si basava principalmente sul Kalinin K-5 e sul Tupolev ANT-9 ma i due modelli si stavano velocemente rivelando oramai inadeguati per sostenere le mutate esigenze del trasporto aereo nel paese. Il governo sovietico emise quindi una specifica per la realizzazione di nuovi modelli, pi\u00f9 moderni e capienti, che diedero origine a proposte come lo ZIG-1 ed il PS-35 realizzati per\u00f2 in un numero limitato di esemplari.\nPer sopperire quindi alla domanda venne deciso di rivolgersi alla produzione estera e grazie all'iniziativa della Amtorg Trading venne acquistato, nel 1935, un Douglas DC-2-152 di produzione statunitense che cominci\u00f2 ad operare dall'11 aprile 1936.\nPositivamente impressionate dalla qualit\u00e0 costruttiva del bimotore della Douglas, le autorit\u00e0 sovietiche rivolsero la loro attenzione al nuovo DC-3: ancora una volta tramite l'Amtorg una delegazione di ingegneri aeronautici si rec\u00f2 negli Stati Uniti per ottenerne la licenza di produzione; facevano parte della rappresentanza Vladimir Mjasi\u0161\u010dev, Boris Lisunov, Anatolij Senkov e Michail Gurevi\u010d.\nLa missione commerciale si concluse con la stipula del contratto di concessione della licenza produttiva del DC-3 e l'acquisto di ventidue aerei, di cui due disassemblati che sarebbero serviti da modello per la produzione; la realizzazione della linea produttiva fu organizzata nell'impianto industriale statale (GAZ) numero 84 di Chimki; a capo del progetto fu posto Vladimir Mjasi\u0161\u010dev.\nNel corso del 1938 Mjasi\u0161\u010dev fu per\u00f2 imprigionato per ordine di Stalin, a causa del fallimento del progetto dell'ANT-41; la direzione dell'impianto produttivo fu quindi affidata ad Anatolij Senkov mentre il lavoro di adattamento del progetto del velivolo alle misure del sistema metrico decimale e lo studio dei sistemi produttivi statunitensi furono assegnati a Boris Lisunov.\nIl 7 novembre di quello stesso anno fu annunciato il completamento del primo esemplare del PS-84, realizzato assemblando le parti acquistate dalla Douglas. Dopo i primi voli, effettuati dai collaudatori dell'impianto di produzione, l'aereo fu affidato all'Istituto di Ricerca Scientifica della Flotta Aerea Civile presso il quale, pochi giorni prima della fine del 1939, fu rilasciata la raccomandazione per l'avvio della produzione in serie.\nLa catena di montaggio, in ogni caso, era gi\u00e0 stata avviata e prima della fine dell'anno i primi sei esemplari erano stati completati. Il programma di produzione del bimotore fu allargato con l'avvio di una seconda linea presso il GAZ numero 124 di Kazan', dal quale per\u00f2 uscirono solamente dieci esemplari dell'aereo. Complessivamente, prima dell'invasione dell'Unione Sovietica da parte della Germania furono consegnati 72 esemplari di PS-84, in ritardo sul programma previsto; la maggior parte degli aerei fu consegnata all'Aeroflot per il servizio commerciale di linea, gli altri alla Flotta Aerea Civile e all'aeronautica militare (V-VS).\nCon l'avvicinarsi delle truppe tedesche l'impianto di Chimki fu evacuato: l'ultimo degli aerei completati lasci\u00f2 la catena di montaggio il 18 ottobre 1941; le fonti non concordano sul numero degli esemplari complessivamente realizzati nel GAZ 84, che varia dai 230 ai 295. Le linee produttive furono quindi smobilitate e trasferite a Tashkent, dove sorgeva il GAZ numero 34, dal quale il primo esemplare usc\u00ec il 7 gennaio 1942; nell'impianto uzbeco la produzione prosegu\u00ec fino al 1953, con il completamento di aerei, ma la fonte stessa indica che i numeri produttivi non sono certi. Un quarto impianto industriale risulta coinvolto nella produzione del PS-84: si tratta del GAZ numero 126 di Komsomol'sk-na-Amure, presso il quale risultano completati 353 velivoli, tra il 1947 e il 1950; per quanto i numeri riportati dalle diverse fonti non coincidano, in tutto ne sarebbero stati realizzati circa anche se in alcuni casi i numeri differiscono considerevolmente fino a superare le unit\u00e0.\nUfficialmente il PS-84 fu ribattezzato Lisunov Li-2 solamente nel corso del 1942 ma, in un primo momento, la nuova designazione riguard\u00f2 esclusivamente gli esemplari destinati all'uso militare; solamente nel dopoguerra la denominazione fu estesa anche ai PS-84 civili.\nEvoluzione.\nFin dalla sua comparsa in Unione Sovietica il DC-3 \u00e8 stato considerato di estremo interesse per l'adattamento all'uso per scopi militari. Gi\u00e0 alla fine del 1936, Nikolaj Nikolaevi\u010d Polikarpov e Boris Gavriilovi\u010d \u0160pital'nyj proposero la realizzazione di una versione armata dell'aeromobile. La macchina doveva essere dotata due cannoni calibro 37\u00a0mm e tre da 20\u00a0mm, nonch\u00e9 tre mitragliatrici da 7,62 mm; l'aereo avrebbe dovuto trasportare anche 500\u00a0kg di bombe. La proposta fu girata a Vladimir Mjasi\u0161\u010dev nel 1937; per ragioni puramente politiche \u0160pital'nyj non diede seguito alla collaborazione poich\u00e9 Mjasi\u0161\u010dev era gi\u00e0 stato dichiarato \"nemico del popolo\" e il progetto rimase sulla carta.\nNel giugno del 1939 partendo da un esemplare di serie, su richiesta della V-VS, fu realizzato un prototipo denominato PS-84K: rinforzato il pavimento, i sedili furono sostituiti da panche amovibili disposte longitudinalmente ai lati della fusoliera, in grado di far accomodare 26 paracadutisti; era inoltre previsto un sistema di ganci esterni per carichi aggiuntivi e l'installazione di una gru per agevolare il carico e lo scarico dei materiali. Il prototipo rimase danneggiato il 4 gennaio del 1940 durante le prove, nel corso di un incidente di volo attribuito alle avverse condizioni meteorologiche e fu necessario approntare un secondo esemplare da destinare alle valutazioni d'accettazione da parte delle autorit\u00e0 statali. Per quanto le prove avessero fornito esito positivo e il PS-84K avesse ottenuto l'approvazione per la produzione in serie, questa non ebbe mai inizio poich\u00e9 si temeva che l'introduzione delle modifiche necessarie avrebbe inevitabilmente influenzato i ritmi della produzione in corso.\nLa produzione del PS-84 fu destinata all'impiego militare immediatamente dopo il 22 giugno del 1941 ma solo a partire dalla fine dell'anno furono introdotte molte delle modifiche gi\u00e0 studiate in precedenza per la variante \"K\", integrate dalle dotazioni di armi per la difesa del velivolo. La denominazione di questi aerei sarebbe divenuta Li-2VP, al fine di differenziarli da quelli usciti fino a quel momento dalle catene di montaggio.\nAll'inizio del 1942, riprendendo il concetto gi\u00e0 teorizzato qualche anno prima, fu proposta l'introduzione di modifiche che facevano del PS-84 un bombardiere, pur mantenendo la possibilit\u00e0 di operare come trasporto. Identificato come Li-2NB, oppure Li-2VB, era dotato di rastrelliere esterne disposte sotto la fusoliera tra le due semiali grazie alle quali poteva trasportare e sganciare, con comando elettrico, bombe fino ad un totale di \u00a0kg. In questa configurazione il Li-2 prevedeva un equipaggio composto da sei persone: due piloti, un navigatore, un ingegnere di volo, un operatore radio e un cannoniere.\nAl termine dei collaudi e delle prove d'accettazione, la produzione della versione da bombardamento fu approvata dal Comitato di difesa dello Stato e prontamente messa in atto. Tra le altre modifiche fu realizzato un impianto per la saturazione dei serbatoi di carburante con gas inerte al fine di ridurre il rischio d'incendio e fu prevista la possibilit\u00e0 di utilizzare quattro proiettili a razzo RS-82 sotto ciascuna semiala.\nUna dozzina di velivoli fu realizzata nella particolare configurazione definita \"Salon\": si trattava di una variante da trasporto \"di lusso\", con scomparto passeggeri dotato di sedili morbidi e tavolini, con mobilio realizzato in legno di noce e rivestimenti in velluto blu. Era presente uno scompartimento destinato al relax, dotato di due cuccette ed armadio e non mancava una toilette.\nRisale al 1943 la proposta di una versione \"cercamine\" in grado di trainare, appeso alle semiali, un cavo metallico disposto in forma semicircolare destinato a fungere da strascico con il quale far esplodere le mine disseminate dal nemico. L'attuazione dell'idea fu rimandata fino al termine della guerra e anche se risulta un ordine per la costruzione di due esemplari destinati allo svolgimento delle prove in volo, non \u00e8 stata trovata prova della loro realizzazione.\nNel dopoguerra fece la propria comparsa l'ultima variante costruita in serie: si trattava di una serie di velivoli da addestramento, denominata Li-2U\u0160, destinata in particolare alla formazione dei navigatori - bombardieri e caratterizzata inizialmente dall'impiego di sistemi di sgancio meccanici ed in seguito da un sistema di rilascio a comando elettrico. Su questi velivoli furono formati molti dei navigatori che andarono a comporre gli equipaggi dei nuovi Ilyushin Il-28.\nTecnica.\nCellula.\nIl PS-84 non era esattamente la copia del DC-3 e non solamente per una questione di trasformazione delle misure da un diverso sistema; secondo una consuetudine, tipica per l'epoca, del sistema industriale sovietico, l'aereo fu costruito con un inferiore livello di raffinatezza ma con un pi\u00f9 elevato standard di robustezza e sicurezza, impiegando sottosistemi realizzati in loco.\nMonoplano e bimotore, il velivolo manteneva l'aspetto esteriore del DC-3 caratterizzato da fusoliera di sezione circolare, con cabina di pilotaggio chiusa, e ala bassa con bordo d'entrata rastremato verso l'estremit\u00e0 e bordo d'uscita dritto. Rispetto al DC-3 la differenza che pi\u00f9 facilmente si poteva percepire dall'esterno era costituita dalla porta d'accesso alla fusoliera: conformemente all'uso sovietico era disposta nel lato destro e si apriva verso l'interno con movimento verso la coda del velivolo, mentre i velivoli costruiti dalla casa madre statunitense avevano la porta collocata sul lato sinistro che si apriva esternamente e verso prua.\nNella versione da trasporto civile la disposizione iniziale prevedeva due file di sette poltrone ciascuna, per un totale di quattordici passeggeri, ma ben presto fu inserita una terza fila di sedili che port\u00f2 a ventuno persone la capienza complessiva dei velivoli.\nMotore.\nIl PS-84 montava due motori radiali Shvetsov M-62IR; questo era un motore a nove cilindri di produzione sovietica, sviluppo del precedente Shvetsov M-25, realizzazione su licenza dello statunitense Wright Cyclone 9 curata dall'ingegner Arkadij Dmitrievi\u010d \u0160vecov.\nSi trattava di un motore in grado di sviluppare la potenza di a livello del mare, valore che saliva a a \u00a0metri di quota; in fase di decollo poteva essere spinto per un breve periodo fino a giri al minuto al fine di erogare la potenza di .\nIn diverse occasioni fu proposto l'impiego di motori alternativi all'M-62: tra le soluzioni proposte figurano altri motori radiali (M-63, M-71, M-82, M-88, M-90) oppure motori a V (AM-35, M-103, M-105); una prevedeva l'impiego del motore Diesel M-30.\nLe gondole dei motori avevano caratteristiche leggermente diverse da quelle del DC-3 ed avevano la particolarit\u00e0 di poter montare piastre frontali destinate a parzializzare il flusso dell'aria verso il motore: le piastre scorrendo intorno ad un perno assiale potevano ridurre (fino a chiuderle completamente, in caso di clima particolarmente rigido) alcune fessure frontali in modo da regolare il raffreddamento del motore. Le eliche erano tripala, metalliche, prive di qualsiasi carenatura.\nArmamento.\nOvviamente non presente sui primi PS-84 prodotti, l'armamento difensivo fu inizialmente introdotto sugli esemplari trasformati in trasporti ad uso militare.\nIn principio la dotazione difensiva consisteva in una torretta dorsale di tipo MV-3 dotata di una mitragliatrice ShKAS calibro 7,62\u00a0mm cui furono ben presto affiancate due mitragliatrici DA (dello stesso calibro) disposte una per lato in fusoliera. In alcuni esemplari fu installata una seconda ShKAS, disposta nel muso dell'aereo; quest'arma si rivel\u00f2 di scarsa utilit\u00e0 pratica e venne ben presto rimossa. In un secondo momento la torretta dorsale fu sostituita con una di tipo UTK-1, equipaggiata con una mitragliatrice Berezin UBT, calibro 12,7\u00a0mm, mentre le mitragliatrici DA in fusoliera furono sostituite con due ShKAS che, a parit\u00e0 di calibro dei proiettili, sviluppavano un maggiore volume di fuoco.\nQuando, a partire dal 1942, il PS-84 fu impiegato anche come bombardiere, la dotazione offensiva era costituita da \u00a0kg di bombe; generalmente si trattava di quattro bombe FAB-250, trasportate a mezzo di una rastrelliera ventrale; in altri casi furono utilizzate due FAB-500, cos\u00ec come era prevista la possibilit\u00e0 di trasportare altri tipi di ordigni tra cui le RRAB-250.\nImpiego operativo.\nMilitare.\nI primi compiti di carattere militare videro i PS-84 impegnati nella guerra d'inverno durante la quale alcuni esemplari furono impiegati per il trasporto dei feriti. Ma fu solo in seguito all'invasione tedesca del giugno del 1941 che gli aerei furono precettati dal Commissariato del popolo per la difesa (NKO), e assegnati ai sei gruppi d'aviazione formati con l'inizio del conflitto.\nNel luglio del 1941 i piloti del \"Gruppo speciale per l'aviazione di Mosca\" (MAGON) con i loro 30 PS-84 effettuarono numerose missioni verso il settore di Minsk, trasportando munizioni, medicine e carburante in direzione del fronte ed evacuando i feriti nel corso dei voli di ritorno. Gli stessi velivoli furono chiamati ad operare nei cieli di Leningrado assediata dalle truppe dell'asse; tra ottobre e dicembre, quando fu aperta la Strada della Vita, i rifornimenti aerei furono l'unica via di rifornimento della citt\u00e0; in questo lasso di tempo furono consegnate tonnellate di cibo, medicine, armi e munizioni e furono portati in salvo civili, in particolare donne e bambini.\nDa ottobre i PS-84 furono impegnati anche nel rafforzamento delle difese di Mosca con voli verso gli aeroporti di Or\u00ebl e Mcensk mentre nella primavera del 1942 il massimo sforzo per i Li-2 fu concentrato verso la difesa e l'evacuazione di Sebastopoli, assediata e infine conquistata dalle truppe tedesche dopo mesi di battaglie e un lungo assedio; volando dalla base di Krasnodar nei dieci giorni compresi tra il 21 giugno ed il 1\u00ba luglio del 1942 i piloti effettuarono 229 sortite notturne ancora una volta consegnando rifornimenti e materiali ed evacuando personale, prevalentemente feriti. Anche durante la battaglia di Stalingrado gli interventi dei PS-84 a supporto degli assediati furono numerosi, cos\u00ec come considerevole fu il numero di feriti evacuati.\nUn altro difficile compito che i Li-2 furono chiamati a svolgere un po' ovunque fu la consegna di materiali ai partigiani oltre la linea del fronte: azioni che richiedevano estrema perizia da parte degli equipaggi furono svolte da prima mediante lanci paracadutati, poi con atterraggi su piste improvvisate, spesso in ore notturne. I numeri indicati nella fonte reperita, parlano di tonnellate di materiali consegnati nel corso dell'intero conflitto.\nI bimotore Lisunov furono anche protagonisti di due azioni di lancio di truppe aerotrasportate: la prima realizzata nei primi giorni del 1942 nella zona di Vjaz'ma, nel corso della battaglia di R\u017eev, e la seconda nel settembre del 1943 all'inizio dell'offensiva del basso Dnepr, con lanci nella zona di Velikij Bukrin.\nQuando, il 5 marzo del 1942, la struttura dell'aviazione militare sovietica fu riorganizzata e creata l'Aviazione a Lungo Raggio (ADD), i PS-84 furono assegnati alla nuova forza armata e assegnati alla \"Prima divisione trasporto aereo\" che inizialmente li destin\u00f2 esclusivamente al compito originario di velivoli da trasporto. In un secondo momento, direttamente ad opera delle officine dei reparti operativi, furono introdotte modifiche per poter impiegare il PS-84 anche come aereo da bombardamento e ben presto la modifica fu \"istituzionalizzata\" con l'arrivo dei Li-2 da bombardamento approntati direttamente sulle catene di montaggio. Questi esemplari affiancarono, o sostituirono, i pi\u00f9 anziani e lenti Tupolev TB-3.\nLa carenza di velivoli Ilyushin Il-4, dovuta alle consistenti perdite subite nel primo anno di guerra, fu superata anche facendo leva sulla versatilit\u00e0 del Li-2 e sul suo impiego oculato, quasi sempre in azioni notturne e prevalentemente in operazioni tattiche contro le vie di comunicazione nemiche, gli aeroporti o le concentrazioni di truppe. Piuttosto lento ma affidabile, il Li-2 si rivel\u00f2 una buona piattaforma di tiro e prese parte a tutte le principali battaglie della guerra.\nSolamente in due occasioni i Lisunov avrebbero preso parte ad azioni di bombardamento strategico: la prima contro Helsinki, Oulu, Kotka e Turku nel febbraio del 1944, la seconda nel mese di giugno dello stesso anno contro Debrecen, Seghedino e Budapest.\nNel corso della guerra i Li-2 furono ovviamente presi in carico dalla V-VS anche per il loro originario compito di trasporti, sia di truppe che di alti ufficiali. Un altro compito assegnato al bimotore fu quello di trainare gli alianti Antonov A-7 e Gribovsky G-11; in questo caso fu anche studiato un dispositivo che permetteva il traino di pi\u00f9 velivoli contemporaneamente.\nIl numero dei Li-2 in servizio come bombardieri rimase significativo anche con la successiva scomparsa dell'ADD, nuovamente posta nei quadri della V-VS come \"Diciottesima armata aerea\" il 6 dicembre del 1944.\nDopo la conclusione delle ostilit\u00e0 contro la Germania, nel maggio del 1945, molti Li-2 furono trasferiti in Estremo Oriente e utilizzati nel corso delle operazioni contro il Giappone; la disponibilit\u00e0 di un gran numero di bombardieri ne rese superfluo l'utilizzo in battaglia contro obiettivi nemici. Furono per\u00f2 utilizzati sia per il trasporto dei rifornimenti, sia per operazioni tattiche di lancio di paracadutisti, svolte nei pressi di Changchun, Port Arthur, Dalian e Mukden; proprio presso l'aeroporto di quest'ultima citt\u00e0 i paracadutisti sovietici catturarono l'ultimo imperatore cinese della dinastia Qin, Pu Yi.\nAlla fine della guerra i Lisunov Li-2 furono destinati esclusivamente alle unit\u00e0 da trasporto ed ai reparti aviotrasportati, facendo tesoro delle esperienze maturate nel corso del conflitto. Ben presto per\u00f2 i vecchi bimotore furono affiancati da macchine pi\u00f9 recenti quali gli Il-12 e gli Il-14 o i convertiti Tupolev Tu-4; molti degli esemplari ritirati dal servizio in prima linea vennero nuovamente assegnati alla flotta aerea civile o furono utilizzati come materiale di volo per le scuole aeronautiche militari.\nDurante gli anni cinquanta i Li-2 ebbero ancora un ruolo considerevole nell'ambito delle operazioni militari sovietiche, trovando impiego per il trasferimento di equipaggiamento tecnico e di unit\u00e0 militari durante le guerra di Corea e del Vietnam e durante la rivoluzione ungherese del 1956.\nIn questo periodo furono diversi anche gli impieghi sperimentali che videro protagonista il Li-2; in particolare ne viene citato l'utilizzo per le rilevazioni scientifiche effettuate nel corso dei primi test nucleari svolti presso il poligono nucleare di Semipalatinsk e nel corso dello sviluppo del primo missile balistico intercontinentale della storia, l'R-7.\nFu solo alla fine del decennio che il ruolo dei Li-2 fu drasticamente ridotto, a seguito dell'avvento degli Antonov An-8 e degli elicotteri Mil Mi-4; gli ultimi esemplari rimasero in servizio fino ai primi anni sessanta quando cedettero definitivamente il passo agli Antonov An-12.\nNel frattempo per\u00f2 molti esemplari erano stati ceduti alle forze di altri paesi del blocco orientale: Ungheria, Cina, Polonia, Romania, Corea del Nord, Cecoslovacchia e Vietnam del Nord impiegarono numerosi esemplari del bimotore sovietico mantenendoli in servizio per diversi anni.\nCivile.\nI primi PS-84 furono assegnati in gestione alla GVF di Mosca; nella capitale fu anche organizzato un centro di volo per addestrare gli equipaggi all'utilizzo nuovo velivolo. Nel corso del 1940, l'aereo inizi\u00f2 ad operare con le insegne dell'Aeroflot, sia su tratte internazionali (Mosca - Stoccolma, Mosca - Berlino, Tashkent - Kabul, Ulan-Ud\u0117 - Ulan Bator) che domestiche (Mosca - Novosibirsk, Mosca - A\u015fgabat e Mosca - Tbilisi). Per gli equipaggi e i passeggeri il PS-84 era quanto di meglio si fosse mai visto allora: moderne attrezzature di volo e navigazione, un elevato livello di comfort e buone caratteristiche economiche; inoltre, la vita operativa della macchina superava quella delle alternative allora disponibili.\nLa guerra interruppe la carriera dei PS-84 sulle rotte commerciali, ma gi\u00e0 nel 1944, ormai noti con il nome di Li-2, gli aerei tornarono gradatamente alla loro professione originaria. Ad esempio, poco dopo la liberazione di Leopoli, gli aerei permisero di ripristinare il regolare collegamento con Kiev. Dopo la fine della Grande Guerra Patriottica, utilizzando sia gli esemplari smilitarizzati che i prodotti nuovi di fabbrica, si riforn\u00ec in modo significativo la flotta aerea civile. Per quasi un decennio, il Li-2 divenne il principale aereo di linea dell'aviazione civile sovietica. Nel 1947, vennero formate due unit\u00e0 dell'Aeroflot a Vnukovo, destinate rispettivamente ai voli interni ed ai collegamenti internazionali mentre altri esemplari furono assegnati alle compagnie straniere partecipate dall'Aeroflot, quali la sovietico-cinese SKOGA e la sovietico-coreana SOKAO.\nCon l'avvento dell'Ilyushin Il-12 prima e dell'Il-14 poi, il Li-2 fu progressivamente sostituito tra le fila dell'Aeroflot che inizialmente lo releg\u00f2 ai voli interni, per radiarlo definitivamente nel 1962; l'aereo rimase per\u00f2 in servizio almeno ancora una decina d'anni con la DOSAAF.\nNel dopoguerra, il Li-2 trov\u00f2 largo impiego nelle compagnie aeree di una decina di paesi. Il pi\u00f9 grande operatore straniero del Li-2 era la Polonia. Il primo esemplare arriv\u00f2 nel paese pochi mesi dopo la fine della guerra e complessivamente l'aviazione civile polacca arriv\u00f2 ad utilizzare 30 Li-2P; l'ultimo velivolo (codice SP-LKE e denominato \"Eva\") fu dismesso nel 1970 e destinato all'uso come monumento.\nUn altro importante utilizzatore del Li-2 fu la Romania: il primo fu consegnato alla \"Transporturi Aeriene Rom\u00e2no-Sovietice\" (TARS) nel luglio del 1946. Nel 1954 lo stato rumeno acquist\u00f2 le quote di propriet\u00e0 sovietica e rifond\u00f2 la compagnia aerea con il nome di TAROM (sigla di \"Compania Na\u021bional\u0103 de Transporturi Aeriene Rom\u00e2ne\"); in tutto risultano impiegati 26 Li-2 utilizzati sia su linee nazionali che internazionali. Due velivoli, con numeri di immatricolazione YR-PCD e YR-PCB nella versione \"Salon\", sono stati utilizzati dal governo rumeno e poi trasferiti alla For\u021bele Aeriene ale Republicii Populare Rom\u00e2n\u0103.\nL'ungherese Mal\u00e9v arriv\u00f2 ad avere una flotta di 25 Li-2 di cui due in versione \"Salon\"; al termine della loro carriera operativa alcuni furono dismessi mentre altri furono presi in carico dall'aeronautica militare del paese. In Cina la CAAC impieg\u00f2 23 velivoli che si rivelarono i pi\u00f9 longevi in assoluto, prestando servizio fino al termine degli anni ottanta. La cecoslovacca \u010ceskoslovensk\u00e9 st\u00e1tn\u00ed aerolinie (CSA) ne mise in servizio sette ma tutti furono dismessi entro il 1957. Altri Li-2 furono utilizzati dalla bulgara \"Transportno-aviacionno balgaro-savetsko obedinenie\" (TABSO), dalla nordcoreana \"Chosonminhang Korean Airways\" (che aveva rilevato la SOKAO), dalla Cubana de Aviaci\u00f3n e dalla jugoslava JUSTA.\nEsemplari attualmente esistenti.\nSono ancora numerosi gli esemplari presenti in strutture museali ma attualmente esiste un solo Li-2 riportato alle condizioni di volo. L'esemplare, che \u00e8 registrato con marche ungheresi HA-LIX, ha il numero di serie 18433209 e fu costruito nel 1949 presso lo stabilimento Nr.84 di Tashkent. Viene utilizzato per visite guidate e partecipa regolarmente a manifestazioni aeree."}
{"id": "891086", "revid": "287204", "url": "https://it.wikipedia.org/wiki?curid=891086", "title": "Gr\u00f3jec", "text": "Gr\u00f3jec \u00e8 un comune urbano-rurale polacco del distretto di Gr\u00f3jec, nel voivodato della Masovia.&lt;br&gt;Ricopre una superficie di 120,64 km\u00b2 e nel 2004 contava 22.979 abitanti."}
{"id": "891094", "revid": "118751834", "url": "https://it.wikipedia.org/wiki?curid=891094", "title": "Bai (Somalia)", "text": "Bai (in Somalo \"Baay\"; in arabo \u0628\u0627\u064a \"B\u0101y\") \u00e8 una regione della Somalia (35.156 km\u00b2 1.106.000 abitanti) con capoluogo Baidoa. Si trova nello Stato federale della Somalia sud-occidentale.\nProvince.\nDella regione fanno parte le seguenti province:"}
{"id": "891104", "revid": "298229", "url": "https://it.wikipedia.org/wiki?curid=891104", "title": "Campionati mondiali di nuoto in vasca corta 1997", "text": "I terzi Campionati mondiali di nuoto in vasca corta si sono svolti a G\u00f6teborg (Svezia) dal 17 al 20 aprile 1997."}
{"id": "891111", "revid": "73843", "url": "https://it.wikipedia.org/wiki?curid=891111", "title": "Frank Sinatra Jr.", "text": "Biografia.\nNel dicembre 1963, all'et\u00e0 di quasi vent'anni, fu vittima di un sequestro lampo da parte di Barry Keenan, Johnny Irwin, e Joe Amsler, durato 2 giorni. Il padre pag\u00f2 un riscatto di 240.000 dollari.\nSegu\u00ec professionalmente le orme del padre, diventando attore e poi direttore d'orchestra. Dal 1988 al 1995 accompagn\u00f2 il padre nei concerti che si tennero in ogni parte del globo e nel 1994 duett\u00f2 con lui nella canzone \"My Kind of Town\", per l'album Duets II. Nel 2006 pubblic\u00f2 un album intitolato \"That Face!\".\nIntraprese anche la carriera di attore, pur non paragonabile a quella di cantante. La sua ultima esperienza cinematografica risale al 2007 nel film \"Everything or Nothing\", nel quale egli interpret\u00f2 un giudice.\nUna volta, nel 1963, Frank Sinatra deluso da uno spettacolo del figlio Frank Jr. ebbe a dirgli dietro le quinte: \u00abNon ti far sorprendere pi\u00f9 da me a cantare in quel modo, senza entusiasmo\u00bb.\nNel 1987 divent\u00f2 padre di Michael Sinatra, e nel 1998 si spos\u00f2 con Cynthia McMurrey, dalla quale si separ\u00f2 il 1\u00ba gennaio 2000.\n\u00c8 morto per un infarto il 16 marzo 2016, all'et\u00e0 di 72 anni a Daytona, in Florida, il pomeriggio prima di un concerto, durante il tour per celebrare i 100 anni dalla nascita del padre."}
{"id": "891123", "revid": "438678", "url": "https://it.wikipedia.org/wiki?curid=891123", "title": "Metal demenziale", "text": ""}
{"id": "891126", "revid": "40552", "url": "https://it.wikipedia.org/wiki?curid=891126", "title": "Rock Demenziale", "text": ""}
{"id": "891145", "revid": "46291", "url": "https://it.wikipedia.org/wiki?curid=891145", "title": "Ribes alpinum", "text": "Ribes alpinum , comunemente noto come ribes alpino, \u00e8 una pianta appartenente alla famiglia Grossulariaceae, diffusa in tutta l'Europa e parte di Medio Oriente e Nordafrica.\n\u00c8 il ribes per antonomasia, ossia il piccolo arbusto dai frutti edibili di colore rosso vivace, ed ha preso nome dalle Alpi, dove cresce spontaneamente.\nDescrizione.\n\"Ribes alpinum\" \u00e8 un arbusto a crescita lenta, alto fino a 2,50 m, con portamento cespuglioso (\u00e8 all'incirca tanto largo che alto).\nLe foglie sono palmato-lobate, con margine dentato, lunghe 2\u20134\u00a0cm.\nFiorisce tra aprile e maggio, con fiori verdognoli raccolti in infiorescenze. Il ribes \u00e8 una pianta dioica, ogni esemplare produce solo fiori maschili o solo fiori femminili.\nI frutti sono bacche rosse dolci ma aspre, sicch\u00e9 vengono in genere usate per marmellate."}
{"id": "891164", "revid": "287204", "url": "https://it.wikipedia.org/wiki?curid=891164", "title": "Cosimo Pirozzo", "text": "Biografia.\nCosimo Pirozzo nacque a Rosarno da Bruno e da Giovanna Amoroso, in una famiglia che un rapporto della polizia fascista definisce \"agiata\". Fece gli studi ginnasiali a Nicotera (VV), conseguendo poi la maturit\u00e0 classica a Reggio Calabria. In seguito si iscrisse alla Facolt\u00e0 di Lettere dell'Universit\u00e0 di Messina.\nChiese l'iscrizione al Partito Nazionale Fascista nel 1934, ottenendo la tessera l'anno successivo; tuttavia, gi\u00e0 nel 1936, un rapporto redatto da un ignoto e indirizzato al Prefetto avanzava dubbi sulle \"qualit\u00e0 morali\" del Pirozzo, segnalando tra l'altro che \"...ultimamente schiva i coetanei della sua stessa levatura sociale, preferendo conversare con elementi del ceto operaio e con contadini analfabeti cui spesso riporta e spiega le notizie dei giornali\". Si trasfer\u00ec in quegli anni a Torino, iscrivendosi alla Facolt\u00e0 di Lettere e frequentando i corsi di filosofia; in questa citt\u00e0 cominci\u00f2 a frequentare gli ambienti anarchici, sebbene venisse pi\u00f9 volte definito \"rosso\" nei rapporti della polizia fascista. Verosimilmente nel 1936 lasci\u00f2 clandestinamente l'Italia, trasferendosi in Francia: qui, secondo i soliti rapporti fascisti, era ospitato dal \"Soccorso Rosso Internazionale\", e del 1936 \u00e8 il telegramma del Ministero dell'interno che sollecita la cattura dell'\"anarchico Pirozzo\".\nIn realt\u00e0, in quell'anno, il giovane si iscrisse alla Giovent\u00f9 Comunista Francese, arruolandosi immediatamente tra i volontari che partivano per la Spagna per la guerra civile spagnola. Si ritrov\u00f2 perci\u00f2 nella prima brigata italiana \"Colonna Italiana Rosselli\", in compagnia di anarchici, repubblicani, qualche socialista e molti appartenenti a \u201cGiustizia e Libert\u00e0\u201d.\nNel novembre 1936 fu assegnato a una compagnia anarchica a cui era affidata la difesa di una posizione strategica nella citt\u00e0 di Huesca. Il 12 gennaio 1937, una squadra di miliziani lavorava ad opere di riparazione presso Vici\u00e9n, a pochi chilometri da Huesca.\nDurante le operazioni, cadde sul gruppo di miliziani un proiettile a frammentazione che fer\u00ec gravemente il calabrese Luigi Tallarico. Nonostante il bombardamento ancora in corso, Cosimo si lanci\u00f2 sul ferito per soccorrerlo e portarlo al riparo. Sebbene le condizioni di Tallarico fossero gravissime, Cosimo si offr\u00ec di portarlo all'infermeria del campo ove, messo in salvo il compagno, venne colpito da un proiettile morendo sul colpo. Tallarico ebbe salva la vita.\nLa commozione per la morte di Cosimo fu immensa, e al suo funerale partecip\u00f2 l'intera Colonna Italiana Rosselli, e la popolazione di Huesca e Vici\u00e9n.\nSi dice che Ken Loach abbia tratto spunto da questa vicenda, dagli anziani di Huesca ancora ricordata, per la famosa scena del funerale del miliziano nel film \"Terra e libert\u00e0\"."}
{"id": "891173", "revid": "212348", "url": "https://it.wikipedia.org/wiki?curid=891173", "title": "Dym", "text": ""}
{"id": "891180", "revid": "119441676", "url": "https://it.wikipedia.org/wiki?curid=891180", "title": "Massimo Mucchetti", "text": "Biografia.\nLaurea in filosofia all'Universit\u00e0 Statale di Milano, giornalista professionista dal 1981, ha iniziato l'attivit\u00e0 professionale sul quotidiano \"Bresciaoggi\", una cooperativa della quale \u00e8 stato uno degli amministratori. Poi a \u201cMondo economico\u201d, settimanale de il Sole 24 Ore. Dal 1986 al 2003 ha lavorato all'Espresso dov'\u00e8 stato vicedirettore. Dal 2004 al 2012 \u00e8 stato vicedirettore \"ad personam\" del \"Corriere della Sera\".\nNel novembre 2004 Mucchetti (insieme a Vittorio Colao e altri dirigenti del \"Corriere della Sera\") \u00e8 stato vittima di un tentativo di intrusione informatica da parte di uno o pi\u00f9 cracker che, secondo l'accusa, sarebbero legati al \"tiger team\" di Telecom Italia.\nElezione a senatore.\nCapolista del Partito Democratico per il Senato della Repubblica in Lombardia; alle elezioni del 2013, Mucchetti \u00e8 oggi il Presidente della Commissione Industria, Commercio, Turismo del Senato della Repubblica. Da Presidente della Commissione Industria si \u00e8 occupato di importanti dossier, tra i quali il caso Ilva, quello di Telecom Italia e Alitalia, la riforma della legislazione sull'Offerta pubblica di acquisto (Opa) e le nomine dei vertici delle societ\u00e0 partecipate dallo Stato come Eni, Enel, Terna e Finmeccanica. Come senatore \u00e8 stato primo firmatario di una proposta di legge sul conflitto d'interessi e le incompatibilit\u00e0 parlamentari e di una proposta sul finanziamento dei partiti politici.\nNel 2014 ha aperto il suo blog Vado al Massimo.\nNel 2015 \u00e8 protagonista di uno scontro con il direttore de \"l'Unit\u00e0\" Erasmo d'Angelis a causa della linea politica del giornale, da lui definito \"simile alla \"Pravda\" di \u010cernenko\".\nIl 23 ottobre 2017 in dissenso dal PD non partecipa al voto di fiducia sul \"Rosatellum\", la nuova legge elettorale.\nNon si ricandida pi\u00f9 nel 2018, tornando a dedicarsi a tempo pieno all'attivit\u00e0 giornalistica."}
{"id": "891184", "revid": "767487", "url": "https://it.wikipedia.org/wiki?curid=891184", "title": "Nabis", "text": "Nabis o Le Nabis (dalla parola ebraica per profeti, parimenti dall'arabo: \"nab\u012b\") furono un gruppo di artisti parigini dell'avanguardia post-impressionista, attivi negli anni '90 del XIX secolo.\nIl termine fu coniato dal Nabi Auguste Cazalis, esperto di ebraico e lingue orientali, per classificare un gruppo di giovani artisti usciti dall'Acad\u00e9mie Julian e dall'\u00c9cole des Beaux-Arts che, appartenenti al filone del simbolismo, si raccoglievano intorno al pittore Paul S\u00e9rusier, con l'intento di rinnovare la pittura.\nIl giovane S\u00e9rusier ebbe l'opportunit\u00e0 di dipingere all'aperto con Paul Gauguin a Pont-Aven in Bretagna e da questa esperienza trasse uno spunto per un nuovo uso del colore.\nDurante questo incontro realizz\u00f2 un dipinto (1888) su una scatola di sigari (\"Paysage au bois d'amour\"), che venne poi considerato \"il Talismano\" dai Nabis, per il potere che ebbe nella loro conversione da una pittura di modello scolastico a una del tutto nuova ma nello stesso tempo pi\u00f9 semplice ed arcaica.\nAttivit\u00e0 artistica.\nNel 1889 al caff\u00e8 Volpini di Parigi venne organizzata un'esposizione per presentare le opere di Bernard, Paul S\u00e9rusier e Gauguin.\nAttorno all'opera il Talismano, si raccolse un gruppo di artisti che utilizz\u00f2 il colore come evocativo di un mondo lontano, mistico anche se i temi raccontano della quotidianit\u00e0.\nAperto a tutti gli aspetti della cultura, il gruppo si interessava anche di musica e di letteratura, leggendo Baudelaire e Mallarm\u00e9 e si concepiva come una sorta di confraternita unita nella ricerca delle vere fonti dell'arte nella diffusione di una nuova sensibilit\u00e0 pittorica. All'interno del gruppo, unito nella volont\u00e0 di superare il realismo impressionista e di creare un linguaggio capace di rappresentare le emozioni allo stato puro, si svilupparono diverse tendenze.\nI \"Nabis\" non cercano la forza espressiva, ma la purezza, la bidimensionalit\u00e0, la sintesi formale, la flessuosit\u00e0 della linea e la morbidezza del colore.\nPer loro l'arte non fu la descrizione di un paesaggio o di un avvenimento, ma l'espressione interiore, quindi il tema passa in secondo piano rispetto alla disposizione dei colori, che, posti in rapporto l'uno rispetto all'altro, determinano un accordo rivolto ad esprimere un significato unico e irripetibile.\nI Nabis pubblicarono i loro lavori sulla \"Revue blanche\" fin dal 1891; le litografie e manifesti si ispiravano alle decorazioni di Puvis de Chavannes, agli affreschi italiani del Quattrocento e alle stampe giapponesi.\nNel 1895, il mercante d'arte Ambroise Vollard organizz\u00f2 una mostra di C\u00e9zanne nella sua galleria che lasci\u00f2 profondamente colpiti i Nabis. Secondo loro C\u00e8zanne aveva voluto trasformare l'impressionismo in una corrente pittorica \"solida e duratura\".\nQuesta stima fu ben rappresentata dall'omaggio a C\u00e9zanne di Maurice Denis del 1900.\nTra il 1896 ed il 1897 il gruppo cominci\u00f2 a sfaldarsi: dopo l'ultima mostra del 1900 ognuno prosegu\u00ec su strade solitarie.\nMembri del Nabis.\nTra i membri del movimento non vi furono soltanto pittori, ma anche scultori come Aristide Maillol o poeti come Henri Cazalis, molti di loro si diedero un nuovo nome di battesimo in segno della loro iniziazione:"}
{"id": "891193", "revid": "6923", "url": "https://it.wikipedia.org/wiki?curid=891193", "title": "Campionati mondiali di nuoto 1994", "text": "La 7\u00aa edizione dei campionati mondiali di nuoto si \u00e8 disputata a Roma (Italia) dal 1\u00ba all'11 settembre 1994, negli impianti del Foro Italico.\nIl programma della rassegna \u00e8 rimasto invariato rispetto a Perth 1991.\nClaudio Baglioni fu scelto per comporre l'inno della manifestazione, \"Acqua nell'acqua\".\nPer la prima volta sono andate a medaglia nazioni da tutti e cinque i continenti.\nLa Cina si \u00e8 imposta come miglior nazione, conquistando 16 titoli mondiali, 12 dei quali nel nuoto femminile. Tuttavia le prestazioni delle cinesi erano state falsate dall'utilizzo di sostanze illecite, fatto che ha provocato il pi\u00f9 consistente scandalo doping della storia dei mondiali.\nLo scandalo doping.\nI campionati di Roma sono stati il punto d'arrivo del dominio cinese nel nuoto in piscina a livello femminile, conquistando dodici medaglie d'oro su sedici. Gi\u00e0 durante i campionati sorsero numerose polemiche sulla regolarit\u00e0 delle prestazioni delle atlete cinesi, tanto che durante la competizione ventuno tecnici di paesi partecipanti sottoscrissero un documento nel quale si lanciava l'allarme per il pressante problema del doping nel nuoto e si chiedeva alla FINA di dare la \"massima priorit\u00e0\" alla questione; sebbene il documento non accusava nessun paese in particolare era evidente che gli allenatori puntavano il dito sulla nazionale cinese. Alcune testate giornalistiche, atlete ed ex atlete (tra cui Novella Calligaris) ipotizzarono un possibile doping istituzionale della nazionale cinese come quello che era stato effettuato in passato dalla DDR; la rivista statunitense \"Swimming World Magazine\" non tenne in considerazione i tempi delle atlete cinesi nelle graduatorie mondiali.\nQuesti sospetti furono confermati, due mesi dopo, quando furono resi noti i risultati dei test antidoping effettuati durante i Giochi asiatici ad Hiroshima di ottobre.\nLe atlete trovate positive furono Yang Aihua, oro nei 400 stile libero e nella staffetta 4x200 ai Mondiali di Roma, Zhou Guanbin, oro nella staffetta 4x200 a Roma, e la diciassettenne Lu Bin, vincitrice di tre medaglie d'oro e due d'argento a Roma, quest'ultima risult\u00f2 positiva anche in un test a sorpresa effettuato a settembre.\nAlle donne si aggiunse anche la positivit\u00e0 di quattro nuotatori: Hu Bin, Xiong Guoming, Xue Wei, Fu Yong.\nPer tutti la sostanza proibita riscontrata dai test fu la stessa il Dehydrotestosterone, aumentando cos\u00ec gli indizi a favore dell'ipotesi sul doping sistematico.\nI tecnici australiani rilasciarono interviste nelle quali dichiararono che i sette nuotatori caduti nella rete antidoping ai Giochi d'Asia di Hiroshima sarebbero stati \"soltanto la punta di un iceberg di dimensioni colossali\".\nIn seguito a queste evidenze, la federazione internazionale di nuoto e la federazione cinese squalificarono gli atleti trovati dopati, tuttavia la Fina non revoc\u00f2 le medaglie vinte a Roma essendo gli atleti stati scoperti in controlli effettuati, seppur solo un mese dopo, successivamente alla competizione.\nLo scandalo doping demol\u00ec la nazionale cinese di nuoto. Alle Olimpiadi di Atlanta due anni dopo, competizione nella quale prima dello scandalo doping i tecnici cinesi contavano di conquistare numerose medaglie, i cinesi vinsero un'unica medaglia d'oro."}
{"id": "891201", "revid": "2208340", "url": "https://it.wikipedia.org/wiki?curid=891201", "title": "Sait\u014d Musashib\u014d Benkei", "text": "Biografia.\nLa sua storia \u00e8 stata tramandata nella leggenda e nella tradizione popolare, soprattutto attraverso il teatro N\u014d e Kabuki, ed \u00e8 ormai impossibile distinguere la verit\u00e0 storica dal mito.\nL'infanzia.\nLe varie tradizioni pervenuteci descrivono la nascita di Benkei nei modi pi\u00f9 disparati. Secondo una suo padre era a capo di un tempio e avrebbe stuprato sua madre, la figlia di un fabbro. Secondo un'altra sarebbe stato figlio di un kami. Molto spesso viene descritto con tratti demoniaci, un bambino mostruoso con capelli scompigliati e lunghi denti aguzzi. Secondo una tradizione da bambino venne soprannominato .\nEntr\u00f2 in monastero in tenera et\u00e0, e viaggi\u00f2 molto tra i vari monasteri buddhisti del Giappone antico. In questo periodo, i monasteri erano anche importanti centri di amministrazione e cultura, e soprattutto delle vere e proprie potenze politiche e militari. Come molti altri monaci, scelse di ricevere un addestramento militare e di diventare un s\u014dhei, un monaco combattente. Fu probabilmente addestrato nell'uso della naginata, che molte tradizioni gli attribuiscono come arma.\nA diciassette anni, pare che fosse robusto e alto pi\u00f9 di due metri: a quest'et\u00e0 lasci\u00f2 il monastero e si un\u00ec agli \"yamabushi\", i monaci itineranti di montagna, e indoss\u00f2 il loro caratteristico mantello nero, nel quale \u00e8 ritratto in molte stampe giapponesi.\nLo scontro sul ponte di Gojo.\nNel 1173, Benkei si appost\u00f2 sul ponte di Gojo, vicino al tempio di Kurama, a Kyoto, dove sfidava a duello chiunque volesse attraversarlo di notte, e dopo aver vinto gli sottraeva la propria arma. Secondo una tradizione, egli aveva chiesto a Kokaji Munenabu, un famoso armaiolo, di costruirgli un'armatura, e questi aveva accettato a patto che Benkei gli portasse mille spade. Sarebbe arrivato a collezionarne novecentonovantanove quando il giovane Yoshitsune Minamoto, con una spada dorata al fianco, attravers\u00f2 il ponte suonando il flauto in una notte di luna piena. Sconfitto magistralmente in duello per la prima volta, e da un avversario molto pi\u00f9 giovane (aveva quattro anni in meno) e fisicamente pi\u00f9 debole di lui, Benkei gli giur\u00f2 eterna fedelt\u00e0 e lo segu\u00ec per tutta la sua vita. Yoshitsune era l'ultimo figlio del signore della guerra Minamoto no Yoshitomo.\nAl fianco del suo signore Yoshitsune, Benkei combatt\u00e9 la guerra Genpei contro il clan Taira. Le gesta di Yoshitsune e Benkei sono raccontate in toni epici, e a Yoshitsune le tradizioni popolari attribuiscono il merito della gran parte delle vittorie del clan Minamoto, e in particolare nella battaglia di Dan-no-ura.\nLa famosa morte in piedi.\nDopo il trionfo sui Taira, secondo le leggende Yoritomo, il fratello maggiore di Yoshitsune, vide la fama di Yoshitsune come una minaccia, e diede ordine di ucciderlo. Cos\u00ec, nel 1187, Benkei e Yoshitsune dovettero fuggire dagli uomini di Yoritomo e tornare a chiedere l'aiuto di Fujiwara no Hidehira. L\u00e0, nella provincia di Mutsu, due anni dopo, il suo signore fu tradito da Yasuhira, il figlio di Hidehira, e furono infine circondati nel castello di Koromogawa dai guerrieri di Yoritomo. Mentre Yoshitsune si ritirava all'interno per compiere seppuku insieme alla moglie e alla figlia, Benkei tenne impegnati gli assalitori sul ponte d'ingresso al castello, uccidendone da solo oltre trecento. Fu bersagliato di frecce, e in molti attraversarono il ponte per combatterlo, ma Benkei ebbe ragione di tutti. I soldati addestrati cominciarono ad avere paura di affrontarlo, ed aspettarono dall'altra parte del ponte che egli cedesse sotto il peso delle ferite subite.\nQuando infine gli uomini attraversarono di nuovo il ponte principale, scoprirono che Benkei era gi\u00e0 morto da qualche tempo, ma che non aveva cessato di rimanere in piedi nella sua posizione, consentendo cos\u00ec al suo signore di guadagnare il tempo necessario per uccidersi mantenendo intatto l'onore. Questo episodio \u00e8 noto come la .\nPresenza nella cultura di massa.\nLa storia di Benkei ci \u00e8 stata tramandata esclusivamente dalle tradizioni popolari, e la sua figura eroica \u00e8 ancora molto popolare in Giappone, dove trova spazio in molte opere contemporanee, sempre a rappresentare l'immagine del ragazzo forte come un orso, ma dal cuore grande quanto la sua fedelt\u00e0 verso l'amico-signore. Era noto per la gigantesca statura e la forza sovrumana, che gli consentiva di maneggiare con disinvoltura una lancia che un uomo normale nemmeno sarebbe riuscito a sollevare. La lealt\u00e0 e l'onore di Benkei sono oggetto di molte opere."}
{"id": "891206", "revid": "78273", "url": "https://it.wikipedia.org/wiki?curid=891206", "title": "Parrywasaymen", "text": ""}
{"id": "891209", "revid": "287204", "url": "https://it.wikipedia.org/wiki?curid=891209", "title": "Saito Musashibo Benkei", "text": ""}
{"id": "891212", "revid": "329441", "url": "https://it.wikipedia.org/wiki?curid=891212", "title": "Fuente de Cibeles (Citt\u00e0 del Messico)", "text": "La Fuente de Cibeles (fontana di Cibele) si trova in Plaza Villa de Madrid e Avenida Oaxaca, a due isolati dalla stazione di metropolitana \"Insurgentes\", a Citt\u00e0 del Messico.\n\u00c8 l'esatta copia della Fuente de Cibeles situata nella Plaza de Cibeles a Madrid. L'originale fu realizzata per volere di Carlo III dall'architetto Ventura Rordiguez e gli scultori Francisco Gutierrez e Roberto Michel tra il 1777 e il 1792.\nLa copia venne inaugurata il 5 settembre 1980 dal presidente Jos\u00e8 Lopez Portillo, dal Sindaco di Madrid Enrique Tierno Galvan e dal Sindaco di Citt\u00e0 del Messico Carlos Hank Gonzalez. Il gruppo scultoreo \u00e8 lungo circa 12,5 metri, largo 4,7 e alto 5,5, per un peso complessivo di 12 tonnellate. Questa copia venne donata dalla comunit\u00e0 di residenti spagnoli in Messico. Si eresse come simbolo di fratellanza tra le due metropoli."}
{"id": "891213", "revid": "2084998", "url": "https://it.wikipedia.org/wiki?curid=891213", "title": "Galgudud", "text": "Galgudud o Ghelgudud (in Somalo \"Galguduud\"; in arabo \u063a\u0627\u0644\u063a\u062f\u0648\u062f\"Gh\u0101lghud\u016bd\") \u00e8 una regione della Somalia (46.126 km\u00b2; 800.000 abitanti stimati) con capoluogo Dusa Mareb. \u00c8 una delle due regioni dello Stato federale del Galmudugh.\nProvince.\nIl Galgudud \u00e8 suddiviso nelle seguenti province:"}
{"id": "891215", "revid": "63716", "url": "https://it.wikipedia.org/wiki?curid=891215", "title": "Benkei", "text": ""}
{"id": "891220", "revid": "287204", "url": "https://it.wikipedia.org/wiki?curid=891220", "title": "Coolock", "text": "Coolock (\"An Ch\u00fal\u00f3g\" in irlandese) \u00e8 un sobborgo nella periferia nord di Dublino, in Irlanda.\nStoria.\nI primi insediamenti a Coolock risalgono a pi\u00f9 di 3.500 anni fa: una necropoli della zona risale al XVI secolo a.C. L'insediamento \u00e8 cresciuto intorno a una piccola chiesa paleocristiana. Una chiesa cattolica, \"St. John's\", \u00e8 stata costruita in tempi successivi. Rimasta un piccolo villaggio fino agli anni cinquanta, in quel periodo ha iniziato a svilupparsi per l'arrivo di nuovi abitanti da Dublino.\nCoolock \u00e8 il principale centro operaio dei sobborghi della periferia nord: vi abita molta della gente che lavora a Kilbarrack, Kilmore, Darndale, Priorswood, Bonnybrook e Cromcastle. Alcune costruzioni pi\u00f9 recenti che si trovano nella zona della \"Clare Hall\", comunque, ospitano famiglie di ceto medio.\nCuriosit\u00e0.\nLa gente e i manierismi di questa zona sono stati immortalati nella Trilogia di Barrytown di Roddy Doyle, ambientata nella zona di Coolock e Kilbarrack."}
{"id": "891232", "revid": "984922", "url": "https://it.wikipedia.org/wiki?curid=891232", "title": "Eil", "text": "Eil (in somalo \"Eeyl\", \u00e8 un'antica cittadina portuale della Somalia, situata nella parte settentrionale del paese, nella regione del Nogal, non lontano dal capo Hafun. La sua popolazione ammonta a circa 21.700 abitanti.\nGi\u00e0 capoluogo di residenza durante il colonialismo italiano, dal 1998 fa parte dell'autoproclamato Stato indipendente del Puntland, e negli ultimi anni \u00e8 divenuto uno dei centri principali della pirateria somala.\nNel dicembre 2004 \u00e8 stata colpita dallo tsunami che ha devastato molte zone costiere affacciate sull'Oceano Indiano."}
{"id": "891236", "revid": "401052", "url": "https://it.wikipedia.org/wiki?curid=891236", "title": "Schwedt/Oder", "text": "Schwedt/Oder \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario (\"Landkreis\") dell'Uckermark.\nDal 30 ottobre 2013 la citt\u00e0 si fregia del titolo di \"Nationalparkstadt\" (\"citt\u00e0 del parco nazionale\").\nGeografia fisica.\nSchwedt si trova presso il fiume Oder, che segna il confine con la Polonia (Voivodato della Pomerania Occidentale ). Presso la localit\u00e0 di Criewen vi \u00e8 la sede del parco nazionale della bassa valle dell'Oder che si estende per .\nStoria.\nLa fondazione della citt\u00e0 \u00e8 da ascriversi attorno al VI/VII secolo, e la prima documentazione che ne porta testimonianza risale al 22 agosto 1265.\nIl 20 settembre 1993 venne annesso alla citt\u00e0 di Schwedt il comune di Gatow.\nFino al 1993 era una citt\u00e0 extracircondariale, poi confluita nel circondario dell'Uckermark.\nNel 2003 venne aggregata alla citt\u00e0 di Schwedt/Oder la soppressa citt\u00e0 di Vierraden. Il 1\u00ba gennaio 2021 venne aggregato anche il comune di Sch\u00f6neberg.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nEconomia.\nSchwedt \u00e8 un centro industriale al margine della bassa valle dell'Oder, che costituisce un parco nazionale nella regione polacca. La citt\u00e0 possiede una delle maggiori raffinerie (\"PCK Raffinerie GmbH\") della Germania ed ha una grande industria della carta.\nSuddivisione amministrativa.\nL'area urbana di Schwedt \u00e8 divisa in 5 quartieri (\"Stadtteil\"), denominati Zentrum, Neue Zeit, Talsand, Am Waldrand e Kastanienallee.\nA Schwedt appartengono le 10 frazioni (\"Ortsteil\") di Blumenhagen, Criewen, Gatow, Heinersdorf, Hohenfelde, Kummerow, Kunow, Stendell, Vierraden e Z\u00fctzen, ognuna delle quali \u00e8 amministrata da un \"consiglio di frazione\" (\"Ortsbeirat\"). Dal 1\u00ba gennaio 2021 appartengono a Schwedt anche le frazioni di Felchow, Flemsdorf e Sch\u00f6neberg.\nAmministrazione.\nGemellaggi.\nSchwedt \u00e8 gemellata con:"}
{"id": "891245", "revid": "373458", "url": "https://it.wikipedia.org/wiki?curid=891245", "title": "Lettere sull'educazione estetica dell'uomo", "text": "Lettere sull'educazione estetica dell'uomo (\"\u00dcber die \u00e4sthetische Erziehung des Menschen\") \u00e8 un'opera filosofica di Friedrich Schiller, pubblicata in forma epistolare nel 1795. \nSchiller qui elabora in forma compiuta la sua estetica, nel confronto con Immanuel Kant e la coeva rivoluzione francese. \nIl problema di Schiller \u00e8 quello dell'armonia delle facolt\u00e0 umane: attorno alle opposizioni tra imperativo categorico e inclinazione, intelletto e sensibilit\u00e0 - che Kant aveva lasciato dietro di s\u00e9 dopo la pubblicazione delle sue Critiche - Schiller tesse una serie di altre opposizioni (persona/stato, impulso alla vita/impulso alla forma) prima di proporre la sua conciliazione, che consiste nell'educazione alla bellezza come medium verso l'unit\u00e0 dell'uomo."}
{"id": "891247", "revid": "194688", "url": "https://it.wikipedia.org/wiki?curid=891247", "title": "Ela", "text": ""}
{"id": "891281", "revid": "92723", "url": "https://it.wikipedia.org/wiki?curid=891281", "title": "Ferenc Farkas", "text": "Biografia.\nFarkas comp\u00ec gli studi musicali all'accademia di musica di Budapest tra il 1922 e il 1927 con Le\u00f3 Weiner e Albert Sikl\u00f2s. Si perfezion\u00f2 in seguito a Roma con Ottorino Respighi tra il 1929 e il 1931; ebbe modo di visitare molti paesi ma successivamente, dopo aver risieduto per diversi anni all'estero, egli insegn\u00f2 nel paese d'origine. Nel 1949 divenne docente di composizione all'accademia \"Franz Liszt\" di Budapest, incarico che ricopr\u00ec fino al pensionamento, avvenuto nel 1975: tra gli allievi vanno ricordati Gy\u00f6rgy Ligeti, Gy\u00f6rgy Kurt\u00e1g, Attila Bozay e Zsolt Durk\u00f3. Nel 1979 vinse il Premio Herder. Nel 1984 \u00e8 stato nominato Cavaliere al Merito della Repubblica Italiana.\nStile.\nNella sua lunga carriera, Farkas ebbe modo di comporre pagine per i generi pi\u00f9 disparati, pi\u00f9 di 700. Il suo stile \u00e8 sarcastico, melodico e di taglio classico, anche se in pi\u00f9 di un'occasione egli impieg\u00f2 la dodecafonia; personalit\u00e0 di cultura cosmopolita, egli attinge tanto al patrimonio della civilt\u00e0 strumentale italiana quanto alle radici della musica popolare ungherese, conciliando modernit\u00e0 e tradizione. Nel suo amplissimo catalogo, che ricorda, quanto a prolificit\u00e0, quelli di Heitor Villa-Lobos e Gian Francesco Malipiero, ricordiamo almeno:"}
{"id": "891288", "revid": "767487", "url": "https://it.wikipedia.org/wiki?curid=891288", "title": "Zsolt G\u00e1sp\u00e1r", "text": "Specializzato nella farfalla, ha partecipato a due edizioni olimpiche: Sydney 2000 e Atene 2004."}
{"id": "891301", "revid": "3115", "url": "https://it.wikipedia.org/wiki?curid=891301", "title": "Bad Freienwalde", "text": "Bad Freienwalde (Oder) \u00e8 una citt\u00e0 termale di abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL).\nGeografia fisica.\nBad Freienwalde si trova sulla riva del fiume Oder, 15 km ad est di Eberswalde e 50\u00a0km a nord di Berlino.\nStoria.\nFreienwalde fu dichiarata citt\u00e0 per la prima volta nel 1364.\nAssunse il nome attuale nel 1925 (prima era detta \"Freienwalde a./Oder\").\nFino al 1993 fu capoluogo del circondario omonimo (targa FRW), poi confluito assieme ai circondari di Seelow e Strausberg nel M\u00e4rkisch-Oderland.\nIl 20 settembre 1993 venne annesso alla citt\u00e0 di Bad Freienwalde il comune di Altranft.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.\nEconomia.\nTurismo.\nNella citt\u00e0 vi \u00e8 un piccolo palazzo, costruito dal Grande Elettore, una chiesa evangelica e una cattolica, fabbriche manifatturiere e meccaniche. Le vicine foreste e le sorgenti benefiche la rendono un luogo favorevole per le brevi vacanze dei berlinesi.\nSuddivisione amministrativa.\nIl territorio della citt\u00e0 Bad Freienwalde si divide in otto frazioni (\"Stadtteil\"):"}
{"id": "891308", "revid": "1216787", "url": "https://it.wikipedia.org/wiki?curid=891308", "title": "Etn", "text": ""}
{"id": "891310", "revid": "287204", "url": "https://it.wikipedia.org/wiki?curid=891310", "title": "Zsolt Gaspar", "text": ""}
{"id": "891341", "revid": "124580817", "url": "https://it.wikipedia.org/wiki?curid=891341", "title": "Chiesa di Santa Maria della Pace (Napoli)", "text": "La chiesa di Santa Maria della Pace si trova a Napoli e fa parte dell'omonimo complesso, formato anche da un ospedale del XVI secolo e dalla cosiddetta \"sala del Lazzaretto\".\nStoria.\nIl complesso monumentale di Santa Maria della Pace comprende l'ospedale dei frati ospedalieri di San Giovanni di Dio (eretto nel 1587), l'omonima chiesa e la sala del Lazzaretto; l'insieme si erge in via dei Tribunali, prima che questa sbocchi di fronte al Castel Capuano, subito dopo la piazzetta Sedil Capuano.\nIl complesso \u00e8 sorto intorno ad un antico palazzo nobiliare costruito da Giovanni Caracciolo agli inizi del XV secolo (disegno di Andrea Ciccione). L'architettura dell'antico edificio \u00e8 ancora riscontrabile nel portale d'ingresso, che, in stile gotico, \u00e8 caratterizzato da un grande arco polilobato.\nPietro De Marino progett\u00f2 la chiesa, che fu iniziata nel 1629 e conclusa nel 1659; il tempio venne consacrato a santa Maria della Pace perch\u00e9 fu ultimato nell'anno in cui venne sancita la pace tra Luigi XIV di Francia e Filippo IV di Spagna.\nDescrizione.\nLa chiesa \u00e8 a croce latina ad una sola navata e presenta tre cappelle per lato. L'interno fu restaurato dopo il terremoto del 1732 ad opera di Domenico Antonio Vaccaro; di Donato Massa \u00e8 l'impiantito in cotto e le splendide piastrelle maiolicate, create secondo un disegno del medesimo Vaccaro. L'abside \u00e8 di Nicola Tagliacozzi Canale.\nSala del Lazzaretto.\nVi si accede grazie ad un grande scalone, la cui entrata \u00e8 sulla sinistra del vestibolo.\nLa sala \u00e8 detta del Lazzaretto poich\u00e9, questo luogo, era uno dei pochi della citt\u00e0 che accoglieva i lebbrosi, gli appestati ed altri malati infetti. La sala \u00e8 lunga 76,80 m e sul fondo \u00e8 possibile ammirare l'altare in marmi commessi del XVIII secolo, che anticamente separava l'ambiente principale dal gabinetto medico.\nAlta 12,50 metri e larga 10,24, presenta inoltre un ballatoio che corre lungo le pareti, posto a mezza altezza e che in origine era usato per servire cibo e bevante agli appestati al fine di evitarne il contagio.\nGli affreschi di Andrea Viola e Giacinto Diano sono collocati sotto la volta e tra le finestre."}
{"id": "891350", "revid": "119754437", "url": "https://it.wikipedia.org/wiki?curid=891350", "title": "Attila Zubor", "text": "Specializzato nello stile libero, ha partecipato a tre edizioni olimpiche: Atlanta 1996, Sydney 2000 e Atene 2004."}
{"id": "891402", "revid": "834", "url": "https://it.wikipedia.org/wiki?curid=891402", "title": "Foa", "text": ""}
{"id": "891406", "revid": "287204", "url": "https://it.wikipedia.org/wiki?curid=891406", "title": "Naro-Fominsk", "text": "Naro-Fominsk \u00e8 una citt\u00e0 della Russia europea centrale, situata 70 km a sudovest di Mosca, capoluogo del Naro-Fominskij rajon, suddivisione dell'Oblast' di Mosca.\nStoria.\nLa citt\u00e0 fu creata nel 1925, come risultato della fusione dei due precedenti villaggi di \"Fominskoe\" (\"\u0424\u043e\u043c\u0438\u043d\u0441\u043a\u043e\u0435\") e \"Malaja Nara\" (\"\u041c\u0430\u043b\u0430\u044f \u041d\u0430\u0440\u0430\"); l'anno dopo arriv\u00f2 lo \"status\" di citt\u00e0.\nAl giorno d'oggi la citt\u00e0 \u00e8 un centro di discreto rilievo nel comparto tessile.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "891408", "revid": "353200", "url": "https://it.wikipedia.org/wiki?curid=891408", "title": "Foy", "text": ""}
{"id": "891440", "revid": "928766", "url": "https://it.wikipedia.org/wiki?curid=891440", "title": "Jules Cluzel", "text": "Il suo numero di gara \u00e8 sempre stato il 16, eccetto che nel 2005 quando scelse l'89.\nCarriera.\nEsordisce nella classe 125 del motomondiale nel 2005 come wildcard nel Gran Premio casalingo con una Honda RS 125 R. Nelle ultime due gare della stagione viene ingaggiato dal team Malaguti Reparto Corse al posto di Michele Pirro, con compagno di squadra Gioele Pellino. Non ottiene punti.\nNel 2006 passa alla classe 250 nel team Equipe GP De France - Scrab con una Aprilia RSV 250, con compagno di squadra Sylvain Guintoli, terminando la stagione al 20\u00ba posto con 15 punti. Nel 2007 resta alla guida della stessa motocicletta e passa al team Angaia Racing, concludendo al 21\u00ba posto con 19 punti. Nel 2008 torna nella 125, ingaggiato dal team Loncin Racing, con compagno di squadra Alexis Masbou, ma il pilota francese non riesce ad ottenere punti. In questa stagione \u00e8 stato costretto a saltare i GP di Cina e Francia a causa della frattura dello scafoide sinistro rimediata nelle qualifiche del GP di Cina.\nNel 2009 torna in 250, ingaggiato dal team Matteoni Racing, ottenendo un secondo posto in Qatar e terminando la stagione 12\u00ba con 82 punti. In questa stagione \u00e8 stato costretto a saltare il GP di Francia a causa di una frattura alla clavicola destra rimediata nelle prove libere del GP. Nel 2010 passa al team Forward Racing alla guida di una Suter MMX nella nuova classe Moto2, il compagno di squadra \u00e8 Claudio Corti. Ottiene la sua prima vittoria nel motomondiale in Gran Bretagna e un terzo posto in Qatar, chiudendo la stagione al 7\u00ba posto con 106 punti. Nel 2011 resta nello stesso team, questa volta con compagno di squadra Alex Baldolini. Ottiene come miglior risultato un quarto posto in Gran Bretagna e termina la stagione al 21\u00ba posto con 41 punti.\nNel 2012 passa a correre nel campionato mondiale Supersport, alla guida della Honda CBR600RR del team PTR Honda, il compagno di squadra \u00e8 Ronan Quarmby. Ottiene quattro vittorie (Monza, Silverstone, Portim\u00e3o e Magny-Cours), tre secondi posti (Misano, Mosca e N\u00fcrburgring), un terzo posto a Donington e quattro pole position (Donington, Aragona, Silverstone e N\u00fcrburgring) e conclude la stagione al 2\u00ba posto con 210 punti.\nNel 2013 si trasferisce nel mondiale Superbike, in sella ad una Suzuki GSX-R1000 del team Fixi Crescent Suzuki, conclude la stagione al decimo posto con 175 punti all'attivo, con un secondo posto in gara due del gran premio di Gran Bretagna a Silverstone quale unico piazzamento a podio.\nNel 2014 torna nel campionato mondiale Supersport, guidando una MV Agusta F3 675, chiude la stagione al secondo posto in classifica con 148 punti, frutto di tre vittorie (Phillip Island, Misano e Magny-Cours) due secondi e due terzi posti, oltre che a cinque pole position. Nel 2015 rimane nel mondiale Supersport con lo stesso team della stagione precedente, il compagno di squadra \u00e8 l'italiano Lorenzo Zanetti. \u00c8 costretto a saltare gli ultimi tre appuntamenti del campionato in seguito ad una frattura alla tibia sinistra e ad una lussazione della spalla destra, causati da una caduta nella seconda sessione di prove del Gran Premio di Spagna a Jerez. Fino ad allora era in lizza per il titolo con Kenan Sofuo\u011flu. Viene sostituito dalla MV Agusta con lo spagnolo Nicol\u00e1s Terol. I punti ottenuti nelle prime nove gare gli permettono comunque di chiudere la stagione al quarto posto con 155 punti all'attivo, frutto di tre vittorie e quattro secondi posti.\nNel 2016 inizia la terza stagione consecutiva nel mondiale Supersport con il team MV Agusta Reparto Corse. Conquista due vittorie in questa stagione, in Thailandia a Buriram e nel Gran Premio di casa a Magny Cours. Chiude la stagione al secondo posto in classifica piloti. Nel 2017 \u00e8 nuovamente pilota titolare nel campionato mondiale Supersport ma cambia team, si sposta infatti al CIA Landlord Insurance Honda dove guida la Honda CBR600RR, motocicletta che aveva gi\u00e0 utilizzato nella stagione 2012. Chiude la stagione al terzo posto con centocinquantacinque punti ottenuti. Nel 2018 si trasferisce nel team NERDS Racing, che gli affida una Yamaha YZF-R6 nel mondiale Supersport. Il compagno di squadra, in questa stagione \u00e8 l'austriaco Thomas Gradinger. In questa stagione risulta essere il pilota pi\u00f9 vincente nei singoli Gran Premi. Chiude la stagione al terzo posto in classifica piloti. Nel 2019 passa al team GMT94 Yamaha, il compagno di squadra, in questo frangente, \u00e8 Corentin Perolari. In questa stagione porta a termine tutte le gare in calendario ottenendo sempre punti, ottiene tre vittorie e sei piazzamenti a podio complessivi chiudendo al terzo posto in classifica.\nNel 2020 \u00e8 nuovamente pilota titolare nel mondiale Supersport, con lo stesso team e compagno di squadra della stagione precedente. Durante la gara 2 del gran premio di Teruel, mentre Cluzel era in prima posizione seguito dal pilota italiano Raffaele De Rosa, venne tamponato da quest'ultimo che provoc\u00f2 la caduta di entrambi. Nell'incidente Cluzel si frattur\u00f2 tibia e perone dalla gamba sinistra. Cluzel, dopo essere stato sostituito in squadra da Kyle Smith, rientra per l'ultimo evento stagionale in cui chiude entrambe le gare a punti. Termina la stagione, dopo aver conquistato sette piazzamenti a podio, al quarto posto in classifica piloti. Nel 2021 inizia il terzo anno consecutivo con GMT94, il compagno di squadra ad inizio stagione \u00e8 Federico Caricasulo. Pur saltando il Gran Premio del Montmel\u00f2 per infortunio, riesce a classificarsi di nuovo quarto ottenendo nove piazzamenti a podio di cui quattro vittorie."}
{"id": "891452", "revid": "1005847", "url": "https://it.wikipedia.org/wiki?curid=891452", "title": "Elezioni federali in Svizzera del 2003", "text": "Le elezioni federali in Svizzera del 2003 si sono tenute il 19 ottobre. Esse hanno visto una forte ascesa dell'Unione Democratica di Centro."}
{"id": "891458", "revid": "146092", "url": "https://it.wikipedia.org/wiki?curid=891458", "title": "Chiesa di San Domenico Soriano", "text": "La chiesa di San Domenico Soriano prende la sua titolatura dall'omonima immagine miracolosa di San Domenico Soriano ed \u00e8 una delle chiese monumentali di Napoli ubicata in piazza Dante. Qui trov\u00f2 sepoltura san Nunzio Sulprizio il cui corpo \u00e8 collocato sull'altare maggiore ed in seguito alla sua canonizzazione nel 2018 la chiesa ha cambiato nome in chiesa dei Santi Domenico Soriano e Nunzio Sulprizio \nStoria.\nIl tempio e l'annesso convento furono eretti grazie a un donativo fatto al domenicano Tommaso Vesti da Sara Ruffo di Mesurica, la nobildonna che lo riscatt\u00f2 dai Turchi. Con quei fondi i padri domenicani calabresi acquistarono la chiesetta di Santa Maria della Salute, eretta nel 1587.\nPer i rimaneggiamenti della chiesa del 1619 \u00e8 molto probabile un intervento diretto da parte di fra' Giuseppe Nuvolo. La costruzione del monastero cominci\u00f2 tra 1673 ed il 1685 su progetto invece di Bonaventura Presti, a cui seguirono poi Giuseppe Caracciolo e Francesco Antonio Picchiatti. Durante il XVIII secolo venne attuato un ulteriore ampliamento grazie a Nicola Tagliacozzi Canale.\nIl monastero non ebbe vita lunga e sub\u00ec numerosi rimaneggiamenti sia esterni che interni, cambiando spesso destinazione d'uso. L'intero complesso fin\u00ec per essere utilizzato come caserma fino al 1850. La chiesa \u00e8 oggi visitabile e aperta al pubblico, il monastero ed i locali del chiostro ospitano invece alcuni uffici del comune di Napoli, II municipalit\u00e0.\nDescrizione.\nNel 1600, l'interno, composto da tre navate e cappelle laterali, ha ricevuto un ricco e raffinato arredo barocco su progetto di Cosimo Fanzago, che per la stessa esegu\u00ec anche l'altare maggiore. Tuttavia la chiesa fu interessata nei secoli successivi da diversi lavori integrativi. Seppure la facciata principale su piazza Dante rimane pressoch\u00e9 quella originaria, con pietre laviche vesuviane e con le sculture dei santi \"Tommaso d'Aquino\" (a destra) e \"Domenico di Guzman\" (a sinistra), negli interni, invece, ai lavori barocchi per lo pi\u00f9 del Fanzago, seguirono altre decorazioni in stucco e marmo sette-ottocentesche, medesima datazione questa per tutti i cicli di affreschi della volta e delle cappelle.\nNella prima cappella sulla sinistra si trova la tomba di Alessandro Rinuccini, decorata da opere di Giuseppe Sanmartino su disegno di Ferdinando Fuga del 1758. Nella terza cappella a sinistra \u00e8 di Giacinto Diano la \"Vergine che presenta l'immagine miracolosa di San Domenico Soriano\".\nSul transetto a sinistra \u00e8 collocata una tela di Luca Giordano raffigurante la \"Madonna del Rosario\" (1690); in quello di destra invece un'altra \"Madonna del Rosario\" \u00e8 attribuita ad Onofrio Palumbo, mentre di Giacomo Farelli datati 1703 sono le tele dell\"Annunciazione a Maria\", la \"Visitazione dell'Angelo\", la \"Nativit\u00e0\", la \"Caduta sotto la Croce\", l\"Incoronazione di Spine\", la \"Flagellazione\" e la \"Presentazione al Tempio\". La volta \u00e8 affrescata da Salvatore Cozzolino e Vincenzo Galloppi con le \"Storie di santi Francescani e Domenicani\" (1882), lavori questi che rimpiazzarono precedenti cicli di Mattia Preti del 1664 sulla \"Gloria di San Domenico di Guzman\", poi andate perduti.\nAltre pitture e sculture seicentesche della chiesa hanno attribuzione ignota di scuola comunque napoletana; alcuni affreschi ottocenteschi sono invece attribuiti a Bernardino Castelli, altri di mano certa sono invece di Luigi Fabron e Luigi Scorrano.\nChiostro.\nLa chiesa \u00e8 accompagnata dall'omonimo chiostro, accessibile anche da piazza Dante tramite due imponenti portali, o dal portale situato in vico Pontecorvo.\nIl chiostro fu realizzato ad opere del domenicano fr\u00e0 Tommaso Vesti che giunse in citt\u00e0 dalla Calabria intorno agli inizi del XVII secolo. Nel 1606 ottenne una bolla dando cos\u00ec inizio alla realizzazione della chiesa e al chiostro."}
{"id": "891459", "revid": "100121375", "url": "https://it.wikipedia.org/wiki?curid=891459", "title": "James Hickman", "text": "Specializzato nella farfalla, ha annunciato il suo ritiro dall'attivit\u00e0 agonistica nel 2004. \u00c8 stato campione mondiale in vasca corta nei 200\u00a0m farfalla."}
{"id": "891460", "revid": "74801", "url": "https://it.wikipedia.org/wiki?curid=891460", "title": "Noginsk", "text": "Noginsk \u00e8 una citt\u00e0 della Russia europea centrale, situata sul fiume Kljaz'ma a est di Mosca e compresa nel suo oblast'; \u00e8 il capoluogo amministrativo dell'omonimo rajon.\nStoria.\nRisalente al 1389, quando venne fondata con il nome di Rogo\u017e (\u0420\u043e\u0433\u043e\u0436\u044c), fu denominata successivamente Staryj Rogo\u017eskij Jam (\u0421\u0442\u0430\u0440\u044b\u0439 \u0420\u043e\u0433\u043e\u0436\u0441\u043a\u0438\u0439 \u042f\u043c) e Bogorodsk (\u0411\u043e\u0433\u043e\u0440\u043e\u0434\u0441\u043a); venne dichiarata citt\u00e0 dalla zarina Caterina II nel 1781, mentre il nome attuale, in onore di Viktor Pavlovi\u010d Nogin, arriv\u00f2 solo nel 1930.\nOggi Noginsk \u00e8 un centro prevalentemente industriale, specializzato nel ramo tessile."}
{"id": "891461", "revid": "38120", "url": "https://it.wikipedia.org/wiki?curid=891461", "title": "Santander Consumer Bank", "text": "La Santander Consumer Bank AG \u00e8 un istituto di credito tedesco nella forma legale di una societ\u00e0 per azioni (Aktiengesellschaft, AG) con sede in M\u00f6nchengladbach (Renania Settentrionale-Vestfalia, Germania) ed \u00e8 al cento per cento una filiale del gruppo spagnolo Santander.\nL'enfasi dell'impresa \u00e8 l'assegnazione di prestiti ai consumatori per l'acquisizione di merci diverse, per esempio automobili, lavatrici, mobilia, viaggi ed altri articoli di consumo. Spesso tramite la cooperazione diretta con le ditte di commercio rispettive. Queste imprese usano i finanziamenti come strumento di promozione di vendite.\nUn'altra divisione \u00e8 l'area di affari bancari diretti o tramite filiali con clienti riservati. La Banca Santander Consumer AG gestisce attualmente in Germania 59 filiali e 8 centri di vendita per negozianti (H\u00e4ndler-Vertriebs-Center, HVC) nelle conurbazioni di M\u00f6nchengladbach, Amburgo, Francoforte, Lipsia, Monaco di Baviera, Hannover e Berlino. Inoltre, la Banca Santander Consumer AG gestisce momentaneamente 15 uffici associati che servono soltanto la consultazione di accreditamento e non hanno cassa, bancomat n\u00e9 stampatrice di conti nei locali.\nFino al 2008 dovr\u00e0 aumentare il numero di uffici associati fino a 100. Tutti i servizi di credito e operazioni bancarie sono offerti inoltre direttamente via banca online e per telefono. Fra i risparmiatori questa banca si \u00e8 fatto un nome a causa dell'alto interesse medio.\n\u00c8 specialmente apprezzato il cosiddetto \u201cconto di gestione dei soldi\u201d (conto bancario giornaliero \u201cTagesgeldkonto\u201d). Secondo informazioni di stampa, questa banca ha pi\u00f9 di 3 milioni di clienti.\nLa Santander Consumer Bank AG \u00e8 membro dell'Associazione delle Banche Tedesche.\nFra le 100 pi\u00f9 grandi banche in Germania, questa banca occupa il posto 62 (dati 2005), secondo la rivista tecnica \u201cDie Bank\u201d.\nSantander Consumer Bank in Italia.\nIn Italia \u00e8 presente come Santander Consumer Bank S.p.A., banca specializzata in prestiti personali, credito al consumo, cessione del quinto e carte di credito Inoltre offre dei conti deposito liberi e vincolati per i risparmiatori privati. Santander Consumer Bank parte di un gruppo bancario, nato in Spagna, con sede in tutta Europa. \u00c8 specializzata nell'erogazione di Prestiti Personali, Cessione del Quinto, Conti Deposito, Assicurazioni e Carte di Credito. Supporta inoltre il Credito al Consumo. Ha sede in Torino, Corso Massimo d'Azeglio 33/E ma \u00e8 presente su tutto il territorio nazionale con circa 200 punti Santander.\nAttualmente \u00e8 partner finanziario di Kia Motors e di Hyundai Motor Company per quanto concerne il Credito Finalizzato e il Leasing per gli Autoveicoli"}
{"id": "891462", "revid": "827882", "url": "https://it.wikipedia.org/wiki?curid=891462", "title": "Fondue fribourgeoise", "text": "La fondue fribourgeoise (\"fondue ti\u00e8de\" o \"fondue pur vacherin\") \u00e8 una fonduta svizzera a base di formaggio vacherin fribourgeois. \n\u00c8 molto unta e pi\u00f9 digeribile rispetto alle altre fondute al formaggio (ma pi\u00f9 difficile da preparare). Si serve a tavola accompagnata da pane o patate. Tradizionalmente, in Svizzera viene servita con del vino bianco secco."}
{"id": "891466", "revid": "37401", "url": "https://it.wikipedia.org/wiki?curid=891466", "title": "Gallia Lugdunense", "text": "La Gallia Lugdunense era una provincia dell'Impero romano, situata nella Gallia (odierna Francia). Plinio il Vecchio nella \"Naturalis historia\" dedica un capitolo alla Lugdunense:\nStatuto.\nPrendeva il nome dalla sua capitale, Lugdunum (oggi Lione), forse la citt\u00e0 pi\u00f9 grande d'Europa ad ovest dell'Italia e la pi\u00f9 grande zecca imperiale.\nIn occasione della divisione del territorio gallico in tre province in aggiunta alla gi\u00e0 esistente Gallia Narbonense, nel 27 a.C., Lione divenne capitale della \"Gallia Lugdunense\". Sulle pendici della collina di \"Croix-Rousse\", a Lugdunum, si innalz\u00f2 il santuario federale delle Tre Gallie, dove ogni anno si radunavano i delegati delle trib\u00f9 galliche per celebrare il culto di Roma e dell'imperatore regnante.\nIn et\u00e0 alto-imperiale era governata da un legato imperiale.\nStoria.\nConquista romana.\nLa prima penetrazione romana nell'area a nord di \"Lugdunum\", futura provincia della \"Lugdunensis\", avvenne nel 58 a.C., dopo che Gaio Giulio Cesare rifiut\u00f2 di far transitare il popolo celtico degli Elvezi nella provincia romana della Narbonense. Gli Elvezi, allora, tentando di sfondare la linea difensiva creata dai Romani, si risolsero a trattare coi Sequani per ottenere il permesso di attraversare le loro terre ed alla fine lo ottennero. Cesare avrebbe potuto, a questo punto, disinteressarsi alla questione dato che gli Elvezi non avrebbero pi\u00f9 attraversato i territori romani, ma il timore di rimandare il problema, o forse l'ormai maturata decisione di portare la guerra in Gallia e di sottometterla, lo convinsero che doveva intervenire senza attendere un nuovo pretesto.\nNel \"De bello Gallico\", Cesare addusse diverse motivazioni per giustificare la sua azione:\nCesare lasci\u00f2 a guardia del vallo appena costruito lungo il Rodano alcune coorti, sotto il comando di un suo luogotenente, Tito Labieno; con il resto dell'esercito pari a circa 5 legioni abbondanti mosse all'inseguimento degli Elvezi.\nGli Elvezi avevano gi\u00e0 attraversato il paese dei Sequani, come concordato, ma si erano lasciati andare a saccheggi nel vicino paese degli Edui, tanto che questi ultimi furono costretti a chiedere l'intervento romano. Cesare, ormai convinto da questi fatti, decise di intervenire. Lo scontro avvenne nei pressi del fiume Arar, mentre le armate degli Elvezi erano intente ad attraversarlo. Cesare, infatti, assal\u00ec questo popolo mentre, carichi dei loro bagagli, stava ancora traghettando sulla sponda destra del fiume Arar. Ne uccise una moltitudine mentre gli altri scappavano, nascondendosi nei vicini boschi. Al termine di questo primo combattimento, costru\u00ec un ponte sul fiume fece passare dall'altra parte le legioni all'inseguimento degli Elvezi.\nGli Elvezi, turbati dalla sconfitta e dalla rapidit\u00e0 con cui Cesare aveva provveduto alla costruzione del ponte (un solo giorno, contro i venti giorni impiegati dagli Elvezi), mandarono una delegazione per trattare con il generale romano, a capo della quale vi era Divicone, famoso tra la sua gente per aver condotto alla vittoria le armate degli Elvezi nel 107 a.C. contro Longino. Divicone, senza alcuna soggezione nei confronti di Cesare, rivel\u00f2 che gli Elvezi erano disposti ad accettare l'assegnazione di terre che il generale romano avesse loro riservato, in cambio della pace. Cesare, da parte sua, chiese a garanzia alcuni ostaggi e volle che fossero soddisfatte le richieste di Edui e Allobrogi, danneggiati dalle incursioni elvetiche. Divicone fu costretto a rifiutare tali richieste, che reputava ingiuste, forse sospettando trattarsi di un pretesto per continuare la guerra. Non fu raggiunto alcun accordo e la marcia degli Elvezi continu\u00f2 verso nord per altri 14 giorni.\nCesare prov\u00f2 a stuzzicare il nemico in marcia, poco dopo, inviando contro di loro cavalieri (in minoranza romani, in maggioranza della trib\u00f9 degli Edui, comandati da Dumnorige), che furono per\u00f2 battuti da una forza numericamente di molto inferiore (si parla di soli 500 cavalieri della retroguardia degli Elvezi), a causa della scarsa volont\u00e0 di combattere dei cavalieri galli. I sospetti ricaddero sul fratello del capo degli Edui, Dumnorige, del quale si \"scopr\u00ec\" l'aver mantenuto rapporti di amicizia con il popolo degli Elvezi. Fu graziato da Cesare soltanto in virt\u00f9 dell'amicizia che nutriva nei confronti di suo fratello Diviziaco, oltre che per il timore che, qualora l'avesse giustiziato, Diviziaco avrebbe potuto schierarsi contro i Romani. Cesare decise cos\u00ec di porre Dumnorige sotto stretta sorveglianza, guadagnandosi nuova riconoscenza da parte del principe degli Edui Diviziaco.\nDopo 14 giorni di inseguimento fino alla capitale degli Edui, Cesare decise di affrontare il nemico nei pressi di Bibracte (sul Mont Beuvray), dove Cesare riusc\u00ec a battere definitivamente gli Elvezi ed i loro alleati (Battaglia di Bibracte). Secondo il racconto cesariano, tra i vinti sopravvissero solo persone, su un totale iniziale di .\nDopo la resa, il generale romano ordin\u00f2 agli Elvezi di tornare nelle proprie terre, cos\u00ec da evitare che queste fossero occupate dai vicini Germani che si trovavano al di l\u00e0 di Reno e Danubio. Ai Galli Boi ( circa) fu invece concesso di stanziarsi nelle terre degli Edui, nei pressi della citt\u00e0 di Gorgobina.\nNel 57 a.C., al termine della seconda campagna, dopo aver sottomesso tutta la Gallia Belgica, comprese le terri di Nervi, Atuatuci, Viromandui, Atrebati ed Eburoni, Cesare dispose che il suo legato Publio Licinio Crasso, figlio del triumviro Marco Licinio Crasso, insieme alla \"legio\" VII, fosse inviata ad occidente per sottomettere le trib\u00f9 delle regioni costiere dell'Oceano Atlantico, tra le odierne Normandia e Garonna. Un altro legato, Galba, fu inviato con la \"legio\" XII e parte della cavalleria nelle terre dei Nantuati, dei Veragri e dei Seduni, che si trovano tra i territori degli Allobrogi, il lago Lemano, il fiume Rodano e le Alpi. Cesare, una volta poste tutte le legioni nei quartieri d'inverno (tra i Carnuti, gli Andi, i Turoni ed i popoli dove aveva appena condotto la guerra), fece ritorno in Italia.\nPartito Cesare, il legato Galba, che aveva come compito quello di aprire la via delle Alpi tra la Gallia Comata e la Gallia Cisalpina, trovandosi a dover combattere contro un nemico nettamente superiore in numero, fu costretto ad abbandonare il \"vicus\" celtico di Octodurus, dove aveva posto i suoi accampamenti invernali, e a ritirarsi nel Paese amico degli Allobrogi. L'anno seguente, nel 56 a.C. i popoli della costa occidentale tornarono sul piede di guerra:\nI Veneti decisero di trattenere i due ambasciatori inviati da Cesare, Silio e Velanio, pensando di poter cos\u00ec riavere gli ostaggi che avevano consegnato a Crasso. Il loro esempio fu seguito dai popoli confinanti, che trattennero Trebio e Terrasidio e poco dopo decisero di legarsi con reciproci giuramenti di alleanza e fedelt\u00e0 contro il comune nemico romano. Alla fine tutti i territori costieri della Gallia occidentale si sollevarono. I Galli perci\u00f2 inviarono a Crasso un ultimatum, pretendendo la restituzione degli ostaggi se voleva rivedere vivi i suoi ufficiali.\nCesare, informato di quanto era accaduto, prevedendo un possibile ed imminente scontro navale con questo popolo di abili marinai, ordin\u00f2 ai suoi uomini di costruire sulla Loira una flotta di navi da guerra, adatte anche ad affrontare il mare, e arruol\u00f2 rematori e timonieri nella provincia. Frattanto i Veneti e i loro alleati, saputo dell'arrivo di Cesare e resisi conto di quanto fosse grave l'aver scatenato l'ira del generale romano, decisero di prepararsi alla guerra, soprattutto provvedendo agli armamenti delle navi. Confidavano molto nella conoscenza dei luoghi, a loro tanto familiari.\nDivisione augustea.\nFu Augusto a dividere la Gallia Comata in tre diverse province, oltre alla Narbonense: la \"Gallia Aquitania\", la \"Gallia Belgica\" e la \"Gallia Lugdunanese\".\nDai Giulio-Claudii a Diocleziano.\nClaudio, nato nella capitale della provincia \"Lugdunensis\", \"Lugdunum\", permise ai senatori di origine gallica di confluire nel Senato, formalizzando un'integrazione oramai compiuta.\nTardo impero.\nCon la riforma tetrarchica di Diocleziano (296), divenne la principale provincia della diocesi di Gallia. La provincia in quest'occasione venne divisa fra Lugdunensis prima (Borgogna), Lugdunensis secunda (Normandia), Lugdunensis tertia (Bretagna, Loira) e Lugdunensis quarta o Senonia (Parigi, Orl\u00e9ans) e fece parte della Diocesi di Gallia assieme alle rimanenti province di Germania inferiore e superiore, Sequana (il Giura, nell'ovest della Svizzera), le Alpi Pennine e le Alpi Atrectiane.\nIntorno al 407 fu devastata, come il resto della Gallia, dagli invasori del Reno del 406, Vandali, Alani e Svevi, che tuttavia l'abbandonarono per dirigersi a sud, in direzione della Spagna. Nel 407 fu sottratta al governo centrale di Ravenna, con il resto della Gallia e la Spagna, da Costantino III, un usurpatore insorto in Britannia che era accorso in Gallia con le sue truppe britanniche per difenderla dagli invasori del Reno. Costantino III, anche se ottenne taluni successi minori contro gli invasori, non pot\u00e9 impedire che essi si impadronissero di gran parte della Spagna, e nel 409 la parte occidentale della Lugdunensis, corrispondente alla regione dell'Armorica, si rivolt\u00f2 al governo dell'usurpatore, finendo sotto il controllo di gruppi autonomisti locali etichettati dai Romani come \"Bagaudi\" (briganti):\nNel 417, sconfitto l'usurpatore Costantino III, il generale Flavio Costanzo invi\u00f2 un suo sottoposto, Exuperanzio, a recuperare l'Armorica ai Bagaudi, missione che se ebbe successo, non imped\u00ec lo scoppio in seguito di ulteriori rivolte bagaude. Nel 437, infatti, i Bagaudi, condotti da un certo Tibattone, insorsero ma vennero sconfitti dal generale Ezio con l'aiuto degli Unni. Per dare una stabilit\u00e0 a lungo termine alla regione e impedire lo scoppio di ulteriori rivolte locali, Ezio stanzi\u00f2 nella regione \"foederati\" Alani, tattica adoperata dal medesimo generale anche in altre regioni della Gallia (con i Burgundi nella Sapaudia e con altri Alani a Valence) e che fin\u00ec per generare le proteste dei proprietari terrieri espropriati dai propri terreni dai \"foederati\". Nel 448 scoppi\u00f2 una nuova rivolta di Bagaudi in Armorica, nuovamente sedata da Ezio. Intorno al 460 la regione sub\u00ec la migrazione di Britanni in fuga dalla Britannia invasa dai Sassoni.\nQuanto all'area di Lione, in quell'area si erano insediati i Burgundi, che dopo la sconfitta subita nel 436/437 per opera di Ezio e dei suoi alleati Unni, intorno al 442 erano stati stanziati come \"foederati\" da Ezio in Sapaudia, nei pressi del lago di Ginevra. Nel 457 la citt\u00e0 di Lione non riconobbe Maggioriano come imperatore e si rivolt\u00f2 insieme ai Burgundi; la rivolta venne per\u00f2 rapidamente sedata da un ufficiale di Maggioriano, Egidio, \"magister militum per Gallias\", e nel 458 lo stesso imperatore, varcate le Alpi, visit\u00f2 la citt\u00e0. Maggioriano ottenne il favore dei senatori gallici a Lione e riusc\u00ec inoltre a ricondurre all'obbedienza i Visigoti. Ristabilita l'autorit\u00e0 imperiale in Gallia, l'Imperatore pot\u00e9 volgersi verso i Vandali, ma la sua flotta venne distrutta da un attacco nemico con l'aiuto di traditori. Rinunciata alla spedizione africana, Maggioriano, al ritorno in Italia, venne ucciso in una rivolta (461). Il generale romano-visigoto-burgundo Ricimero nomin\u00f2 come imperatore fantoccio Libio Severo, che per\u00f2 non fu riconosciuto dal \"magister militum per Gallias\" Egidio, nel frattempo diventato anche re dei Franchi. Ricimero, per ottenere dai Visigoti e dai Burgundi il sostegno militare contro Egidio, che si era rivoltato, dovette cedere ai Visigoti Narbona e permettere ai Burgundi di espandersi nella Valle del Rodano; inoltre nomin\u00f2 il re burgundo Gundioco \"magister militum per Gallias\". La rivolta di Egidio ebbe termine nel 464, quando fu ucciso e i Franchi elessero come loro nuovo re Childerico I. Il figlio di Egidio, Siagro, stacc\u00f2 comunque la Gallia Lugdunense e ci\u00f2 che rimaneva della Gallia romana a nord della Loira dall'Impero, costituendo un dominio indipendente con sede Soissons. Questo regno, definito comunemente Regno di Soissons, cadde nel 486, quando Siagro, \"re dei Romani\", fu vinto presso Soissons, dai Franchi di re Clodoveo I.\nGeografia politica ed economica.\nIn origine la provincia si estendeva dai fiumi Senna e Marna, nel nord-est, alla Garonna, nel sud-ovest. Al tempo di Augusto l'area tra la Loira e la Garonna fu data alla provincia della Gallia Aquitania, mentre la zona centro-orientale and\u00f2 alla nuova provincia della Germania Superiore.\nI maggiori centri provinciali erano:\n\"Augustodunum\":\n\"Condate\":\n\"Lugdunum\":"}
{"id": "891477", "revid": "64860", "url": "https://it.wikipedia.org/wiki?curid=891477", "title": "Agglutination Metal Festival", "text": "L'Agglutination Metal Festival \u00e8 un festival heavy metal italiano nato nel 1995, tra i primi festival italiani del genere ed uno dei pi\u00f9 longevi a livello europeo.\nSi svolge annualmente in Basilicata, tra i comuni di Chiaromonte, Sant'Arcangelo e Senise, in provincia di Potenza.\nNato a Chiaromonte, per promuovere gruppi emergenti della zona, ha iniziato ad espandersi con gli anni tanto da diventare uno dei pi\u00f9 importanti festival heavy metal del centro-sud Italia. L'edizione del 1997, con gli Overkill come headliner, ha registrato un'affluenza di circa 4.000 persone, secondo le cifre fornite dall'organizzazione.\nOltre agli Overkill, altre band importanti che vi hanno partecipato sono Carcass, Gamma Ray, Venom, Cannibal Corpse, Exodus, Mayhem, Vader, Dark Tranquillity, Marduk, Stratovarius e tra i gruppi italiani Rhapsody of Fire, Death SS, Labyrinth, Necrodeath, Theatres des Vampires, Novembre e Stormlord.\nL'edizione 2020 non \u00e8 stata organizzata principalmente per ragioni economiche. La dichiarazione \u00e8 stata rilasciata nel febbraio 2020, circa un mese prima dell'inizio del lockdown dovuto alla pandemia di COVID-19. Per il protrarsi delle misure contenitive, il festival \u00e8, tuttora, inattivo.\nPartecipanti.\n1995 (agosto, Chiaromonte).\nMarshall e altri gruppi minori lucani\n1996 (agosto, Chiaromonte).\nWhite Skull, Lost Innocence e altri gruppi minori lucani\n1997 (12 agosto, Chiaromonte).\nOverkill, White Skull, Megora, Aggressive Fear, In Human Memories, Deleterio, Black Sunrise, Flash Terrorist, Stormlord, Harem, Funeral Fuck\n1998 (11 agosto, Chiaromonte).\nAthena, Undertakers, Lacrima Christi, Heimdall, Glacial Fear, Inchiuvatu, Hastings, Aura, Memories of a Lost Soul, Unthory, Black Sunrise, Funeral Fuck\n1999 (13 agosto, Chiaromonte).\nWhite Skull, Moonlight Comedy, Ahriman, Tenebrae Oburiuntur, Obscure Devotion, 3rd, Terremoto, Kiss of Death, Pino Miale\n2000 (12 agosto, Chiaromonte).\nDomine, Vision Divine, Undertakers, Glacial Fear, Stormlord, Art Inferno, Arcadia, Steel Cage, Humanity Eclipse, Eden Shape\n2001 (11 agosto, Chiaromonte).\nAncient, Thoten, White Skull, Secret Sphere, Highlord, The Black, Natron, Schizo, Glacial Fear, Requiem K626, Brazen, Enemynside, Dark Secret, Rainy Night\n2002 (12 agosto, Chiaromonte).\nDestruction, Vicious Rumors, Drakkar, Undertakers, Stormlord, Heimdall, Infernal Poetry, Holy Knights, Adimiron\n2003, (9 agosto, Chiaromonte).\nVirgin Steele, Labyrinth, Theatres des Vampires, Beholder, Fire Trails, Elvenking, Marshall, Rosae Crucis, Mantra, Requiem K626, Hunchback\n2004 (12 agosto, Chiaromonte).\nIron Savior, Marduk, Crystal Ball, Novembre, Centvrion, Thy Majestie, Rain, Nameless Crime, Disguise, Walkyrya\n2005 (13 agosto, Chiaromonte).\nMayhem, Freedom Call, Necrodeath, Mesmerize, Schizo, Valiance\n2006 (10 agosto, Chiaromonte).\nVision Divine, Sinister, Majesty, Dark Lunacy, Marshall, Pandaemonium, Kragens, Aleph, Infernal Angels, Megawatt\n2007 (11 agosto, Sant'Arcangelo).\nGamma Ray, Tankard, Fire Trails, Dark Lunacy, Kaledon, Golem, Infernal Angels\n2008 (9 agosto, Sant'Arcangelo).\nDark Tranquillity, Vision Divine, Dismember, Domine, Metal Gang, DGM, Savior from Anger, DenieD, Nefertum\n2009 (10 agosto, Sant'Arcangelo).\nU.D.O., Vader, Extrema, Fabio Lione Project with Ancestral, Forgotten Tomb, Fratello Metallo, Trick or Treat, Ecnephias, Symbolyc\n2010 (9 agosto, Sant'Arcangelo).\nCannibal Corpse, Korpiklaani, Pino Scotto, Handful of Hate, Airborn, Marshall, Ver Sacrum, Solisia\n2011 (20 agosto, Chiaromonte).\nBulldozer, Majesty, B\u00f6mbers, Node, PTSD, Tyrannizer Order, Aura, Stige\n2012 (25 agosto, Chiaromonte).\nDark Tranquillity, Rhapsody of Fire, Rotting Christ, Ecnephias, Vexed, Lunocode, Poemisia, Twilight Gate, Ghost Booster\n2013 (10 agosto, Senise).\nOverkill, Stratovarius, Marduk, Eldritch, Folkstone, Heavenshine, Blind Horizon, Reb\u00fcrn\n2014 (23 agosto, Senise).\nCarcass, Entombed A.D., Belphegor, Buffalo Grillz, Elvenking, Eversin, Sinheresy, Lehman\n2015 (9 agosto, Chiaromonte).\nObituary, Edguy, Inquisition, Necrodeath, Forgotten Tomb, Arthemis, Feline Melinda, Carthagods\n2016 (21 agosto, Chiaromonte).\nTherion, Exodus, Taake, Fleshgod Apocalypse, Nanowar of Steel, Dewfall, De La Muerte, Real Chaos\n2017 (19 agosto, Chiaromonte).\nVenom, Sodom, White Skull, In.Si.Dia, Assaulter, Gravestone, Ghost of Mary, Memories of a Lost Soul\n2018 (19 agosto, Chiaromonte).\nDeath SS, Pestilence, Folkstone, Necrodeath, Witchunter, Ad Noctem Funeriis, Circle of Witches, Rome in Monochrome\n2019 (17 agosto, Chiaromonte).\nNapalm Death, Death Angel, Carpathian Forest, Strana Officina, Carthagods, The Black, Scream Baby Scream"}
{"id": "891480", "revid": "599013", "url": "https://it.wikipedia.org/wiki?curid=891480", "title": "Chiesa dei Santi Pietro e Paolo dei Greci", "text": "La chiesa dei Santi Pietro e Paolo, nota in passato come \"dei Greci\". Greci sta per greco-cafolica, termine tecnico usato dalla Chiesa ortodossa per indicare quelle chiese che seguono la liturgia ortodossa. Si erge nel centro storico di Napoli, in via San Tommaso d\u2019Aquino 51. \nInizialmente dedicata ai dodici Apostoli, la chiesa venne costruita nel 1518 per volere del cavaliere Tommaso Assan Paleologo della famiglia dei Paleologi, l'ultima dinastia a governare l'Impero bizantino, e officiava la liturgia per quelle popolazioni esuli dell'Epiro e della Morea secondo il rito greco-bizantino. \nAlla fine del XIX secolo, la chiesa divenne propriet\u00e0 dello Stato greco e della Chiesa greco-ortodossa.\nDa qualche anno la chiesa \u00e8 in concessione all'Arcidiocesi ortodossa d'Italia e Malta.\nStoria.\nNel 1518 Tommaso Paleologo, cavaliere della Morea, chiese al re di Spagna Carlo I la concessione di un luogo che era stato di Pietro Faldes. L\u2019imperatore, con \"real carta\", ordin\u00f2 al vicer\u00e9 Raimondo de Cardona di dare un sussidio di 500 ducati per la costruzione della chiesa dedicata ai dodici Apostoli, la prima chiesa nazionale straniera in citt\u00e0, con la riserva della regia protezione.\nTommaso era figlio di Demetrio Assan Paleologo (despota di Acaia e Corinto, senatore di Costantinopoli) e Teodora Asanina, figlia di Paolo Asanes della dinastia Asen. Il nonno paterno era Demetrios Palaiologos, despota della Morea de jure dal 1428 al 1460 e de facto dal 1436 al 1438 e dal 1451 al 1460. Dopo l'invasione ottomana Tommaso si trov\u00f2 al cospetto della corte di Ferrante d'Aragona, re di Napoli dal 1458 al 1494.\nL'arrivo degli albanesi, di cui numerosi arvaniti dalla Morea, attuale Peloponneso in Grecia (da Corone, Modone, e Patrasso) a causa dell'invasione turco-ottomana, dopo l'occupazione di Corone da parte delle armate imperiali (1532-1534) aument\u00f2 la popolazione arvanita-albanese della citt\u00e0 di Napoli dove si insediarono nella strada detta \"vico dei Greci\" e l'imperatore Carlo V concesse loro la chiesa devoluta alla Regia Corte per mancanza di legittimi discendenti del Paleologo, riserbandosi espressamente la sua Regal Protezione. I Coronei acquistarono la chiesa, la ribattezzarono con il nome dei santi Pietro e Paolo e fondarono una confraternita nella chiesa stessa nel 1536, due anni dopo il loro arrivo.\nNel frattempo, papa Paolo III, con la bolla del 29 giugno 1536 autorizz\u00f2 i Coronei a professare liberamente la propria fede, secondo il loro rito, e un'altra del 16 dicembre 1544 dava loro la licenza per celebrare nella chiesa costruita da Tommaso Assan Paleologo.\nNel 1544, fu concesso di utilizzare l\u2019edificio per il culto bizantino.\nNel 1617 l'edificio religioso fu ampliato, annettendo anche un conservatorio per i bambini; all'epoca di questo intervento risale anche la nuova intitolazione ai Santi Pietro e Paolo.\nNella Chiesa continuarono a riunirsi gli italo-albanesi cattolici di rito greco, ai quali si affiancarono nel XIX secolo uno sparuto nucleo di greci ortodossi, i quali pretesero in pieno periodo nazionalistico Ottocentesco, il possesso della struttura, in quanto, a modo loro, \"greca\" d'etnia.\nAgli inizi del XIX secolo un medico di San Demetrio Corone (CS), che voleva diventare \"nobile coroneo\" di titolo per entrare nella corte di Napoli, non riuscendo nell'intento, fin\u00ec per fare la spia borbonica controllando i cittadini italo-albanesi di rito greco, detti appunto \"greci\", che risaputi era repubblicani e frequentavano il sacro edificio. Negli anni '90 dell'Ottocento Francesco Crispi, anch'egli di origini albanesi, considerato il luogo covo dello spionaggio, cedette per controparte la Chiesa allo Stato greco e alla sua chiesa nazionale per motivi politici.\nDopo le problematicit\u00e0 etniche-religiose nate a seguire l'Unit\u00e0 d'Italia tra albanesi di rito greco-bizantino e greci ortodossi di Grecia su chi dovesse detenere la chiesa, la sentenza della seconda sezione della Corte di Appello di Napoli nella causa della chiesa e confraternita dei \"Greci\" del 1868 dichiar\u00f2 che la chiesa dei Santi Pietro e Paolo era nata e apparteneva storicamente alla comunit\u00e0 albanese di rito greco-bizantino, cos\u00ec citando:\nLa libert\u00e0 dei culti seguita dall'Unit\u00e0 d'Italia comunque non cambi\u00f2 la situazione della chiesa dei Santi Pietro e Paolo nei confronti dello Stato greco.\nDa alcuni anni la chiesa \u00e8 affidata alla Chiesa ortodossa d\u2019Italia e Malta.\nNell'ottobre 2007, la chiesa ha ricevuto la visita del patriarca ecumenico di Costantinopoli Bartolomeo I.\nOpere.\nDelle decorazioni di Belisario Corenzio oggi restano solo poche tracce frammentarie.\nNella chiesa vi sono cinquanta icone post-bizantine, delle quali pi\u00f9 di quaranta sono di Eustachio Caruso di Cefalonia. Degna di menzione \u00e8 anche una tela di Paolo De Matteis collocata nella seconda cappella a destra."}
{"id": "891482", "revid": "1433186", "url": "https://it.wikipedia.org/wiki?curid=891482", "title": "Villalba (Porto Rico)", "text": "Villalba \u00e8 una citt\u00e0 di Porto Rico situata nell'entroterra meridionale dell'isola. L'area comunale confina a nord con Orocovis, a est con Coamo e a sud e a ovest con Juana D\u00edaz. Il comune, che fu fondato nel 1917, oggi conta una popolazione di quasi 25.000 abitanti ed \u00e8 suddiviso in 7 circoscrizioni (\"barrios\")."}
{"id": "891483", "revid": "200568", "url": "https://it.wikipedia.org/wiki?curid=891483", "title": "Abbazia della Cervara", "text": "L'abbazia della Cervara, o abbazia di San Girolamo al Monte di Portofino, \u00e8 un ex complesso monastico, luogo di culto cattolico, situato lungo la strada provinciale 227 che da Santa Margherita Ligure porta al borgo di Portofino. \nL'abbazia \u00e8 circondata da vari giardini, tra cui un giardino all'italiana a picco sul mare. Fa parte del network dei Grandi Giardini Italiani, dell'Associazione delle Dimore Storiche e dei Ligurian Gardens.\nStoria.\nOrigine del nome.\nNel medioevo questo luogo, come tutto il tratto di costa affacciata sul golfo del Tigullio che scende a picco sul mare verso Portofino, era detto Silvaria (da \"silvas\", la parola latina che significa \"boschi\"), perch\u00e9 era fitto di vegetazione. Il termine Silvaria venne poi italianizzato in \"Cervara\".\nDescrizione.\nL'edificio fu costruito nel 1361 su idea di Ottone Lanfranco, cappellano monaco genovese dell'abbazia di Santo Stefano di Genova, e dopo il consenso espresso dai monaci colombaniani, proprietari del terreno, nel marzo del 1360. In pochi anni fu eretto il monastero colombaniano intitolato a san Girolamo.\nIn seno alla politica innovatrice di papa Eugenio IV, che successivamente alla ricomposizione del \"Piccolo Scisma\" introduceva nelle chiese e nei conventi strategici ordini a lui favorevoli e intellettualmente validi, anche in relazione alla diffusione dell'umanesimo rinascimentale, vennero posti a dirigere la Cervara i monaci benedettini di Cassino dell'ordine monastico (dal saio nero). Era lo stesso processo che in altre chiese genovesi, specie di quelle in cui vigeva la regola di san Colombano (dalla tonica monastica bianca), introduceva questi ordini: come in Santa Maria di Castello, alla Santissima Annunziata di Sturla, alla Madonna del Monte, alla Certosa di Rivarolo.\nI Benedettini monastici acquisirono la struttura nel 1420, dopo i gravosi danneggiamenti dovuti al conflitto tra guelfi e ghibellini. La struttura divenne casa madre di un'autonoma congregazione dell'Ordine cassinese, incorporando anche l'abbazia di San Fruttuoso di Capodimonte, vicino a Camogli, della quale lo stesso pontefice Eugenio IV nel 1435 dispose lavori di restauro.\nDal punto di vista della storia dell'arte il monastero divenne il simbolo della diffusione della cultura fiamminga in Liguria, fatto di cui si ricorda soprattutto la presenza nel convento del Polittico di David, il pi\u00f9 noto, e il trittico portatile con l\"'Adorazione dei Magi\" (ora conservato nelle sale di palazzo Bianco a Genova) di Pieter Coecke van Aelst, autore fiammingo della met\u00e0 del Cinquecento, attivo ad Anversa, che stilisticamente guarda al manierismo italiano.\nIl monastero della Cervara fu eletto al titolo di abbazia nel 1546, fortificando ulteriormente la struttura a causa delle scorrerie e saccheggi dei pirati saraceni nelle vicine cittadine di Santa Margherita Ligure, Rapallo, Camogli e Recco. L'edificio sub\u00ec quindi una notevole mutazione architettonica, specie con i nuovi chiostri e la torre campanaria.\nSul finire del XVIII secolo, in seguito alla soppressione degli ordini religiosi nel 1798-1799 imposta dalla Repubblica Ligure al tempo di Napoleone Bonaparte, il complesso venne abbandonato e saccheggiato ed infine adibito a casa colonica-abitazione. Nel 1804 monaci trappisti venuti dalla Francia acquisirono il complesso monastico aprendo una scuola, ma gi\u00e0 nel 1811 lasciarono il convento. Divenuto propriet\u00e0 dell'arcidiocesi di Genova, l'intero complesso fu messo in vendita nel 1859.\nNel 1868 fu acquistato dal marchese Giacomo Filippo Durazzo e tre anni dopo (1871) ceduto ai padri Somaschi. Dal 1901 al 1937 fu affidato ai certosini francesi.\nLa Cervara nel 1912 \u00e8 stata dichiarata \"monumento nazionale italiano\" e fa parte della rete dei Grandi Giardini Italiani, dell'Associazione delle Dimore Storiche Italiane e dell'associazione Ligurian Gardens.\nL'abbazia dal 1937 appartiene a privati e viene aperta al pubblico in occasione di spettacoli culturali, concerti musicali e visite guidate. La visita \u00e8 inoltre possibile anche su appuntamento.\nRestauri.\nL'abbazia fu rimaneggiata per la prima volta nel XVI secolo, con lavori nell'abside maggiore, mentre nel corso del Seicento furono modificati l'altare maggiore e il coro. Nel XVIII secolo furono aggiunte ulteriori decorazioni in marmo e la completa tinteggiatura delle pareti.\nGli attuali proprietari, subito dopo aver acquistato l'abbazia, hanno dato inizio ad un'opera di restauro senza precedenti, che sta restituendo al monastero la sua antica bellezza.\nIl lungo e accurato restauro ha come obiettivo il pieno recupero del monumento ed \u00e8 curato per la parte strutturale dall'architetto Mide Osculati, mentre per la parte pittorica dalla restauratrice Pinin Brambilla Barcilon (direttrice del restauro dell\"'Ultima cena\" di Leonardo da Vinci e del Centro per la Conservazione e il Restauro \"La Venaria Reale\"), sotto la supervisione e con la collaborazione della Soprintendenza per i Beni Ambientali e Architettonici della Liguria.\nNel corso del 2011 \u00e8 stata recuperata un'altra camera nella torre-prigione di Francesco I: una lapide, che ne ricorda il soggiorno forzato, riporta la celebre frase che scrisse alla madre Luisa di Savoia la sera della disastrosa battaglia di Pavia (24 febbraio 1525) contro l'esercito dell'imperatore Carlo V: \u00abTutto \u00e8 perduto, fuorch\u00e9 l'onore!\u00bb.\nL'abbazia.\nIl complesso abbaziale comprende una chiesa consacrata, un chiostro cinquecentesco, la torre, il corpo principale dell'edificio e uno splendido giardino all'italiana.\nLa chiesa e il chiostro.\nLa chiesa ha pianta a croce latina, resa suggestiva dalla caratteristica abside inclinata che simula il capo reclinato di Cristo, e da una torre campanaria.\nLe colonne che separano le tre navate appaiono essere costruite con blocchi alternati ardesia e marmo, nel tipico stile architettonico ligure, sono in realt\u00e0 di mattoni ricoperti da intonaco bicolore.\nDurante i recenti lavori di restauro \u00e8 stata scoperta una sepoltura che con ogni probabilit\u00e0 \u00e8 dell'arcivescovo di Genova Guido Scetten, poeta e letterato, compagno di studi e amico di Francesco Petrarca.\nIl chiostro \u00e8 di forma quadrangolare a due ordini di volte.\nLa torre saracena.\nSi trova all'ingresso del complesso, di fronte all'ingresso della chiesa. Venne costruita in epoca cinquecentesca per difendersi dalle scorrerie dei pirati saraceni, e nonostante la sua funzione di avvistamento ha la peculiarit\u00e0 di essere in posizione arretrata rispetto al monastero, si ritiene in segno di rispetto e subordinazione alla sacralit\u00e0 di quest'ultimo.\nIl giardino all'Italiana e monumentale.\nQuello che un tempo fu l'orto dei monaci Benedettini \u00e8 oggi il solo giardino monumentale all'italiana conservato in Liguria. \u00c8 unico nel suo genere sia in quanto si affaccia direttamente sul mare (in Liguria non ne esistono altri perch\u00e9 le piante soffrono la salsedine), sia perch\u00e9 che si estende su due livelli.\nLa sensazione \u00e8 quella di essere sulla prua di una nave quasi circondati completamente dalla vista del mare e della costa: da una parte il golfo del Tigullio - che corre da Rapallo a Chiavari - dall'altra il promontorio di Portofino - con le insenature di Paraggi e Portofino.\nIl giardino all'italiana \u00e8 semplice, lineare, proporzionato, senza indulgenze formali, senza essenze dalla fioritura vistosa e chiassosa, come si conviene ad un luogo che fu religioso.\nIl giardino monumentale, \u00e8 creato con siepi di bosso (\"Buxus sempervirens L.\") e raffinate realizzazioni di arte topiaria a coni e coni gradonati che circondano la fontana in marmo del XVII secolo raffigurante un putto.\nIntorno al giardino e all'edificio principale, terrazze e giardini si alternano incorniciati da pergole, colonne dipinte o di mattone, piante rare e fioriture eccezionali che si rubano l'attenzione a seconda della stagione: una ombreggiata corte prende il nome da una ultra secolare e di dimensioni monumentali pianta di glicine (\"Wisteria sinensis L.\") le colonne del giardino superiore sono interamente ricoperte da gelsomino profumato (\"Trachelospermum jasminoides L.\"), la bougainvillea, i rari capperi rosa, la bignonia, l'uva, l'albero del pepe rosa, le camelie, le rose, le ortensie, le sterlizie e diverse altre specie.\nNella parte a monte, si trova un altro giardino, ricavato da un terreno una volta coltivato a fasce, da dove si perde la vista del giardino monumentale, ma non quella del mare, e si guadagna la cornice della caratteristica macchia mediterranea: l'antico bosco mediterraneo \u00e8 pieno di aromi e di fruscii. Il leccio domina incontrastato nella macchia, il pino d'Aleppo, il lentisco, il viburno, il corbezzolo e tutte le altre essenze gli fanno corona. Ognuno si \u00e8 ritagliato una nicchia nella quale prospera e fiorisce.\nIntorno, la vita brulica di esseri grandi e piccoli: dalla rara splendida farfalla \"Charaxes jasius\" che si nutre solo delle foglie dell\"'Arbutus unedo\", all'upupa schiamazzante, ad una schiera di altri svariati uccelli presenti, ma assolutamente invisibili. S'intravedono le tracce della volpe e quelle inequivocabili del cinghiale.\nIl giardino \"dei Semplici\" e quello \"delle Esperidi\".\nNella parte rivolta verso il monte, \u00e8 stato mantenuto il tradizionale orto in cui i monaci, fin dal medioevo coltivavano i \"semplici\" (variet\u00e0 vegetali con virt\u00f9 medicamentose), piante officinali ed erbe aromatiche del promontorio di Portofino; basse siepi di bosso riquadrano particelle che alternano tali coltivazioni a rari esemplari di agrumi in vasi di cotto, come era tradizione nelle abbazie.\nTra le erbe sono presenti: Calendula, \"Allium schoenoprasum\", \"Artemisia dracunculus\" (dragoncello), \"Ruta graveolens\" (erba ruta), \"Helicrysum italicum\" (elicriso), \"Melissa officinalis\", \"Mentha piperita\", \"Origanum vulgare\", \"Origanum majorana\" (maggiorana),\" Pimpinella anisum\" (anice verde o pimpinella), \"Rheum officinalis\" (rabarbaro), \"Rosmarinus officinalis\", \"Salvia officinalis\", \"Santolina chamaecyparissus\", Timo comune, \"Thimus faustini\", \"Thymus \u00d7 Citriodorus 'Anderson Gold\"' (timo a foglia gialla).\nUna porzione del giardino in cui sono coltivati, tra gli altri, il cedro pane, il limone ritorto, il limone fiorentino, il bergamotto, il chinotto, l'arancio amaro, il pompelmo, il calamondino variegato, il mandarino cinese o Nagami, la fortunella ovale o Kumquat ovale (fortunella margarita) e le \"mani di Buddha\".\nOpere.\nIl polittico della Cervara.\nIl polittico della Cervara \u00e8 una delle opere artistiche un tempo conservate all'interno dell'abbazia, e considerato uno dei pi\u00f9 grandiosi documenti della pittura fiamminga in Italia tra Quattrocento e Cinquecento. Venne realizzato da Gerard David, su commissione di Vincenzo Sauli nel 1506.\n\u00c8 dipinto a olio su tavola di rovere fiamminga, in quattro scomparti (centrale 153x89 cm, laterali, 152,5x64 cm ciascuno, superiore 102x88 cm). Il polittico fu installato sull'altare maggiore intorno alla fine dell'anno successivo alla commissione, nel 1507. In seguito allo smembramento del monastero i sette pannelli furono divisi e oggi sono conservati presso la Galleria di Palazzo Bianco di Genova, al Metropolitan Museum of Art di New York e al Louvre di Parigi.\nOspiti celebri.\nIl prestigio di San Girolamo della Cervara e la sua splendida posizione, lo resero una meta privilegiata al passaggio di personaggi illustri, le cui visite sono scritte nelle pagine della cronaca locale: dal poeta Francesco Petrarca a santa Caterina da Siena di ritorno da Avignone, da papa Gregorio XI (1376) al principe Massimiliano d'Austria a don Giovanni d'Austria, il famoso condottiero che sconfisse i Turchi nella battaglia di Lepanto del 1571; ancora, vi si recarono il letterato Alessandro Piccolomini e Guglielmo Marconi.\nVi fu anche chi si trov\u00f2 a sostare alla Cervara indipendentemente dalla propria volont\u00e0: Francesco I di Valois, re di Francia, dopo essere stato sconfitto da Carlo V di Spagna nella battaglia di Pavia nel 1525, in attesa di partire per la Spagna, ebbe la singolare sventura di essere imprigionato nella piccola torre a strapiombo sul mare, da cui pot\u00e9 \"godere\" per una settimana della splendida vista sulla baia di Portofino.\nContemporanei.\nOggi alla Cervara, grazie agli scorci suggestivi del giardino e all'articolazione suoi spazi, vengono organizzati ricevimenti, matrimoni, cerimonie simboliche all'aperto, serate di gala, ma anche cocktail con musica, riunioni di lavoro, premiazioni, convegni, concerti all'aperto o in chiesa.\nNell'abbazia si sono tenute le feste di matrimonio del cantante Rod Stewart con Penny Lancaster il 16 giugno 2007; del calciatore della nazionale inglese Wayne Rooney; del calciatore Alberto Gilardino; del calciatore Antonio Cassano."}
{"id": "891496", "revid": "1632387", "url": "https://it.wikipedia.org/wiki?curid=891496", "title": "Crashd\u00efet", "text": "I Crashd\u00efet sono una band sleaze metal formata nel 2000 a Stoccolma, Svezia. Il gruppo \u00e8 fortemente influenzato da band come W.A.S.P., Stryper, Guns N' Roses, M\u00f6tley Cr\u00fce e Hanoi Rocks. Il fondatore e \"frontman\" Dave Lepard disse di ispirarsi anche a GG Allin.\nStoria.\nLa band fu fondata nel 2000 dal cantante e chitarrista Dave Lepard. Nel 2002 il gruppo si sciolse e fu riformato da Lepard con una nuova formazione. I Crashd\u00efet distribuirono varie demo scaricabili dal loro sito. Nel 2004 firmarono con la casa discografica Universal diventando cos\u00ec uno dei pochi gruppi sleaze a operare sotto una major.\nNel 2005 pubblicarono \"Rest in Sleaze\", che raggiunse la posizione numero 12 nelle classifiche svedesi, dal quale pubblicarono quattro singoli: \"Riot in Everyone\", \"Breakin the Chainz\", \"Knokk Em Down\" e \"Its A Miracle\", che divennero delle hits in Svezia, successo che valse la partecipazione al Download Festival; La band intraprese anche un tour sul territorio Svedese per supportare l'album sul finire del 2005.\nIl 20 gennaio 2006 Dave Lepard, a 25 anni, fu trovato morto nella sua abitazione. Si era suicidato a causa di una profonda depressione, provocata dal suo pesante uso di droga.\nIn un primo momento la band pensava di non poter andare avanti senza il suo leader e fondatore, ma riscontrando sostegno proveniente dai fan di tutto il mondo, decise alla fine di cimentarsi in un ultimo live gig in febbraio. alcuni mesi dopo i membri sopravvissuti si ritrovarono per discutere dei piani futuri per la band. Dalla riunione emerse un desiderio comune di proseguire con il progetto, che venne annunciato cos\u00ec sul loro sito:\nIn ottobre la band aveva annunciato che avrebbe continuato sempre sotto il nome di Crashdiet, con il consesnso della famiglia di Lepard, per mantenere vivo il suo spirito, e il 22 gennaio 2007 la band si \u00e8 esibita con il nuovo cantante, il finlandese H. Olliver Twisted, leader dei Reckless Love. A marzo \u00e8 uscito un DVD Live, che contiene la registrazione amatoriale di uno degli ultimi concerti con Lepard, e vari contenuti extra fra cui le riprese nei backstage.\nIl 14 agosto \u00e8 stata annunciata l'uscita del nuovo album \"The Unattractive Revolution\", nei negozi dal 3 ottobre, preceduto dal primo singolo \"In The Raw\" (uscito il 31 agosto), di cui \u00e8 stato girato anche un video; l'album raggiunse la posizione numero 11 nelle classifiche Svedesi.\nIl 13 luglio 2008 H. Olliver Twisted ha annunciato l'abbandono della band per continuare la militanza con i Reckless Love. La decisione \u00e8 stata consensuale ed amichevole con il resto della band:\nDopo aver reclutato il nuovo cantante Simon Cruz, proveniente dai Jailbait, i Crashdiet hanno registrato il nuovo disco (intitolato Generation Wild), che ha visto la luce il 14 aprile 2010 tramite Gain Records ed ha raggiunto la posizione numero 3 nella classifica degli album Svedesi di maggior successo e la numero 1 nella classifica Hard Rock. I Crashdiet inoltre hanno intrapreso nello stesso mese il Generation World tour a sostegno del nuovo album.\nIl 22 gennaio 2013 \u00e8 stato pubblicato \"The Savage Playground\", da cui \u00e8 stato estratto \"Cocaine Cowboys\" come primo singolo.\nIl 26 febbraio 2015 il gruppo ha annunciato che il frontman Simon Cruz ha lasciato la band.\nIl 6 dicembre 2017, i Crashdiet annunciano Gabriel Keyes quale nuovo vocalist e la realizzazione di un nuovo singolo, \"We Are Legion\", reso disponibile gratuitamente il 31 dicembre del 2017. In seguito la band annuncia una serie di nuovi concerti in Europa, fissati per la primavera - estate 2018."}
{"id": "891498", "revid": "767487", "url": "https://it.wikipedia.org/wiki?curid=891498", "title": "Canale Sopravento", "text": "Il canale Sopravento (in spagnolo: \"Paso de los Vientos\"; in francese: \"passage du Vent\"; in inglese: \"Windward Passage\") \u00e8 uno stretto che separa l'isola di Cuba a ovest dall'isola di Hispaniola a sud-est.\nLo stretto mette in comunicazione l'oceano Atlantico a nord-est con il mare delle Antille a sud-ovest. Ha una ampiezza di circa 80 km e una profondit\u00e0 massima di circa 1700 metri.\nVia di comunicazione.\nLo stretto \u00e8 una via di comunicazione marittima molto importante essendo situato sulla rotta delle navi che dalla costa orientale degli Stati Uniti si dirigono verso il canale di Panama."}
{"id": "891500", "revid": "765341", "url": "https://it.wikipedia.org/wiki?curid=891500", "title": "Chiesa dei Santi Francesco e Matteo", "text": "La chiesa dei Santi Francesco e Matteo \u00e8 una chiesa barocca di Napoli; si erge nel centro storico in vico lungo San Matteo.\nStoria.\nIn origine l'edificio di culto fu dedicato a san Francesco d'Assisi; la sua fondazione risale al 1587 grazie all'intervento della Corporazione dei cocchieri.\nPi\u00f9 tardi, non fu pi\u00f9 possibile ai cocchieri di riunirsi nella chiesa (il motivo \u00e8 tutt'oggi poco chiaro) e venne ceduta alla congrega dei francescani; tuttavia anche questi la abbandonarono in breve tempo, perch\u00e9 non riuscivano, con le sole elemosine dei fedeli, a mantenere l'intera comunit\u00e0.\nVenne acquistata nel 1588 dai fedeli del posto (i complateari), che la rimaneggiarono secondo lo stile barocco grazie all'aiuto dei confratelli di san Matteo. Nel periodo vicereale, venne alloggiato un reggimento spagnolo con una prigione eretta per le prostitute. In anni pi\u00f9 recenti fu gravemente danneggiata dai bombardamenti della Seconda Guerra Mondiale.\nLa chiesa \u00e8 visitabile ed aperta al pubblico. Nell'interno, a navata unica con cappelle laterali, si conservano varie opere pittoriche, la pi\u00f9 rilevante \u00e8 la tela di Girolamo Cenatiempo sopra l'altare maggiore.\nAdiacenti alla chiesa sono altri due luoghi di culto: la Chiesa di Santa Maria della Lettera e l'Oratorio della Confraternita dei Bianchi dei Santi Francesco e Matteo alla Scala Santa (nel quale si conservano tele di Odoardo Fischetti e pregevoli sculture lignee, come il San Matteo di Nicola Fumo sull'altare maggiore e l'Ecce Homo di Giuseppe Sarno sulla scala d'accesso)."}
{"id": "891501", "revid": "74801", "url": "https://it.wikipedia.org/wiki?curid=891501", "title": "Dave Lepard", "text": "Biografia.\nAll'et\u00e0 di sedici anni pubblic\u00f2 un EP \"Strangers Hount by Demons\" con i Warpath, gruppo death metal svedese.\nNel 2000 fond\u00f2 i Crashd\u00efet, band sleaze metal di cui era il frontman e in cui ricopriva anche il ruolo di chitarrista ritmico.\nIl 20 gennaio 2006 fu trovato morto nella sua abitazione di Uppsala: si suicid\u00f2 tramite impiccagione, ma le cause che lo spinsero a tale gesto non sono mai state rese note.\nRiguardo alla sua morte, i Crashd\u00efet annunciarono sul sito ufficiale della band:"}
{"id": "891502", "revid": "253269", "url": "https://it.wikipedia.org/wiki?curid=891502", "title": "Doris Roberts", "text": "Conosciuta soprattutto per aver interpretato Marie Barone nella sit-com statunitense \"Tutti amano Raymond\" dal 1996 al 2005. Molto apprezzata anche nei panni della segretaria dello studio di investigazione privata nella famosa serie televisiva \"Mai dire s\u00ec\" trasmessa dal 1982 al 1987.\nHa inoltre vinto 5 Emmy Award.\nBiografia e carriera.\nDopo aver debuttato in televisione nel 1952, nel 1961 ottenne il primo ruolo di rilievo nel film \"Momento selvaggio\" con Carroll Baker. Da l\u00ec in poi recit\u00f2 accanto a grandi star in numerose pellicole: con Robert Redford e Jane Fonda in \"A piedi nudi nel parco\" (1967), con Walter Matthau in \"\u00c8 ricca, la sposo e l'ammazzo\" (1971) e \"Il colpo della metropolitana (Un ostaggio al minuto)\" (1974). \nApparve anche in numerose serie televisive, da \"Le strade di San Francisco\" (1972) a \"Love Boat\" (1980-1984). Fu inoltre diretta da Boris Sagal nel film TV \"Il diario di Anna Frank\" (1980).\nL'apice della fama giunse per la Roberts nel 1983, quando venne scelta per interpretare Mildred Krebs nel telefilm \"Mai dire s\u00ec\", ruolo che ricoprir\u00e0 fino al 1987 e grazie al quale ottenne una candidatura all'Emmy Awards quale miglior attrice.\nNel 1992 recit\u00f2 con Shirley MacLaine in \"La vedova americana\". La sua fama aument\u00f2 nel 1996 quando venne scelta per interpretare Marie Barone, madre di Ray Barone (Ray Romano), nella sitcom \"Tutti amano Raymond\", andata in onda fino al 2005 con un grande successo. Per l'attrice fu un'ulteriore consacrazione poich\u00e9 vinse ben quattro Emmy Awards su sette candidature.\nConclusa la serie, continu\u00f2 l'attivit\u00e0 televisiva interpretando ruoli in \"Criminal Intent\" (2006) e in film come \"Cocco di nonna\" (2006), \"Alieni in soffitta\" (2009) e \"Mrs. Miracle - Una tata magica\" (2010), film natalizio che riscosse molto successo e che gir\u00f2 con James Van Der Beek.\nDal 2003 ha una stella nella Hollywood Walk of Fame.\nPremi.\nEmmy Awards.\nVinti:\nNomination:"}
{"id": "891506", "revid": "287204", "url": "https://it.wikipedia.org/wiki?curid=891506", "title": "Crashdiet", "text": ""}
{"id": "891508", "revid": "767487", "url": "https://it.wikipedia.org/wiki?curid=891508", "title": "Pietro Santi Bartoli", "text": "Biografia.\nAllievo di Jean Lemaire e di Nicolas Poussin, divenne famoso nell'incisione di antichit\u00e0 classicheggianti, riprodusse con la tecnica del bulino pitture e copie di grandi autori. Fu sepolto nella Basilica di San Lorenzo in Lucina con solenne funerale accanto alla tomba del suo maestro Poussin.\nSua maggior virt\u00f9 fu la diffusione tramite incisione di opere poco conosciute dell'arte antica. Fra le numerose stampe pubblicate da Bartoli si annoverano gli archi trionfali antichi di Roma in 54 tavole; i sepolcri antichi Romani ed Etruschi scoperti a Roma ed in altre localit\u00e0 in 110 tavole; le lucerne antiche sepolcrali figurate raccolte dalle cave e grotte di Roma in 119 tavole. La sua opera maggiore \u00e8 stata la riproduzione in 55 tavole del \"Virgilio vaticano\", nel 1677, mentre nel 1680 pubblic\u00f2 trentacinque tavole che riproducevano gli affreschi della tomba dei Nasoni a Roma. Significative sono anche le riproduzioni dei fregi della Colonna Traiana e quelle della Colonna di Marco Aurelio.\nJohann Joachim Winckelmann lo apprezzava molto e lo proponeva ai giovani come modello di disegno delle antichit\u00e0. Johann Gottlob von Quandt nella sua opera \"Entwurf Zu Einer Geschichte Der Kupferstecherkunst\" (Lipsia 1826) diede di lui un giudizio pi\u00f9 favorevole di quello espresso da Goethe nella sua \"Vita di J. J. Winckelmann\"."}
{"id": "891520", "revid": "92723", "url": "https://it.wikipedia.org/wiki?curid=891520", "title": "Direc\u00e7ao Nacional dos Caminhos de Ferro", "text": "La Direc\u00e7\u00e3o Nacional dos Caminhos de Ferro \u00e8 la societ\u00e0 pubblica a gestione statale che opera la maggior parte del trasporto ferroviario in Angola.\nLa sede operativa si trova a Luanda.\n\u00c8 costituita dal raggruppamento di tre amministrazioni ferroviarie nazionali che operavano su scala locale, supervisionate da un direttore generale:\nA queste si aggiunge la \"Ferrovia del Benguela\", il \"Caminho de ferro de Benguela\", la prima per lunghezza in Angola, che non \u00e8 parte integrante del raggruppamento.\nQuest'ultima \u00e8 una societ\u00e0 indipendente, dotata di un proprio consiglio di amministrazione, ma supervisionata dal Ministero dei trasporti angolano e quindi anch'essa sottoposta di fatto al controllo della Direc\u00e7ao.\nLo stato delle linee, tra scontri e guerriglia.\nLa Direc\u00e7ao Nacional gestiva, direttamente o indirettamente, una rete che ammontava a 2648\u00a0km di binari da 1067\u00a0mm di scartamento (lo standard africano), pi\u00f9 il breve tratto a scartamento industriale da 600\u00a0mm, lungo 123\u00a0km, della ferrovia di Ambohim.\nA partire da 1961 il paese venne scosso dalla guerra civile terroristica condotta dal Movimento Popolare di Liberazione dell'Angola (MPLA) per ottenere l'indipendenza dal Portogallo, a cui si unirono in seguito il Fronte di Liberazione Nazionale dell'Angola (FNLA) e l'Unione Nazionale per l'Indipendenza Totale dell'Angola (UNITA), che condussero simili lotte di guerriglia in diverse zone dello Stato.\nLe azioni di guerriglia continuarono fino all'11 novembre 1975. Con la dichiarazione di indipendenza dichiarata dall'MPLA e l'elezione di Agostinho Neto alla presidenza. Le guerriglie intestine non intaccarono in modo drastico la rete ferroviaria, che ancora nel 1975 era in grado di funzionare.\nL'indipendenza non port\u00f2 alla fine dei conflitti. Con un movimento marxista-leninista al governo, l'Angola attir\u00f2 l'attenzione di diverse potenze straniere interessate a sfruttare i giacimenti di petrolio e minerali della nazione.\nGli Stati Uniti supportarono i guerriglieri dell'UNITA, finanziandoli e aiutando lo sviluppo della forza militare. L'UNITA cominci\u00f2 una intensiva campagna prima di attentati e guerriglie, per poi sfociare nello scontro aperto.\nQuesta seconda guerra civile non risparmi\u00f2 le reti ferroviarie nazionali: l'UNITA cominci\u00f2 ad attaccare le linee e i convogli, con lo scopo di danneggiare l'economia governativa.\nIl 1\u00ba maggio 1991 venne firmata la pace, e le elezioni dell'anno successivo riconfermarono la vittoria dell'MPLA, con l'elezione di Jos\u00e9 Eduardo dos Santos. L'UNITA, nuovamente insoddisfatto del risultato, riapr\u00ec il conflitto.\nDi nuovo i guerriglieri tentarono di colpire le infrastrutture industriali nazionali, portando al minimo storico le statistiche di tonnellaggio delle ferrovie nazionali: nel 1993 solo 2,8 milioni di tonnellate di materiale transitavano su binari, il 20% meno rispetto ai 3,6 di solo due anni prima.\nUna nuova pace dur\u00f2 dal 1994 al 1997, quando l'UNITA riprese la guerriglia, proseguendo fino alla morte del suo capo Jonas Savimbi nel 2002.\nLa condizione di continuo scontro ha reso difficile la realizzazione delle infrastrutture necessarie a collegare tra loro le tre amministrazioni ferroviarie, cos\u00ec da costruire una vera e propria rete.\nIl paese, impoverito dagli scontri prolungati, non ha ancora concluso il processo di collegamento delle tratte.\nLe linee.\nCaminho de ferro de Benguela.\nLa Ferrovia di Benguela \u00e8 la prima per lunghezza. Non rientra direttamente nel raggruppamento di ferrovie della Direccao Nac\u00e7ional, ed \u00e8 gestita direttamente dal Ministero dei Trasporti.\n\u00c8 indubbiamente la prima per importanza, nonch\u00e9 l'unica collegata con gli stati confinanti: raggiunge il confine della Repubblica Democratica del Congo presso Dilolo. Il collegamento \u00e8 stato tra i primi ad essere colpiti dall'UNITA, gi\u00e0 nel 1975 con lo scoppio della prima ondata di attentati.\nCaminho de ferro do Namibe.\nLa Ferrovia del Namibe controlla 858\u00a0km di binari nella parte meridionale dell'Angola, organizzati su due tratte collegate tra loro.\nIl ramo principale \u00e8 lungo 756\u00a0km, e corre tra la citt\u00e0 portuale di Mo\u00e7\u00e2medes, presso Namibe e la citt\u00e0 di Menongue.\nLungo il percorso tocca alcune citt\u00e0 di medie e grandi dimensioni, quali Lubango, Matala, Carvalhais e Entroncamento.\nIl secondo ramo, lungo poco meno di 109\u00a0km, serve da raccordo industriale tra Dondo e la citt\u00e0 mineraria di Cassinga, distaccandosi dal ramo principale nei pressi di Entroncamento.\nLa societ\u00e0 gestiva anche un secondo ramo, lungo 150\u00a0km, che collegava Lubango alla citt\u00e0 di Chibia. Questo ramo \u00e8 stato distrutto durante la guerra civile.\nDurante l'ultima parte della guerra civile il traffico merci sulla linea venne gravemente intaccato: quasi met\u00e0 della tratta non era pi\u00f9 in condizione di operare.\nNel 1994 era in funzione soltanto il tratto iniziale, tra Mo\u00e7\u00e2medes (Namibe) e Matala. Sui 424\u00a0km di linea ancora attiva i treni dovevano viaggiare con scorta militare e a rischio di attacchi ed attentati.\nCon la distruzione della parte della linea pi\u00f9 nell'entroterra, la capacit\u00e0 operativa della linea venne seriamente intaccata e le miniere di Cassinga rimasero praticamente isolate. Il traffico merci si ridusse da 6.000.000 di tonnellate/anno a meno di 100.000, mentre il traffico passeggeri pass\u00f2 da circa 2 milioni di passeggeri/anno a meno di un 500.000.\nAlla conclusione del conflitto, sugli oltre 850\u00a0km di tratta, di cui solo met\u00e0 trafficabili, erano operative solo 6 locomotive, 20 carrozze e 60 carri merci. Un progetto per rimettere in operativit\u00e0 11 locomotive, 59 carrozze e 50 carri merci venne lanciato con le elezioni del 1991, ma fu cancellato per via dell'inizio della terza fase della guerra civile.\nCaminho de ferro de Luanda.\nLa linea di Luanda collega Luanda, la capitale che si trova sulla costa nel nord del paese, con Malanje, nell'entroterra, percorrendo 479\u00a0km e passando per Zenza do Itombe, Canhoca, Golungo Alto e N'dalatando. Da Zenza una breve diramazione di 50\u00a0km si collega a Dondo. \u00c8 la terza tratta nazionale per lunghezza.\nLa linea ha scartamento da 1067\u00a0mm, tranne un breve tratto tra Canhoca e Golungo Alto a scartamento industriale da 600\u00a0mm, oggi chiuso.\nLa maggioranza del traffico \u00e8 correlata al trasporto di merci, principalmente agricole. La gran parte del traffico per volume deriva dal cotone e dalla coltivazione dell'Agave sisalana, pi\u00f9 il ferro grezzo.\nIl traffico passeggeri interessa soprattutto la tratta iniziale della linea, verso la costa: la principale fonte di traffico \u00e8 il collegamento tra la capitale Luanda e il sobborgo di Viana, a circa 35\u00a0km di distanza.\nUn massiccio programma di ricostruzione e riqualificazione sarebbe dovuto cominciare nel 1989, ma pur non essendo stato formalmente sospeso non ha mai avuto alcun effetto apprezzabile. Oltre met\u00e0 della linea, soprattutto tra Malanje e N'dalatando, \u00e8 in pessime condizioni e non consente un servizio affidabile.\nLa ferrovia \u00e8 in possesso di 35 locomotive a vapore, ma nel 1994 solo un terzo erano in grado di prendere servizio ed erano usate quasi esclusivamente nei dintorni della capitale.\nL'amministrazione poteva disporre anche di 50 locomotori diesel, che per\u00f2 alla fine del conflitto erano praticamente tutti inutilizzabili, di 50 carrozze e di 1800 vagoni, in discrete condizioni.\nUn cenno meritano i quattro convogli di automotrici a nafta di produzione Fiat, che per\u00f2 alla fine delle ostilit\u00e0 non erano pi\u00f9 in grado di prestare servizio.\nCaminho de ferro de Amboim.\nLa Ferrovia di Amboim \u00e8 un breve tratto a scartamento industriale da 600 mm, il pi\u00f9 corto ancora operativo con soli 123\u00a0km di percorrenza di cui solo 40 effettivamente utilizzati per il traffico regolare. La linea \u00e8 a singolo binario.\nIl servizio \u00e8 legato al trasporto del caff\u00e8 prodotto nelle coltivazioni di Gabela. Il caff\u00e8 viene trasportato al porto di Amboim, dove viene imbarcato. Il traffico \u00e8 svolto tramite sei vecchi convogli a vapore, 12 carrozze e 60 carri, anche se solo la met\u00e0 sono operativi.\nLa linea \u00e8 priva di sistemi di segnalazione e telecomunicazioni, e le strutture sono cadenti.\nProgetti futuri.\nNumerosi progetti di integrazione delle reti, cos\u00ec come di raddoppio dei collegamenti internazionali con il Congo e un nuovo collegamento con lo Zambia, sono stati stesi in diversi momenti, e poi accantonati per via della guerra o iniziati e mai conclusi per il medesimo motivo.\nTra questi vi sono:"}
{"id": "891523", "revid": "2039709", "url": "https://it.wikipedia.org/wiki?curid=891523", "title": "Carta (disambigua)", "text": ""}
{"id": "891540", "revid": "1793900", "url": "https://it.wikipedia.org/wiki?curid=891540", "title": "Zuidlaardermarkt", "text": "Il Zuidlaardermarkt \u00e8 l'avvenimento annuale nel villaggio di Zuidlaren nei Paesi Bassi. Il Zuidlaardermarkt \u00e8 sempre il terzo marted\u00ec in ottobre.\nL'avvenimento comprende un mercato del bestiame (noto come uno dei maggiori d'Europa), una grande fiera e un parco dei divertimenti. Ogni anno la grande fiera di circa 350 bancarelle e la fiera si svolgono nel centro del villaggio accanto al mercato del bestiame. I bovini non fanno pi\u00f9 parti del mercato del bestiame, dal morbo della mucca pazza ha avuto luogo nel 2001. L'avvenimento \u00e8 molto popolare per i mercanti olandesi, tedeschi e belgi. La storia di Zuidlaardermarkt comincia nel tredicesimo secolo: la prima volta il mercato si tenne nel 1200."}
{"id": "891630", "revid": "2730", "url": "https://it.wikipedia.org/wiki?curid=891630", "title": "Repubblica Bolognese", "text": "La Repubblica Bolognese fu una municipalit\u00e0 giacobina di breve durata, venendo assorbita dalla Repubblica Cispadana nel giro di qualche mese.\nStoria.\nCostituitasi di fatto gi\u00e0 il 20 giugno del 1796, quando il giovane generale Bonaparte dichiara decaduto il governo pontificio in citt\u00e0 in seguito all'occupazione delle truppe francesi, la situazione viene confermata il 23 dello stesso mese con la firma dell'armistizio di Bologna.\nLa citt\u00e0 venne dunque amministrata militarmente dai francesi, essendo di fatto un'occupazione, ma vengono ugualmente lasciati margini di autogoverno in cambio del riconoscimento dell'occupazione transalpina. A questo proposito il 6 luglio tre delegati bolognesi si recarono a Parigi per chiedere al Direttorio di preservare l'autonomia cittadina.\nA reggere la citt\u00e0 quindi era il vecchio Senato, che dopo aver riconosciuto la sottomissione ai vincitori fu mantenuto in carica come governo provvisorio.\nIn settembre si procedette all'elaborazione di un testo costituzionale e alla convocazione dei comizi elettorali.\nTrentasei rappresentanti del governo provvisorio di Bologna parteciparono al congresso fondativo della Confederazione Cispadana tenutosi a Modena il 16 ottobre 1796, costituitasi su volont\u00e0 di Napoleone come organismo di riunione delle municipalit\u00e0 emiliane in funzione prettamente militare. Due giorni dopo i giacobini bolognesi passarono all'azione con un'insurrezione, innalzando l'albero della libert\u00e0 in Piazza Maggiore.\nIl 30 ottobre la giunta incaricata present\u00f2 il piano di Costituzione e il sistema elettorale. Le elezioni si tennero tra il 6 e il 7 novembre. La Costituzione fu ratificata il 4 dicembre con 454 voti a favore e 30 contrari, la prima in Italia ad essere ispirata ai valori della Rivoluzione francese.\nIl 27 dicembre il secondo congresso tenutosi a Reggio Emilia dei 110 rappresentanti delle citt\u00e0 di Bologna, Ferrara, Reggio e Modena istitu\u00ec la Repubblica Cispadana. Venne respinta la proposta di estendere al nuovo stato, anche solo transitoriamente, la costituzione della Repubblica di Bologna e si formarono i primi organi di governo provvisori. Bologna venne cos\u00ec integrata nella neonata Repubblica, di cui divenne capitale.\nOrganizzazione dello Stato.\nGoverno.\nLa Repubblica venne di fatto retta dal Senato e dunque dall'aristocrazia cittadina per tutta la durata della sua esistenza. Le istituzioni di governo previste dalla Costituzione infatti non entreranno mai in vigore, e il Senato verr\u00e0 sciolto solo il 27 aprile del 1797 quando subentreranno le nuove autorit\u00e0 della Repubblica Cispadana.\nLa Costituzione indicava come detentore del potere legislativo il \"Corpo Legislativo\", diviso nelle due camere del \"Consiglio Maggiore\" composto da 300 membri e un \"Consiglio Minore\" da 60.\nL'esecutivo era denominato \"Magistrato dei Consoli\" composto da nove membri eletti dal Corpo Legislativo. La carica di presidente veniva ricoperta a rotazione da ciascuno dei nove consoli ogni quattro mesi.\nSistema elettorale.\nIl sistema elettorale era strutturato su tre gradi e prevedeva Comizi generali nelle Parrocchie, Comizi decurionali nei Cantoni e Comizi elettorali a livello nazionale. Questi ultimi prevedevano anche una soglia di censo ed erano deputati all'elezione del Corpo Legislativo.\nQuesto sistema elettorale fu utilizzato il 6 novembre 1796 per eleggere 42 senatori aggiuntivi.\nSuddivisioni amministrative.\nLa citt\u00e0 di Bologna era divisa in 16 Regioni, mentre il territorio in 65 Cantoni. L'unit\u00e0 minima era la parrocchia, sia in citt\u00e0 che nel contado. La Repubblica si estendeva all'incirca sul territorio della precedente Legazione, compresa dunque anche l'exclave di Castel Bolognese.\nI Cantoni erano i seguenti:\nForze armate.\nGi\u00e0 dai primi giorni dell'occupazione si forma una milizia locale, denominata \"Guardia Civica\" su ispirazione di quella francese, sebbene all'inizio non susciti troppo entusiasmo. \u00c8 tra i primi esempi di questo genere che si crea in Italia, lasciando traccia nella memoria dei bolognesi, dato che verr\u00e0 ricostituita durante i moti del 1830 e ancora pi\u00f9 avanti successivamente. Con la partenza delle truppe occupanti rimarranno l'unico corpo militare in citt\u00e0; successivamente verr\u00e0 integrata nella Guardia Nazionale cispadana.\nLa Guardia Civica era composta da cinque battaglioni, divisi tra \"guardia sedentaria\" ovvero stanziata in citt\u00e0 e \"servizio mobile\" per gli interventi nel contado. Erano reclutati al suo interno i cittadini di et\u00e0 compresa tra i 18 e 50 anni. Per ospitarla vengono espropriati i conventi di Santa Maria dei Servi, San Domenico, San Francesco e San Giacomo, diventati quindi caserme ma anche spazi pubblici per le nuove istituzioni repubblicane."}
{"id": "891643", "revid": "599013", "url": "https://it.wikipedia.org/wiki?curid=891643", "title": "Entroncamento", "text": ""}
{"id": "891645", "revid": "1573940", "url": "https://it.wikipedia.org/wiki?curid=891645", "title": "Karura", "text": "La Karura (giapponese: \u8fe6\u697c\u7f85) \u00e8 un'enorme creatura della mitologia giapponese, in grado di sputare fuoco. Ha il corpo di uomo e il volto con un becco d'aquila. Trae origine dalla divinit\u00e0 hindu Garu\u1e0da; infatti Karura \u00e8 la traduzione fonetica giapponese di Garuda. Viene spesso confusa con la Fenghuang.\nLe leggende narrano che la Karura sia nemica dei serpenti e dei dragoni. Solamente un dragone che possiede un talismano buddhista o chi si \u00e8 convertito all'insegnamento buddhista, pu\u00f2 fuggire dalla Karura."}
{"id": "891671", "revid": "106376", "url": "https://it.wikipedia.org/wiki?curid=891671", "title": "Repubblica di Crema", "text": ""}
{"id": "891681", "revid": "122458525", "url": "https://it.wikipedia.org/wiki?curid=891681", "title": "Cr\u00e8me fra\u00eeche", "text": "La cr\u00e8me fra\u00eeche \u00e8 un condimento tradizionale della cucina francese, ma oggi utilizzata e diffusa in molte cucine europee, anche in diverse varianti. \u00c8 un tipo di panna acida con il 30/45% di grassi.\n\u00c8 di colore bianco, di densit\u00e0 consistente e dal sapore leggermente acidulo, dovuto all'utilizzo di colture batteriche.\nPreparazione.\nLa \"cr\u00e8me fra\u00eeche\" \u00e8 ottenuta dalla panna non pastorizzata instillando colture di \"Lactobacillus\" e lasciando che i batteri si sviluppino finch\u00e9 la panna non risulti acidula e compatta. A questo punto il prodotto viene pastorizzato, in modo da porre fine alla proliferazione batterica. Per questo motivo la \"cr\u00e8me fra\u00eeche\", a differenza dello yogurt, non pu\u00f2 essere prodotta a partire dalla panna pastorizzata, in maniera \"domestica\": l'assenza di batteri, infatti, non permette l'insorgere di questo processo biologico.\nCome surrogato domestico per la preparazione di piatti esotici, qualora non si abbia a disposizione della \"cr\u00e8me fra\u00eeche\" pastorizzata, si pu\u00f2 realizzare una miscela con un cucchiaio di aceto o di limone in due tazze di panna e facendo cagliare il composto ottenuto.\nIn Normandia, a Isigny-sur-Mer, si produce l'unica panna acida AOP, la \"cr\u00e8me fra\u00eeche d'Isigny\".\nDenominazioni.\nLa \"cr\u00e8me fra\u00eeche\" viene impiegata in molte preparazioni e ricette. Se prodotta con una consistenza pi\u00f9 liquida, pu\u00f2 essere anche chiamata \"cr\u00e8me fleurette\" ."}
{"id": "891718", "revid": "124186903", "url": "https://it.wikipedia.org/wiki?curid=891718", "title": "Basilica di San Giovanni Battista dei Fiorentini", "text": "La basilica di San Giovanni Battista dei Fiorentini \u00e8 un luogo di culto cattolico di Roma. Dedicata a san Giovanni Battista, fu iniziata nel XVI secolo e completata nel XVIII all'inizio di Via Giulia come chiesa nazionale dei fiorentini a Roma. \u00c8 basilica minore e sede dell'omonima parrocchia.\nStoria.\nIl primo progetto.\nLa rivoluzione urbanistica immaginata da papa Giulio II Della Rovere si concretizz\u00f2 nel 1508 con l'apertura di via Giulia, rettifilo che dal cuore della citt\u00e0 portava sino in Vaticano. Proprio nel 1508 si ha il primo progetto di Donato Bramante per una grande chiesa della nazione fiorentina dedicata a san Giovanni Battista che potesse divenire il capitolo architettonico finale della strada. Tale primo progetto a pianta centrale, seppure non andato oltre la planimetria, costituir\u00e0 un importante precedente, in quanto la Fabrica di San Giovanni de' Fiorentini proceder\u00e0 parallelamente per temi e progetti alla Fabrica di San Pietro, copiandone addirittura i partiti decorativi.\nGli interventi di Sansovino e Sangallo.\nDal primo progetto irrealizzato si arriv\u00f2 ad un concorso per l'effettiva realizzazione con il coinvolgimento dei pi\u00f9 grandi artisti dell'epoca: Jacopo Sansovino, Raffaello Sanzio, Antonio da Sangallo e Baldassarre Peruzzi. Il vincitore, Jacopo Sansovino, principi\u00f2 cos\u00ec la costruzione nel 1519 su base centrale, incontrando subito i primi problemi, in quanto la chiesa si era immaginata, essendo dedicata al Battista, con la zona absidale edificata nel letto del fiume Tevere. \nProprio i problemi delle forti sostruzioni da edificare nelle sabbie del fiume e alcuni sospetti sulla reale finalizzazione delle finanze, provocarono l'allontanamento del Sansovino e la commissione dell'opera ad Antonio da Sangallo il Giovane, valente architetto che aveva dato prova delle proprie capacit\u00e0 tecniche in costruzioni militari, e che risolse brillantemente il problema delle sostruzioni. Neanche lui riusc\u00ec per\u00f2 a dare seguito al proprio progetto, peraltro basato sulla integrazione tra pianta centrica e longitudinale. In questo periodo si pongono cinque splendidi disegni di Michelangelo Buonarroti, che immaginano una chiesa a pianta centrale cui affida la realizzazione al suo allievo Tiberio Calcagni, che ne trarr\u00e0 anche un modello ligneo, pi\u00f9 volte rappresentato.\nLa chiesa edificata da Della Porta e Galilei.\nL'effettiva edificazione della chiesa avviene con il coinvolgimento di Giacomo Della Porta che imposta una chiesa a pianta basilicale con tre navate su pilastri arcuati e cinque cappelle per lato e con tre catini absidati al sommocroce e cupola, chiesa che \u00e8, a parte questi ultimi particolari, l'edificio oggi visibile. Il completamento di questo avverr\u00e0 solo con Carlo Maderno, il quale ridurr\u00e0 il progetto di Giacomo Della Porta, concludendo abside e transetti con tre pareti piane con finestroni ed edificando nel 1634 la slanciata cupola in laterizi e stucco. L'abside rimase non decorata sino agli anni quaranta del Seicento, quando venne commissionato a Pietro da Cortona un allestimento provvisorio di legno e stucco con imponenti tele prese a prestito dalla Chiesa Nuova. \nCon il patronato della cappella absidale alla famiglia Falconieri venne commissionato al Cortona un progetto definitivo che vedeva la messa in opera di un gruppo scultoreo colossale realizzato da Francesco Mochi. L'attuale abside verr\u00e0 poi realizzata sul medesimo tema ma in maniera formale totalmente diversa negli anni Sessanta del Seicento da Francesco Borromini con il gruppo scultoreo di Antonio Raggi. La chiesa fu per\u00f2 completata solo nel 1734/1738, da Alessandro Galilei, che mor\u00ec un anno prima del completamento della facciata.\nApparato scultoreo.\nL'abside della basilica rappresenta un vero e proprio museo della scultura barocca immediatamente successiva a Bernini e Algardi: l'altare maggiore si apre sull'imponente gruppo scultoreo raffigurante il \"Battesimo di Cristo\", opera di Antonio Raggi con ai due lati i sepolcri della famiglia Falconieri con le statue de \"La Fede\" di Ercole Ferrata e de \"La Carit\u00e0\" di Domenico Guidi, arricchite da geni in stucco sempre di mano di questi, mentre settecenteschi sono i ritratti marmorei di membri della famiglia Falconieri in medaglioni policromi, retti da putti. Di Paolo Benaglia \u00e8 la memoria di Alessandro Falconieri e Marianna Lante di gusto neoclassico.\nIl colossale altar maggiore, tutto in marmo rosso di Francia e marmo rosso di Cottanello (proveniente dall'omonimo paese in provincia di Rieti) \u00e8 sormontato da \"La Giustizia\" di Michel Anguier e da \"La Fortezza\" di Leonardo Reti.\nIl transetto \u00e8 poi arricchito dai busti commemorativi di Antonio Barberini, del Bernini, di Pier Francesco de' Rossi, di Domenico Guidi, di Ottaviano Acciaioli, di Ercole Ferrata, e di Ottavio Corsini dell'Algardi.\nNei pilastri delle navate sono il monumento a Francesca Calderini Pecori Riccardi di Antonio Raggi del 1655 circa, il monumento ad Alessandro Gregorio Capponi, disegnato da Ferdinando Fuga e scolpito nel 1746 da Michel-Ange Slodtz e il monumento a Girolamo Samminiati di Filippo della Valle, del 1733, di cui \u00e8 anche la memoria e busto di Clemente XII Corsini, del 1750. Glissando sulle statue e bassorilievi in stucco bianco e dorato, che raggiungono una raffinatezza incredibile nella Cappella della Madonna della Misericordia e nella Cappella Sacchetti, l'attenzione va proprio a quest'ultima, ove sull'altare \u00e8 posto, inquadrato in una mostra in marmo nero africano lucidato a specchio, il magnifico crocefisso in bronzo realizzato da Paolo Sanquirico su disegno di Prospero Antichi. Nella Cappella dedicata a San Filippo Neri \u00e8 poi conservato il busto del santo reliquiario della croce alla quale era solito rivolgere la propria preghiera, realizzato da Giuseppe Ducrot e, nella Cappella di Ges\u00f9 Misericordioso, il ricco apparato scultoreo di Gino Giannetti.\nSulla facciata troviamo nuovamente la mano dei principali scultori dell'ultimo linguaggio barocco: Filippo della Valle, Paolo Benaglia, Pietro Bracci, Domenico Scaramuccia, Salvatore Sanni, Francesco Queirolo, Simone Martinez, Gaetano Altobelli, Carlo Pacilli, Giuseppe Canard. Nell'attiguo Museo San Giovanni de' Fiorentini notevoli la statua di un giovane \"San Giovanni Battista\", attribuita tradizionalmente a Donatello e recentemente restituita a Michelangelo grazia al rinvenimento di alcuni documenti, i busti di Antonio Coppola e Antonio Cepparello di Gian Lorenzo Bernini e di Pier Cambi di Pompeo Ferrucci, il rilievo con la Vergine, \"Sant'Anna e il Bambino\" di Pierino da Vinci, il crocifisso bronzeo di Antonio Raggi, il reliquiario del piede di Maria Maddalena della bottega di Benvenuto Cellini in argento, bronzo e oro e il grande ostensorio in argento di Luigi Valadier.\nAnnessi.\nPersonaggi sepolti nella chiesa.\nNella chiesa sono sepolti il cardinale Ludovico Maria Torriggiani, Carlo Maderno, Francesco Borromini, Ludovico Cardi detto il Cigoli (poi traslato nella Chiesa dei Santi Michele e Gaetano di Firenze), Onofrio del Grillo, ispiratore del personaggio principale del film \"Il marchese del Grillo\", l'architetto Carlo Murena, Ansaldo Ansaldi giurista e letterato, molti membri della famiglia dei marchesi Sacchetti, nella omonima cappella alla sinistra dell\u2019altare maggiore.\nIl 7 maggio 2013, invece, vi si celebrarono le esequie funebri del politico italiano Giulio Andreotti storico parrocchiano della Basilica.\nArchivio dell'Arciconfraternita dei Fiorentini.\nNella chiesa \u00e8 conservato l'Archivio Storico dell'Arciconfraternita dei Fiorentini che conserva scritti, documenti, progetti e spartiti dal Quattrocento a oggi, fra i quali documenti curiosi come il verbale di cacciata di Leonardo da Vinci dal sodalizio per il mancato pagamento della tassa d'ingresso.\nIngresso.\nLa chiesa \u00e8 aperta al pubblico tutti i giorni, dalle 7.15 alle 12.00 e dalle 17 alle 19 ed \u00e8 famosa anche per il fatto che al suo interno \u00e8 possibile l'ingresso agli animali.\nFilippo Neri e l'Oratorio.\nFilippo Neri fond\u00f2 la Congregazione dell'oratorio mentre era rettore di questa chiesa; una delle cappelle \u00e8 a lui dedicata. Fu chiamato a prendere la rettoria della chiesa su insistenza dei Fiorentini, desiderosi di avere una figura carismatica a capo della nuova chiesa nazionale. Filippo non gradiva per\u00f2 tale ambiente, ritenuto troppo \"nobile\" e frequentemente tornava alla sua precedente chiesa di San Girolamo della Carit\u00e0.\nSino alla demolizione negli anni quaranta, nell'attiguo ospedale era conservato in una sala un camino con la scritta graffita a mano \"Caesar Baronius cocuus perpetuus\", qui lasciata dal futuro cardinale Cesare Baronio, seguace di Filippo, cui toccava di frequente il turno in cucina."}
{"id": "891734", "revid": "93556", "url": "https://it.wikipedia.org/wiki?curid=891734", "title": "Repubblica Tiberina", "text": "La cosiddetta Repubblica Tiberina fu un governo provvisorio che venne proclamato il 4 febbraio 1798, allorch\u00e9 i giacobini presero il potere nella citt\u00e0 di Perugia. Era una delle repubbliche giacobine nate sulla spinta delle vittorie in Italia del giovane generale Bonaparte. \nPrese nome dal fiume Tevere. Era retta da un console ed aveva come bandiera una tricolore uguale a quello francese.\nVenne unita alla Repubblica Romana il 7 marzo 1798."}
{"id": "891747", "revid": "745179", "url": "https://it.wikipedia.org/wiki?curid=891747", "title": "Relazione di Mayer", "text": ""}
{"id": "891819", "revid": "1775883", "url": "https://it.wikipedia.org/wiki?curid=891819", "title": "The Sickness", "text": "The Sickness \u00e8 il primo album in studio dei Disturbed, gruppo musicale statunitense di genere alternative metal, registrato nell'inverno del 1999 e pubblicato il 7 marzo 2000.\nIl disco.\nIl disco contiene soprattutto tracce di genere nu metal, stile che sar\u00e0 parzialmente abbandonato nei dischi successivi. Nel 2010, per celebrare i dieci anni dalla pubblicazione del disco, ne \u00e8 stata pubblicata una versione speciale intitolata \"The Sickness 10th Anniversary Edition\", contenente alcune tracce bonus.\nNel 2018 l'album \u00e8 stato certificato dalla RIAA cinque volte disco di platino, avendo venduto oltre 5 milioni di copie risultando l'album di maggiore successo del gruppo statunitense. Nel 2020 \u00e8 stato nominato uno dei 20 migliori album metal del 2000 dalla rivista Metal Hammer.\n\"The Sickness 10th Anniversary Edition\".\nThe Sickness (10th Anniversary Edition), pubblicato il 23 marzo 2010, \u00e8 un'edizione speciale di \"The Sickness\", uscita per celebrare i 10 anni dalla pubblicazione del disco. L'album include tracce inedite, una copertina modificata e altri contenuti online. Questa versione venne pubblicata anche in vinile. Il chitarrista dei Disturbed, Dan Donegan, comment\u00f2 riguardo alla ristampa: "}
{"id": "891823", "revid": "63149", "url": "https://it.wikipedia.org/wiki?curid=891823", "title": "Baz", "text": ""}
{"id": "891828", "revid": "339392", "url": "https://it.wikipedia.org/wiki?curid=891828", "title": "Harvard College", "text": ""}
{"id": "891842", "revid": "1748167", "url": "https://it.wikipedia.org/wiki?curid=891842", "title": "Lucifero (poesia)", "text": "Lucifero, anche noto come Espero (in rumeno Luceaf\u0103rul), \u00e8 il pi\u00f9 celebre poema di Mihai Eminescu.\nIl poeta rumeno inizi\u00f2 la sua stesura nel 1873, ma lo rielabor\u00f2 per molti anni, fino alla pubblicazione nel 1883 presso l'\"Almanahul societ\u0103\u0163ii studen\u0163e\u015fti Rom\u00e2nia-jun\u0103\" di Vienna. Eminescu si sofferma qui, come in altre sue opere, sul tema della condizione umana rappresentata da chi tende alla gloria infinita. Il poema infatti contiene molti elementi lirici, come la musicalit\u00e0 della forma, ma anche svariati elementi drammatici, come ad esempio il desiderio dei personaggi di diventare quello a cui aspirano che non si contempler\u00e0 mai. L'opera ha inoltre uno schema tipicamente epico ma di carattere comunque narrativo ed \u00e8 inoltre arricchito da molti elementi fantastici.\nStruttura e trama.\nPu\u00f2 definirsi un poema breve o un poemetto suddiviso in 392 versi divisi in 92 quartine. L'opera si svolge in due piani di esistenza, Universale cosmico e Umano terrestre, che si sovrappongono in vari momenti della storia. La vicenda si divide in quattro \u2019\u2019quadri\u2019\u2019, ossia parti dell'opera che sono rappresentate dai personaggi principali.\nIl titolo.\nNella lingua rumena, cos\u00ec come nelle altre lingue romanze, il nome Lucifero (dal latino \"Lucifer\": portatore di luce) indica - tra le altre cose - il pianeta Venere, inteso come \"stella del mattino\". La traduzione alternativa \"Espero\" risale invece agli anni 2000, e si deve all'italianista rumeno Geo Vasile.\nNel gennaio del 2009, l'Accademia dei Record Mondiali (\"World Records Academy\") ha premiato \"Luceaf\u0103rul\" come \"il pi\u00f9 lungo poema d'amore al mondo\"."}
{"id": "891846", "revid": "599013", "url": "https://it.wikipedia.org/wiki?curid=891846", "title": "Chiesa di Sant'Onofrio dei Vecchi", "text": "La chiesa di Sant'Onofrio dei Vecchi \u00e8 una delle chiese monumentali di Napoli. Ubicata in piazzetta Sant'Onofrio dei Vecchi, presenta un accesso anche da un palazzo di corso Umberto I.\nStoria.\nIl tempio venne eretto sul luogo di una precedente cappella, dedicata alla Madonna del Carmine, nella quale nel 1606 fu collocata una statua di sant'Onofrio che, in quel periodo, era oggetto di una grande devozione popolare. La chiesa, intitolata al santo ed ai \"vecchi\" (poich\u00e9 l\u00ec vicino vi era anche un grande ospizio per anziani), fu parzialmente inglobata in un palazzo del Risanamento dal quale si accede attraverso un ingresso secondario posto nel transetto di sinistra.\nL'interno.\nLa struttura originaria \u00e8 in parte scomparsa; gli interventi di restauro ed i rimaneggiamenti promossi dall'architetto Raffaele Cappelli, nel XIX secolo, sottrassero all'edificio parte della sua bellezza originaria. Fu un vero e proprio intervento massiccio e quasi tutti gli elementi medievali del tempio furono rimossi tanto \u00e8 vero che non vennero risparmiati neanche i portici medioevali posti all'entrata, appartenenti al vecchio seggio dei Griffi.\nLa struttura religiosa \u00e8 a navata unica, con cappelle laterali e transetto. Da quanto pervenuto, i pregevoli tesori della chiesa sono: un \"Crocifisso\", scultura lignea del XVIII secolo attribuita a Giuseppe Sarno, la tavola di Luigi Rodriguez sul santo titolare collocata sopra l'altare maggiore e la tela di Francesco Fracanzano con i \"Santi Onofrio e Antonio Abate\" ."}
{"id": "891871", "revid": "1568601", "url": "https://it.wikipedia.org/wiki?curid=891871", "title": "Ama Dablam", "text": "L'Ama Dablam \u00e8 una vetta di 6812 metri che si trova in Nepal nella valle del Khumbu Himal, nel Parco nazionale di Sagarmatha (regione dell'Everest) e domina la valle del Dudh Kosi (\"fiume di latte\") che porta verso i campi base del Lhotse, Everest ed altri picchi del Mahalangur Himal comunemente identificato come Khumbu.\nDefinita per la sua forma slanciata il Cervino dell'Himalaya, la sua scalata presenta notevoli difficolt\u00e0 e la si pu\u00f2 ammirare lungo il trekking al campo base dell'Everest in particolare dal Monastero buddista di Thyangpoche (Tengboche, 3850\u00a0m) e le vallate del Dudh Kosi fino a Chukkung. La montagna \u00e8 oggetto del film dello scalatore Reinhold Messner, presentato nel 2017 al Bergfestival di Bressanone con lo stesso nome.\n&lt;br&gt;"}
{"id": "891893", "revid": "101768", "url": "https://it.wikipedia.org/wiki?curid=891893", "title": "Raman", "text": ""}
{"id": "891933", "revid": "768068", "url": "https://it.wikipedia.org/wiki?curid=891933", "title": "Lapiti", "text": "Nella mitologia greca i Lap\u00ecti erano un popolo leggendario che abitava la vallata del Peneo in Tessaglia. L'origine dei Lapiti, al pari dei Mirmidoni e delle altre trib\u00f9 tessale, risale ad un'epoca pre-ellenica. Le antiche genealogie sostenevano che la loro stirpe fosse imparentata con quella dei Centauri: in particolare, secondo una leggenda, Lapite e Centauro sarebbero stati fratelli gemelli figli di Apollo e della ninfa Stilbe, figlia del dio fluviale Peneo. Lapite era un abile guerriero, mentre Centauro era un essere deforme che visse insieme a dei cavalli e si accoppi\u00f2 con delle giumente, generando i Centauri, creature met\u00e0 uomini e met\u00e0 cavalli. Lapite divenne invece il progenitore della stirpe che da lui prende il nome, e tra i suoi discendenti si trovano re e guerrieri come Issione, Piritoo, Ceneo e Corono, nonch\u00e9 i veggenti Idmone e Mopso.\nLa madre di Piritoo era Dia figlia di Deioneo (o Eioneo) mentre, come era comune per molti eroi, egli aveva sia un padre divino che un padre mortale. Il suo padre immortale era Zeus che per\u00f2, per mettere incinta Dia, aveva dovuto assumere la forma di un cavallo, ragion per cui i Lapiti divennero anche abili cavalieri. A loro era attribuita l'invenzione del morso delle briglie. Secondo l'Iliade i Lapiti parteciparono alla guerra di Troia con quaranta navi sotto il comando di Polipete - figlio di Piritoo - e di Leonteo - figlio di Corono.\nLe nozze di Piritoo e Deidamia.\nLa pi\u00f9 famosa leggenda che coinvolge i lapiti \u00e8 quella della loro battaglia contro i Centauri in occasione della festa nuziale di Piritoo, la cosiddetta \"Centauromachia\". I centauri erano stati invitati ai festeggiamenti ma, non essendo abituati al vino, ben presto si ubriacarono, dando sfogo al lato pi\u00f9 selvaggio della loro natura. Quando la sposa Deidamia arriv\u00f2 per accogliere gli ospiti, il centauro Euritione balz\u00f2 su di lei e tent\u00f2 di stuprarla. In un attimo anche tutti gli altri centauri si lanciarono addosso alle donne e ai fanciulli. Naturalmente scoppi\u00f2 una battaglia nella quale anche l'eroe Teseo, amico di Piritoo, intervenne in aiuto dei Lapiti. I centauri furono alla fine sconfitti e scacciati dalla Tessaglia e a Euritione furono mozzati naso e orecchie. Durante lo scontro cadde il lapite Ceneo e il centauro Cillaro.\nCeneo, uno tra i lapiti pi\u00f9 famosi, originariamente era una ragazza di nome Ceni ed era la favorita di Poseidone che, per esaudire una sua supplica, la trasform\u00f2 in un uomo rendendola un guerriero invulnerabile. Donne guerriere di questo tipo, a stento distinguibili dagli uomini, erano comuni tra i cavalieri Sciti e furono ancora presenti nella tradizione albanese. Nel corso della battaglia contro i centauri Ceneo si era dimostrato invulnerabile ancora una volta, finch\u00e9 i Centauri non decisero semplicemente di schiacciarlo con dei massi e dei tronchi d'albero: a quel punto egli sprofond\u00f2 ancora apparentemente illeso nelle profondit\u00e0 della terra, dalle quali riemerse trasformato in un uccellino.\nQuando l'interpretazione dei miti greci cominci\u00f2 a essere mediata dall'influenza del pensiero filosofico, la battaglia tra Lapiti e Centauri fu vista come un'allegoria della lotta interiore tra gli istinti selvaggi dell'uomo e l'educazione basata sulla civilt\u00e0, rappresentata dalla giusta comprensione da parte dei lapiti dell'uso che andava fatto del vino donato dagli dei, che deve essere allungato con acqua e bevuto senza abbandonarsi agli eccessi.\nGli scultori greci della scuola di Fidia concepirono questa battaglia come una lotta tra l'umanit\u00e0 e dei mostri maligni che simbolicamente rappresentava il conflitto tra la civile Grecia e i barbari dell'Impero Persiano. La battaglia tra Lapiti e Centauri fu rappresentata sulle sculture dei fregi che decoravano il Partenone, per richiamare il reciproco rispetto e l'alleanza tra l'ateniese Teseo e il Lapite Piritoo, nonch\u00e9 su quelle del tempio di Zeus a Olimpia. Fu inoltre un tema estremamente popolare per i decoratori di vasellame."}
{"id": "891939", "revid": "1776051", "url": "https://it.wikipedia.org/wiki?curid=891939", "title": "Bir", "text": "Bir \u00e8 un album studio del gruppo heavy metal turco Mezarkabul, pubblicato nel 2002."}
{"id": "891973", "revid": "809148", "url": "https://it.wikipedia.org/wiki?curid=891973", "title": "Chandrasekhara Venkata Raman", "text": "Biografia.\nRaman nacque a Tiruchirappalli, nello stato indiano Tamil Nadu, da una famiglia di bramini di Lingua tamil. In giovane et\u00e0 si trasfer\u00ec nella citt\u00e0 di Visakhapatnam, nell'Andhra Pradesh.\nIscrittosi al Presidency College di Madras nel 1902, si diplom\u00f2 nel 1904, guadagnandosi la medaglia d'oro per la fisica; nel 1907 si laure\u00f2 con il massimo dei voti e i pi\u00f9 alti riconoscimenti. Entr\u00f2 in seguito nell'Indian Finance Department in qualit\u00e0 di Assistant Accountant General a Calcutta.\nNel 1917, Raman si dimise dal suo incarico governativo e prese la nuova cattedra di fisica presso l'Universit\u00e0 di Calcutta. Allo stesso tempo continu\u00f2 a svolgere attivit\u00e0 di ricercatore presso l'Indian Association for the Cultivation of Science (IACS), dove divenne segretario onorario. Nel 1921 cominci\u00f2 presso l'IACS gli esperimenti sulla diffusione anelastica della luce che lo portarono nel 1930 a ricevere il premio Nobel per la fisica. in seguito alla scoperta dell'effetto Raman. La spettroscopia Raman \u00e8 basata su questo fenomeno.\nRaman comp\u00ec anche studi di acustica di strumenti musicali e fu il primo a investigare sulla natura armonica del suono di strumenti tradizionali indiani quali la tabla o lo mridangam.\nNel 1934, Raman divenne direttore del neonato Indian Institute of Science di Bangalore, dove due anni pi\u00f9 tardi continu\u00f2 la sua attivit\u00e0 come professore di fisica. Nel 1947, fu nominato primo \"professore nazionale\" dal nuovo governo indipendente dell'India.\nRiconoscimenti.\nIl professor Raman ricevette numerose onorificenze: fu nominato Commendatore dell'Impero Britannico nel 1929 e gli fu conferito il Bharat Ratna (la pi\u00f9 alta onorificenza civile della repubblica indiana) nel 1954. Raman ricevette inoltre il premio Lenin per la pace (una sorta di Nobel per la pace sovietico) nel 1957.\nRitiratosi dall'Indian Institute of Science nel 1948, fond\u00f2 l'anno seguente il Raman Research Institute a Bangalore, da lui diretto fino alla sua morte, avvenuta nel 1970.\nIn India il 28 febbraio di ogni anno si celebra la giornata nazionale della scienza per commemorare la scoperta di Raman, annunciata nel 1928.\nPubblicazioni.\nLibri.\nSi veda anche: \"Scientific Papers of CV Raman\", Ed. S Ramaseshan, Indian Academy of Sciences, Bangalore 1988.\nBibliografia.\n1909\n1910\n1911\n1912\n1913\n1914\n1915\n1916\n1917\n1918\n1919\n1920\n1921\n1922\n1926\n1927\n1928\n1935\n1936\n1937\n1938\n1948\n1951\n1959"}
{"id": "891982", "revid": "119668183", "url": "https://it.wikipedia.org/wiki?curid=891982", "title": "New American Gospel", "text": "New American Gospel \u00e8 il secondo album pubblicato dal gruppo musicale Burn the Priest dopo il cambio di nome in Lamb of God, \u00e8 anche il primo con Willie Adler alla chitarra. L'album \u00e8 stato ristampato con l'aggiunta di 4 bonus track nel 2006 dalla Prosthetic Records."}
{"id": "892021", "revid": "12712265", "url": "https://it.wikipedia.org/wiki?curid=892021", "title": "Chiesa della Missione dei Vergini", "text": ""}
{"id": "892073", "revid": "2180566", "url": "https://it.wikipedia.org/wiki?curid=892073", "title": "Battaglia del Piave", "text": "La battaglia del Piave venne combattuta il 7 e l'8 maggio 1809, nel corso della guerra detta della Quinta coalizione, fra un esercito franco-italiano al comando del principe Eugenio di Beauharnais, vicer\u00e9 del Regno d'Italia e le forze dell'Impero austriaco, guidate dal generale di cavalleria Giovanni d'Asburgo-Lorena.\nStoria.\nLo scontro avvenne nei pressi del fiume Piave, precisamente a San Michele di Piave, e si concluse con una vittoria franco-italiana."}
{"id": "892082", "revid": "1372005", "url": "https://it.wikipedia.org/wiki?curid=892082", "title": "Ottone di Frisinga", "text": "Biografia.\nOttone era quinto figlio di Leopoldo III di Babenberg (il Santo), margravio d'Austria, e di sua moglie Agnese di Waiblingen, figlia dell'imperatore Enrico IV. Per via del suo primo matrimonio con Federico I, duca di Svevia, Agnese era madre del re di Germania Corrado III, e nonna dell'imperatore Federico Barbarossa. Inoltre, la sorella di Ottone, Giuditta, era andata in sposa al marchese Guglielmo V del Monferrato. Ottone era quindi imparentato con le pi\u00f9 potenti famiglie della Germania e dell'Italia del nord.\nLe notizie sulla sua vita sono piuttosto scarne, e le date a volte incerte. Studi\u00f2 a Parigi, dove svilupp\u00f2 un particolare interesse per la filosofia, e si ritiene che sia stato uno dei primi a introdurre la filosofia aristotelica in Germania.\nEntrato nell'ordine cistercense, Ottone divenne abate del monastero cistercense di Morimond in Borgogna intorno al 1136, e poco dopo fu nominato vescovo di Frisinga. La sua diocesi, insieme al resto della Baviera, fu lacerata dalla lotta fra i Guelfi e la casata di Hohenstaufen, e versava in pessime condizioni; ma il nuovo vescovo riusc\u00ec a portare notevoli miglioramenti sia in materia ecclesiastica che secolare.\nNel 1147 partecip\u00f2 alla disastrosa Seconda Crociata di Corrado III. La colonna dell'esercito crociato guidata da Ottone fu decimata, ma il vescovo riusc\u00ec comunque a raggiungere Gerusalemme, da cui fece rientro in Baviera nel 1148 o nel 1149. Si guadagn\u00f2 il favore del successore di Corrado, Federico I Barbarossa; ricopr\u00ec un ruolo fondamentale nella risoluzione della disputa riguardante il Ducato di Baviera nel 1156; partecip\u00f2 alla celebre Dieta di Besan\u00e7on nel 1157, e, ancora indossando l'abito di monaco cistercense, mor\u00ec a Morimond il 22 settembre 1158. Nel 1857 a Frisinga fu eretta una statua in suo onore.\nOpere.\nOttone \u00e8 soprattutto ricordato per due importanti opere storiografiche.\n\"Chronica de duabus civitatibus\".\nLa prima di queste \u00e8 la \"Chronica sive Historia de duabus civitatibus\" (\"Cronaca o Storia delle due citt\u00e0\"), un'opera storica e filosofica in otto libri, che segue in qualche modo la traccia del pensiero di Agostino e Orosio. Scritta al tempo della guerra civile in Germania (1143-1145), mette a confronto Gerusalemme e Babilonia, quali rappresentazioni dei regni celeste e terreno (la \"civitas Dei\" contro la \"civitas terrena\" o \"civitas diaboli\"), ma racchiude anche numerose e importanti informazioni riguardo alla storia del suo tempo. La cronaca, che fu tenuta nella pi\u00f9 grande considerazione dai suoi contemporanei, arriva fino all'anno 1146, dopodich\u00e9 fu per\u00f2 continuata fino al 1209 per opera di Ottone, abate di San Biagio (morto nel 1223). Nella \"Chronica\" Ottone riferisce di un suo colloquio con il vescovo Ugo di Jabala, il quale gli raccont\u00f2 di un re cristiano nestoriano che regnava in Oriente con il nome di Prete Gianni. Questa \u00e8 la prima menzione documentata del Prete Gianni, da cui per lungo tempo l'Occidente sper\u00f2 di ricevere aiuto nella lotta contro i Saraceni.\n\"Gesta Friderici Imperatoris\".\nMeglio conosciuta \u00e8 l'opera di Ottone \"Gesta Friderici imperatoris\" (\"Imprese dell'Imperatore Federico\"), scritta per desiderio di Federico Barbarossa, e introdotta da una lettera dell'Imperatore stesso all'autore. Le \"Gesta\" sono composte da quattro libri, dei quali i primi due furono scritti dallo stesso Ottone, mentre i due rimanenti, o almeno parte di essi, dal suo pupillo Ragewin, o Rahewin; da alcuni \u00e8 stato per\u00f2 supposto che anche il terzo libro e la prima parte del quarto siano opera di Ottone. Il primo libro prende spunto dalla contesa fra il Papa Gregorio VII e l'imperatore Enrico IV, per arrivare fino alla morte di Corrado III nel 1152. L'autore non si limita a trattare della storia della Germania, ma estende la sua trattazione alla predicazione di Bernardo di Chiaravalle, al suo zelo nel combattere gli eretici, alla condanna di Abelardo, e a argomenti vari di filosofia e teologia. Il secondo libro si apre con l'elezione di Federico I nel 1152, e si sviluppa con la storia, abbastanza dettagliata, dei suoi primi cinque anni di regno, soprattutto per quel che riguarda le vicende in Italia. Da questo punto in poi (1156) il suo lavoro viene proseguito da Ragewin. Il latino di Ottone \u00e8 eccellente, e nonostante una certa partigianeria a favore della casata Hohenstaufen e alcune piccole inesattezze, le \"Gesta\" sono state giustamente descritte come un buon modello di composizione storica.\nLa concezione della storia.\nOttone nella \"Chronica \"(\"Historia de duabus civitatibus\") interpreta la storia in senso agostiano ed hegeliano (lo sviluppo della civilt\u00e0 originerebbe da Oriente, \"ex oriente lux\", in quanto, avrebbe sostenuto Hegel, gli imperi indiano e cinese risultano molto pi\u00f9 antichi di quello greco-romano), individuando un percorso direzionale nell'evoluzione delle vicende umane che procede da oriente a occidente. Come gi\u00e0 in Agostino, Paolo Orosio e poi Hegel, la storia (detta anche \"del pendolo\") segue un andamento \"eliodromico\", istituendo una \"translatio imperii \"e una\" translatio studiorum \"(ovvero un trasferimento del potere e della cultura) dai centri del potere e degli studi orientali a quelli occidentali, da Bisanzio (a sua volta erede del potere romano) alla corte degli Hohenstaufen. Tale \"translatio\" \u00e8 scandita da un processo di nascita, crescita e declino degli imperi e dei primati degli studi, secondo un percorso alternativamente pendente dapprima da est a ovest, e poi svolgentesi a ritroso.\nCulto.\nIl beato Ottone \u00e8 ricordato dal Martirologio Romano alla data del 22 settembre. Nell'arcidiocesi di Vienna e nell'arcidiocesi di Monaco e Frisinga la sua memoria ricorre il 7 settembre.\nLe sue reliquie sono custodite nell'abbazia cistercense di Heiligenkreuz. Un'altra reliquia si trova al monastero di San Castulo a Moosburg an der Isar."}
{"id": "892088", "revid": "729019", "url": "https://it.wikipedia.org/wiki?curid=892088", "title": "Bub", "text": "La Bub era una fabbrica tedesca di giocattoli e modelli in scala ridotta di automobili e treni. Chiuse definitivamente nel 1966.\nL'azienda nacque a Norimberga nel 1851 ad opera di Karl Bub con lo scopo di produrre giocattoli. \nDal 1905 vennero prodotte macchinine e trenini giocattolo e antecedentemente alla prima guerra mondiale anche ferrovie elettriche.\nDopo la fine della guerra fu creato un impianto a Aylesbury, nel Regno Unito, in collaborazione con la Tip &amp; Co., produttore di giocattoli di Norimberga; l'impianto produsse giocattoli per il mercato britannico fino allo scoppio della seconda guerra mondiale, nel 1939.\nNegli anni venti e trenta, l'azienda fu uno dei pi\u00f9 importanti produttori tedeschi di giocattoli con una significativa quota di mercato.\nNel 1932 la Bob rilev\u00f2 gli impianti di produzione della concorrente Bing finita in bancarotta. \nDurante la seconda guerra mondiale, la fabbrica Bob di Norimberga fu completamente distrutta.\nDopo la fine della guerra fu interamente ricostruita provando dal 1948 in poi a costruire una gamma di ferrovie elettriche in scala S (1:64). Uno dei modelli pi\u00f9 prestigiosi fu la riproduzione della locomotiva a vapore BR 05 tuttavia la domanda del mercato tedesco rimase molto al disotto delle aspettative. Il programma fu completamente interrotto nel 1958 e venne iniziata la produzione di pi\u00f9 economiche ferrovie giocattolo di latta in scala 0 e infine H0. La produzione ebbe scarso successo commerciale e venne infine interrotta nel 1966; la societ\u00e0 venne sciolta."}
{"id": "892093", "revid": "1543377", "url": "https://it.wikipedia.org/wiki?curid=892093", "title": "Mil (azienda)", "text": "La Fabbrica Moscovita Elicotteri Mil (in russo:\"\u041e\u0410\u041e \u041c\u043e\u0441\u043a\u043e\u0432\u0441\u043a\u0438\u0439 \u0432\u0435\u0440\u0442\u043e\u043b\u0435\u0442\u043d\u044b\u0439 \u0437\u0430\u0432\u043e\u0434 \u0438\u043c. \u041c. \u041b. \u041c\u0438\u043b\u044f\"), in breve Mil (\u041c\u0438\u043b\u044c) \u00e8 un'industria russa che produce elicotteri che prende il nome dal progettista Michail Leont'evi\u010d Mil' (\u041c\u0438\u0445\u0430\u0438\u043b \u041b\u0435\u043e\u043d\u0442\u044c\u0435\u0432\u0438\u0447 \u041c\u0438\u043b\u044c). L'industria, i cui prodotti sono caratterizzati dal prefisso Mi, partecipa con Eurocopter alla \"joint venture\" Euromil.\nL'origine delle attivit\u00e0 si pu\u00f2 far risalire al 1947, quando Michail Mil venne promosso capo dell'ufficio tecnico che si occupava della progettazione di elicotteri dello TsAGI (Istituto centrale di aeroidrodinamica) che prese il nome di \"OKB Mil\" e che in seguito divent\u00f2 la \"Fabbrica Moscovita Elicotteri\", poi nuovamente \"Mil\".\nGli elicotteri di Mil hanno vinto molti premi nazionali e internazionali e hanno stabilito 69 primati mondiali. Nel 1971 (dopo la morte del capo progettista), l'elicottero Mil Mi-12 vinse il premio Sikorsky per l'elicottero pi\u00f9 potente del mondo.\nNel 2006, la Mil venne fusa con la Kamov e la Rostvertol per creare la Oboronprom Corp.. Il marchio Mil verr\u00e0 mantenuto, sebbene la nuova compagnia cesser\u00e0 la produzione dei modelli ridondanti."}
{"id": "892096", "revid": "483325", "url": "https://it.wikipedia.org/wiki?curid=892096", "title": "Bum", "text": ""}
{"id": "892132", "revid": "27723", "url": "https://it.wikipedia.org/wiki?curid=892132", "title": "Epoca elisabettiana", "text": ""}
{"id": "892162", "revid": "439868", "url": "https://it.wikipedia.org/wiki?curid=892162", "title": "Byk", "text": ""}
{"id": "892183", "revid": "729019", "url": "https://it.wikipedia.org/wiki?curid=892183", "title": "Battaglia di Sacile", "text": "La battaglia di Sacile ebbe luogo il 15 e 16 aprile 1809, nell'odierna provincia di Pordenone, fra circa 40.000 austriaci guidati dall'arciduca Giovanni e 36.000 francesi ed italiani condotti da Eugenio di Beauharnais, vicer\u00e9 del Regno d'Italia.\nDopo un duro combattimento, mal condotto da entrambe le parti, un movimento del fianco austriaco, che minacciava la linea franco-italiana di ripiegamento, costrinse il Beauharnais alla ritirata, consegnando la vittoria tattica agli austriaci. Le perdite furono pi\u00f9 o meno equivalenti da entrambe le parti."}
{"id": "892187", "revid": "32428", "url": "https://it.wikipedia.org/wiki?curid=892187", "title": "Chiesa dei Santi Pietro e Paolo dei greci", "text": ""}
{"id": "892189", "revid": "110157", "url": "https://it.wikipedia.org/wiki?curid=892189", "title": "Chiesa di Santa Maria dei Vergini", "text": "La chiesa di Santa Maria dei Vergini \u00e8 una delle chiese monumentali di Napoli.\nStoria.\nIl tempio ed il suo convento vennero eretti sul sito dove, nel 1326, gli abitanti di Porta San Gennaro avevano fatto costruire una piccola cappella ed il relativo ospedale intitolati a Santa Maria del Borgo dei Vergini. Il complesso, nel 1334, venne poi ceduto ai frati Crociferi di San Cleto. Successivamente, questa struttura pass\u00f2 ai Padri della Missione sotto il cardinale Caracciolo.\nNel XVIII secolo vennero realizzati numerosi interventi di restauro; il primo ordine dell'interno risale agli interventi settecenteschi (una delle uniche parti rimaste dell'edificio settecentesco), mentre la facciata fu innalzata su progetto del noto Giuseppe Astarita, che realizz\u00f2 un disegno di paraste e colonne determinando un effetto di chiaroscuro con lo stucco che affianca la parte centrale in piperno.\nNella seconda guerra mondiale, durante un pesante bombardamento aereo su Napoli, il tempio venne quasi interamente distrutto: rimasero illese solo alcune strutture, mentre le fiamme semidistrussero il resto. Gli arredi sacri e le opere d'arte andarono in gran parte distrutte.\nNegli anni cinquanta del XX secolo la struttura \u00e8 stata ricostruita nelle sue forme attuali, facendo riferimento alla primitiva architettura. Le principali opere scampate dalla demolizione bellica sono: la statua marmorea dell\"Immacolata\" di Francesco Liberti e Giuseppe Pirotti nella nicchia al centro della facciata, il \"fonte battesimale\" del XVII secolo (dove fu battezzato Sant'Alfonso Maria de' Liguori), l'organo sulla cantoria in controfacciata, un \"San Giuseppe con il Bambino\", gruppo ligneo settecentesco, e infine il \"Sant'Alfonso\" di Carmine Toro, situato nella cappella dedicata al celebre santo napoletano; mentre nel dopoguerra vennero apposti la tela dell\"Immacolata\" di Roberto Carignani alle spalle dell'altare maggiore settecentesco e dei quadri con \"Episodi della vita di Sant'Alfonso\" del parrocco-pittore don Iginio Pinto (?-1978) nella cappella del santo.\nNegli anni sessanta del Novecento la chiesa fu al centro di rilevanti scoperte artistiche, specie nel corso dei lavori del 1963, quando emersero frammenti di affreschi del XVI secolo ed i resti della zona absidale e della navata dell'originario tempio trecentesco.\nAdiacente alla chiesa \u00e8 l'Oratorio della Confraternita dell'Immacolata ai Vergini. Come la chiesa principale venne gravemente danneggiato dai bombardamenti del 1943 e anch'esso conserva poco del contenuto artistico del passato. Vi si accede da vico Santa Croce ai Miracoli."}
{"id": "892195", "revid": "125154113", "url": "https://it.wikipedia.org/wiki?curid=892195", "title": "Guidubaldo Benamati", "text": "Biografia.\nCominci\u00f2 giovanissimo come verseggiatore e commediografo in seno alla corte di Ranuccio I Farnese, manifestando una devozione per il Giambattista Marino ed il suo barocco, ammirazione che per\u00f2 non venne mai ricambiata.\nDivenne membro di molte accademie, quella perugina degli \"insensati\", quella veneziana degli \"incogniti\" e quella pesarese dei \"disinvolti\", fino a crearne una a Gubbio, chiamata degli \"addormentati\", suo finale ritiro.\nLa sua produzione poetica comprese drammi dei boschi, come \"L'Alvida\" e \"La pastorella d'Etna\" rime, idilli e novelle. Curioso il caso dell'opera \"Il principe nigello\" che fu messo all'Indice dal tribunale ecclesiastico nel 1640.\nScrisse anche un poema eroico, \"Vittoria navale\", sulla battaglia di Lepanto, nel 1646."}
{"id": "892197", "revid": "729019", "url": "https://it.wikipedia.org/wiki?curid=892197", "title": "Battaglia di Caldiero (1805)", "text": "La battaglia di Caldiero ebbe luogo il 30 ottobre 1805. Il maresciallo di Francia Andrea Massena alla testa di circa 37\u00a0000 Francesi, affront\u00f2 un esercito austriaco forte di ben 50'000 uomini, guidato dall'Arciduca Carlo, posizionato nel villaggio di Caldiero e sulle colline circostanti.\nMass\u00e9na attacc\u00f2 e prese le colline, mentre il villaggio resistette sino al cadere della notte. Nel corso della notte l'Arciduca Carlo fece muovere salmerie ed artiglieria, lasciando a coprire la ritirata circa 5\u00a0000 uomini, al comando del generale Hillinger. Questa retroguardia venne catturata il giorno successivo. Gli austriaci registrarono circa 3\u00a0000 fra morti e feriti, oltre 8'000 prigionieri, inclusa la retroguardia dell'Hillinger, contro circa 4'000 morti e feriti da parte francese."}
{"id": "892198", "revid": "139562", "url": "https://it.wikipedia.org/wiki?curid=892198", "title": "Battaglia di Calmiero", "text": ""}
{"id": "892202", "revid": "964734", "url": "https://it.wikipedia.org/wiki?curid=892202", "title": "Ceondoismo", "text": "Il ceondoismo () \u00e8 una religione monoteistica e panteistica nata tra il XIX e il XX secolo in Corea. La religione ceondoista venne fondata da Choe Jeu in un momento di instabilit\u00e0 culturale e politica ed \u00e8 strettamente correlata al movimento nazionalistico e spirituale del Donghak, fondato anche questo dallo stesso Choe Jeu, il cui obiettivo primario era quello di rivitalizzare la cultura tradizionale coreana di fronte ad un'imposizione sempre pi\u00f9 vessante delle usanze e dei costumi occidentali. Il ceondoismo \u00e8 cos\u00ec un sincretismo tra buddismo, taoismo, confucianesimo, sciamanesimo ancestrale coreano e anche cristianesimo, religione quest'ultima da cui \u00e8 stato tratto in particolare l'approccio organizzativo alla societ\u00e0. Per le sue connotazioni la religione ceondoista, organizzata in una Chiesa, sta ottenendo un notevole successo tra la popolazione dei due Stati coreani, in particolare tra i giovani; \u00e8 oggi praticata da circa tre milioni di persone che si dividono tra la Corea del Nord e la Corea del Sud e sebbene nata in ambienti che conservavano un approccio nazionalistico ed esclusivista alla societ\u00e0, \u00e8 diventata sempre pi\u00f9 una religione universalistica per i valori sociali e umanisti che promuove.\nStoria.\nIl ceondoismo nacque sulle basi del movimento nazionalistico del Donghak (letteralmente \"insegnamento orientale\"), fondato da Choe Jeu; si trattava di un movimento di liberazione per la popolazione contadina delle province meridionali della Corea, allora non scissa in due aree gestite da due differenti governi. Jeu formul\u00f2 una dottrina che enfatizzava la libert\u00e0 dei contadini di fronte all'oppressione da parte del governo e dei proprietari terrieri; le sue idee ebbero immediatamente un vasto seguito e vennero diffuse anche attraverso la musica per permetterne la comprensione anche da parte degli illetterati. Parallelamente alle ragioni politiche Choe Jeu tent\u00f2 di risollevare il morale nazionalistico del popolo anche a causa di motivazioni culturali e religiose. Le tradizioni autoctone della Corea erano infatti in forte declino, a causa dei disordini sociopolitici e dell'intrusione del Cristianesimo, il quale venne identificato da Jeu come una delle manifestazioni pi\u00f9 negative dell'occupazione anglofrancese.\nSosteneva infine che l'unico modo per contenere le influenze straniere sulla societ\u00e0 e sulla mentalit\u00e0 coreana fosse quello di introdurre la democrazia e di permettere l'affermazione dei diritti umani. Progressivamente le idee di Jeu si impregnarono di misticismo e il seguirli divenne un modo attraverso cui la popolazione si poteva liberare dei problemi della vita quotidiana per poter collaborare all'obiettivo della fondazione di un paradiso sulla Terra, il quale divenne lo scopo primario del Donghak. Le canzoni attraverso cui venivano diffuse le ideologie erano una mistura di concetti tratti dal Buddhismo, dal Confucianesimo e dalla filosofia Songyo, uniti a moderne idee umanistiche. Il movimento crebbe notevolmente e caus\u00f2 quella che \u00e8 oggi chiamata la rivoluzione proletaria del Donghak, la quale mobilit\u00f2 migliaia di contadini contro la dominazione dei Paesi stranieri. Il ceondoismo nacque ufficialmente nel 1905, sulla base del misticismo gi\u00e0 presente nel Donghak, e basato sulla religiosit\u00e0 tradizionale della Corea. Il re Gojong, uno dei sovrani della dinastia Joseon, si convert\u00ec al ceondoismo, e promosse la religione in tutta la penisola coreana. Fu anche colui che favor\u00ec l'assimilazione da parte della nuova religione di elementi buddhisti e cristiani, e che ne appoggi\u00f2 l'organizzazione, la quale si stava impostando come calco della Chiesa cattolica. La Chiesa ceondoista istitu\u00ec infatti un'impostazione sacerdotale con a capo un Papa. Il nome venne cambiato da \"Donghak\" a \"Cheondogyo\" \u2014 che corrisponde letteralmente a \"ceondoismo\" \u2014 da Son Byeonghui, in una sua opera di modernizzazione della religione, la quale non era vista positivamente dal governo coloniale giapponese, che ne sottopose i fedeli a violente persecuzioni.\nTeologia.\nIl ceondoismo \u00e8 una religione monoteistica, per questo i ceondoisti credono in un Dio unico, che chiamano \"Haneullim\" in lingua tradizionale, e che letteralmente significa \"Signore del Cielo\". La concezione di questo Dio non \u00e8 personale, bens\u00ec impersonale; la Divinit\u00e0 \u00e8 vista infatti come un principio creatore eterno, illimitato e universale, non come un'entit\u00e0 con una propria personalit\u00e0, come accade nelle religioni abramitiche.\nDio nel ceondoismo \u00e8 dunque visto come un'entit\u00e0 panteistica e dunque immanente, che pervade l'universo e si manifesta nella natura, nella vita di tutti i giorni e nella profondit\u00e0 intima dell'essere umano stesso. Non \u00e8 una Divinit\u00e0 che risiede all'esterno della creazione, ma al contrario \u00e8 ovunque e all'interno di ogni cosa, anche in ogni uomo. Haneullim non \u00e8 una figura emersa in tempi recenti, ma un concetto gi\u00e0 presente nella cultura e nella religione coreana antica; veniva infatti venerato in tempi remoti, ancor prima dell'introduzione in Corea del Buddhismo, del Taoismo e del Cristianesimo. \u00c8 proprio per questa forte radice che il concetto di Dio tradizionale coreano affonda nella cultura stessa coreana, che il ceondoismo \u00e8 riuscito \u2014 in passato ma anche oggi \u2014 a presentarsi e ad essere accolto come una religione in grado di risvegliare ed alimentare il senso nazionalistico della popolazione coreana. Il messaggio ceondoista \u00e8 diventato progressivamente, nonostante le sue radici nazionalistiche, un insegnamento universalista, soprattutto per i suoi valori fortemente umanistici. L'obiettivo primario del ceondoismo \u00e8 quello di costituire una societ\u00e0 all'insegna dei valori divini quali l'armonia, l'intelligenza morale e la consapevolezza della vita."}
{"id": "892203", "revid": "124808", "url": "https://it.wikipedia.org/wiki?curid=892203", "title": "Episodi de La signora del West", "text": ""}
{"id": "892208", "revid": "30232", "url": "https://it.wikipedia.org/wiki?curid=892208", "title": "Caminho de ferro de Benguela", "text": ""}
{"id": "892212", "revid": "77358", "url": "https://it.wikipedia.org/wiki?curid=892212", "title": "Caminho de ferro de Luanda", "text": ""}
{"id": "892213", "revid": "77358", "url": "https://it.wikipedia.org/wiki?curid=892213", "title": "Caminho de ferro do Namibe", "text": ""}
{"id": "892214", "revid": "287204", "url": "https://it.wikipedia.org/wiki?curid=892214", "title": "Caminho de ferro de Amboim", "text": ""}
{"id": "892215", "revid": "77358", "url": "https://it.wikipedia.org/wiki?curid=892215", "title": "Ferrovie angolane", "text": ""}
{"id": "892217", "revid": "77358", "url": "https://it.wikipedia.org/wiki?curid=892217", "title": "Battaglia terrestre di Abukir", "text": ""}
{"id": "892219", "revid": "139562", "url": "https://it.wikipedia.org/wiki?curid=892219", "title": "Prima battaglia di Abukir", "text": ""}
{"id": "892221", "revid": "30232", "url": "https://it.wikipedia.org/wiki?curid=892221", "title": "Direc\u00e7ao Nacional dos Caminos de Ferro", "text": ""}
{"id": "892222", "revid": "229617", "url": "https://it.wikipedia.org/wiki?curid=892222", "title": "Chiesa di Santa Maria della Mercede", "text": ""}
{"id": "892223", "revid": "767487", "url": "https://it.wikipedia.org/wiki?curid=892223", "title": "The Puppini Sisters", "text": "The Puppini Sisters sono un trio musicale femminile formatosi a Londra specializzato nel canto a cappella nello stile degli anni 1940, come lo swing e il jazz. Attualmente, le componenti del trio sono: Marcella Puppini, italiana, Kate Mullins ed Emma Smith (che ha sostituito Stephanie O' Brien), britanniche.\nBiografia.\nFormazione e primo album.\nIl trio \u00e8 stato fondato da Marcella Puppini, bolognese trasferitasi a Londra, che dopo aver studiato Fashion design alla St. Martin School of Art si \u00e8 iscritta al Trinity College of Music di Londra, dove ha conosciuto le altre due componenti originali, Kate Mullins e Rosanna Schura (che \u00e8 stata successivamente sostituita da Stephanie O'Brien).\nL'ispirazione a fondare il trio \u00e8 venuta a Marcella dal film di animazione \"Appuntamento a Belleville\" (\"Belleville Rendez-vous\").\nIl singolo di debutto del trio, \"Boogie Woogie Bugle Boy\", \u00e8 una cover di un famoso brano di successo delle Andrew Sisters, in omaggio alle quali \u00e8 stato scelto il loro nome, \"The Puppini Sisters\".\nLe Puppini Sisters sono affiancate da una \"band\" di tre membri, composta da Blake Wilner alla chitarra, Peter Ibbetson alla batteria e alle percussioni e Henrik Jensen al contrabbasso, e hanno debuttato con il loro primo album, intitolato \"Betcha Bottom Dollar\", nel 2006. Il loro primo disco \u00e8 stato pubblicato dall'etichetta discografica Verve Records e contiene quattordici cover, tra cui \"Heart of Glass\" dei Blondie e \"I Will Survive\", precedentemente interpretata da Gloria Gaynor. Con questo primo lavoro hanno ottenuto un discreto successo, entrando nelle classifiche di Francia e Belgio e raggiungendo la posizione numero diciassette della classifica britannica degli album. Nello stesso anno, in occasione delle festivit\u00e0 natalizie, sono stati pubblicati esclusivamente in formato digitale i singoli \"Jingle Bells\" e \"Silent Night\", da loro realizzati in versione a cappella.\n\"The Rise and Fall of Ruby Woo\".\nNel 2007 il gruppo ha pubblicato un ulteriore singolo, una nuova versione dello standard di musica classica \"Spooky\", che ha anticipato l'uscita del secondo album del gruppo, \"The Rise and Fall of Ruby Woo\", pubblicato dalla divisione della Universal riservata alla musica classica e jazz. Il disco conteneva numerose cover ma anche alcuni brani inediti composti dalle stesse componenti del trio, come \"I Can't Believe I'm Not a Millionaire\" o \"Soho Nights\", ed \u00e8 stato accompagnato dall'uscita di un ulteriore singolo, \"Crazy in Love\", originariamente interpretata dalla nota cantante R&amp;B Beyonc\u00e9.\nL'album, promosso anche da un terzo singolo, \"Jilted\", inedito scritto da Marcella Puppini, ha raggiunto un discreto successo di vendite in Francia e in Regno Unito.\nNel 2008 hanno collaborato con i The Real Tuesday Weld incidendo con loro il brano \"Apart of Me\", pubblicata come singolo.\n\"Christmas with The Puppini Sisters\": l'album natalizio.\nSi sono esibite, nel 2009, al \"Glastonbury Festival\", e nel novembre 2010 \u00e8 stato pubblicato, dall'etichetta discografica Verve, il loro terzo album, \"Christmas with The Puppini Sisters\", interamente di genere natalizio.\nIl disco contiene cover di classici natalizi, come \"White Christmas\" o \"Oh Holy Night\", riarrangiati e reinterpretati in chiave jazz e a cappella, seguendo lo stile del trio.\n\"Hollywood\".\nCome precedentemente dichiarato sul sito ufficiale e dalla pagina Facebook ufficiale delle Puppini Sisters, \u00e8 stato pubblicato il 7 novembre 2011 un nuovo album, dal titolo \"Hollywood\", principalmente composto da cover di canzoni tratte da colonne sonore, fatta eccezione per il brano Hollywood, che \u00e8 una composizione originale del trio. Il 19 ottobre \u00e8 uscito inoltre un nuovo canale YouTube ed \u00e8 stato diffuso il videoclip di \"Diamonds are a girl's best friend\" Il primo singolo estratto dall'album.\nSuccessivamente \u00e8 tornato attivo il sito ufficiale, ed \u00e8 stato pubblicato sempre su YouTube un video di circa 5 minuti che spiega alcuni retroscena riguardanti \"Hollywood\".\nEsperienze cinematografiche.\nNel 2009 hanno partecipato, con un consistente cameo, alle riprese del film Brokers - Eroi per gioco mettendo a disposizione anche alcuni loro brani per la colonna sonora del film."}
{"id": "892228", "revid": "599013", "url": "https://it.wikipedia.org/wiki?curid=892228", "title": "Orrido", "text": ""}
{"id": "892236", "revid": "2162476", "url": "https://it.wikipedia.org/wiki?curid=892236", "title": "Benedetto Bonfigli", "text": "Biografia.\nIntrapresa l'arte accanto a Giovanni Boccati di Piermatteo, esegu\u00ec la pittura quattrocentesca umbra influenzata fortemente da Domenico Veneziano e dalla scuola toscana. Fu definito dal Vasari il pi\u00f9 grande artista umbro prima dell'ascesa del Perugino.\nBenedetto Bonfigli \u00e8 stato un artista di impronta nettamente rinascimentale con qualche nota di gotico. Nel 1450 lavor\u00f2 in Vaticano, anche se successivamente non si separ\u00f2 mai dalla sua citt\u00e0 natale. Il suo contributo pi\u00f9 importante \u00e8 forse il ciclo di affreschi \"Storie di S.Ludovico e S.Ercolano\" della cappella di Palazzo dei Priori in Perugia realizzato nel 1454 (oggi nella Galleria Nazionale dell'Umbria). Gli affreschi sono riccamente decorati e le scene vengono ambientate sullo sfondo delle vedute di palazzi e chiese della citt\u00e0 di Perugia nel '400 e di alcuni monumenti di Roma.\nDi notevole pregio \u00e8 anche l\"Adorazione dei Magi\" (1464), realizzata per la Chiesa di San Domenico. Partecip\u00f2 alla esecuzione delle otto tavole raffiguranti le \"Storie di San Bernardino\" nel 1473, ove prese parte anche Il Perugino, veri capolavori della pittura regionale. Infine fra le diverse opere dell'artista non va dimenticato il \"Gonfalone di San Bernardino\" conservato nella Galleria Nazionale dell'Umbria, e il \"Gonfalone di San Francesco al prato\" conservato nell'omonimo Oratorio di Perugia, nonch\u00e9 l\"Assedio di Perugia\" ed un\"Annunciazione\"."}
{"id": "892240", "revid": "122066252", "url": "https://it.wikipedia.org/wiki?curid=892240", "title": "Bagni di Craveggia", "text": "Bagni di Craveggia (anticamente Acquacalda, \"Bagn\" in dialetto ossolano) \u00e8 una localit\u00e0 di Craveggia nella provincia del Verbano-Cusio-Ossola. Si trova in Valle Onsernone a 986\u00a0m s.l.m., al confine col comune svizzero di Onsernone (frazione Comologno) ed \u00e8 attraversata dal torrente Isorno. Deve il proprio nome a una fonte d'acqua termale a 28\u00a0\u00b0C.\nDescrizione.\nLa localit\u00e0, pur essendo territorialmente connessa al territorio italiano, \u00e8 assimilabile a un'enclave (pur non essendola), dato che per raggiungerla agevolmente \u00e8 necessario entrare in Svizzera percorrendo l'intera Valle Onsernone fino a Spruga e da qui coprire un ultimo tratto a piedi. La fonte termale si trova in territorio italiano appena oltre il confine svizzero. Il Consorzio Strada Spruga-Bagni di Comologno assieme al Consiglio federale, attraverso finanziamenti del Canton Ticino, ha curato la costruzione di un nuovo ponte pedonale transfrontaliero Spruga e Bagni di Craveggia, in sostituzione di quello realizzato negli anni trenta ripetutamente danneggiato da detriti di valanga. Ci\u00f2 ha permesso il ripristino del collegamento, perlomeno pedonale, tra il territorio svizzero e quello italiano, permettendo l'accesso alle fonti.\nL'unica altra possibilit\u00e0 di accesso dall'Italia \u00e8 il superamento escursionistico del crinale montano di sommit\u00e0 partendo da Toceno o Craveggia in 4.30 ore.\nStoria.\nLa localit\u00e0 \u00e8 compresa nel territorio italiano perch\u00e9 i pascoli circostanti appartenevano ai contadini italiani della val Vigezzo, questa condizione venne mantenuta nel tempo per il fatto che i contadini italiani riuscivano a spostarsi col loro bestiame al disgelo oltre il crinale prima che gli svizzeri potessero risalirvi dal fondovalle. Tale condizione di possesso ed uso, apparentemente anomalo se si considerano i crinali come confini naturali, \u00e8 frequente in molti luoghi montani, ed \u00e8 legato al fatto che i pendii soleggiati, anche se in quota, possono essere liberi dal ghiaccio e dalla neve molto prima del fondovalle, se \u00e8 in ombra.\nIl 1823 vide l'apertura dell'Albergo Stabilimento dei Bagni di Craveggia, che sfruttava gli affioramenti di acque termali calde. Tale apertura produsse un apprezzabile sviluppo della valle svizzera, dato che questa era l'unico accesso alle strutture termali.\nIl complesso fu devastato da un incendio nel 1881: ricostruito, fu nuovamente distrutto da una valanga nel 1951 e da allora \u00e8 lasciato in rovina.\nIl 18 ottobre e il 19 ottobre del 1944, la cosiddetta Battaglia della Frontiera vide contrapporsi 200 militi della Folgore e della X\u00aa Flottiglia MAS ad alcune decine di partigiani in fuga dalla val d'Ossola, giunti a Bagni di Craveggia, insieme a circa 250 civili, per riparare in Svizzera."}
{"id": "892242", "revid": "599013", "url": "https://it.wikipedia.org/wiki?curid=892242", "title": "Chiesa di Santa Maria Ognibene", "text": "La chiesa di Santa Maria Ognibene \u00e8 una delle chiese monumentali di Napoli.\nStoria.\nL'edificio di culto venne edificato tra il 1630 e il 1666 ad opera di Francesco Magnocavallo per ospitare l'omonima congrega, dopo che questa dovette lasciare la chiesa di Santa Maria ad Ogni Bene dei Sette Dolori. Dopo il periodo francese, la comunit\u00e0 ritorn\u00f2 alla sua vecchia parrocchia in cui rimase definitivamente.\nAll'interno sono di spicco due pregevoli tele: sull'altare maggiore vi \u00e8 una tela di Giuseppe Marullo rappresentante la \"Vergine con San Biagio e San Gennaro\"; sul terzo altare sulla sinistra \"San Giuseppe con il Bambino\" di Giovan Battista Rossi.\nAttualmente la facciata \u00e8 in fase di restauro."}
{"id": "892246", "revid": "1005847", "url": "https://it.wikipedia.org/wiki?curid=892246", "title": "Rynek Starego Miasta di Varsavia", "text": "Il Rynek Starego Miasta di Varsavia \u00e8 una piazza di Varsavia, cuore del centro storico (Citt\u00e0 Vecchia).\nLa piazza, creata gi\u00e0 nei primi tempi della fondazione di Varsavia, fu fino alla fine del XVIII secolo il centro della vita cittadina: vi si tenevano fiere periodiche e le cerimonie municipali. Al centro sorgeva il Municipio, che venne demolito nel 1817. Le abitazioni che la delimitano, ricostruite dopo le distruzioni della seconda guerra mondiale, conservano in alcuni casi tracce delle strutture originarie del XV secolo, rimaneggiate quindi nel corso del XVII secolo, ed erano generalmente di propriet\u00e0 di ricche famiglie di mercanti.\nLa piazza \u00e8 costituita da un rettangolo di 90 x 73 m e i suoi quattro lati prendono il nome di importanti membri del Parlamento polacco nel XVIII secolo.\nIl lato nordorientale (Lato Barss).\nIl lato lungo situato a nord-est, in direzione della Vistola \u00e8 un isolato tra i \"Gradini di Pietra\" (\"Kamienne Schodki\"), una scalinata che scende verso il fiume, utilizzata per trasportare in citt\u00e0 l'acqua, e la via Celna. L'isolato comprende 13 case di abitazione: la quarta casa da sinistra (\"Casa Orlemus\") e la quinta (\"Casa Balcer\"), del XV secolo, rimaneggiate in epoca barocca e ricostruite dopo il 1944, ospitano il \"Museo della letteratura dedicato ad Adam Mickiewicz\" (\"Muzeum Literatury im A. Mickiewicza\"). La nona \u00e8 la \"Casa Troper\" e la tredicesima e ultima la \"Casa Burbach\"."}
{"id": "892256", "revid": "321661", "url": "https://it.wikipedia.org/wiki?curid=892256", "title": "Francesco Guardabassi", "text": " Fu senatore del Regno d'Italia.\nBiografia.\nRimasto presto orfano del padre Mariano, fu allevato dagli zii paterni, educato secondo le idee illuministiche dettate dalla Rivoluzione francese. Sua madre era la contessa Vittoria Narboni.\nRappresenta per la attivit\u00e0 politica, sociale e umanitaria svolta nella citt\u00e0 tra il 1820 e 1860 un riferimento storico e culturale importante per avere assimilato gli ideali liberali del padre Mariano e dello zio Benedetto, entrambi massoni, che rafforz\u00f2 a Firenze frequentando i patrioti. Con tali principi entra a far parte dapprima della Carboneria in una Vendita Perugina, successivamente della Giovine Italia per i contatti che ebbe in esilio a Marsiglia con Giuseppe Mazzini che lo incaric\u00f2 di costituire in Umbria una sezione di quella Societ\u00e0 e infine viene iniziato alla Massoneria presso la Loggia Fermezza.\nNel 1812 fu inviato in Francia alla scuola militare di St. Germain, dalla quale usc\u00ec con il grado di tenente dei corazzieri. In seguito, nel 1816 ader\u00ec alla carboneria; scoperto, fu esiliato a Firenze negli anni tra il 1821 e il 1831.\nNel 1831 allorquando Perugia, all'indomani dei moti di Romagna e Marche, si affranc\u00f2 dal Papato riceve l'incarico di Comandante della Guardia Civica cittadina per poi, tornato il potere temporale, essere costretto ad un primo esilio pur avendo mediato la volont\u00e0 dei rivoltosi di resistere nella Rocca Paolina e quella degli Austriaci di saccheggiare la citt\u00e0.\nSi era assunto tutti gli oneri richiesti per il pagamento delle armi e la indennit\u00e0 dei singoli, privandosi dell'oro e dei preziosi di famiglia al fine di risparmiare la popolazione da una carneficina. Malgrado ci\u00f2 viene incarcerato a Livorno e, confiscatigli i beni, esiliato in Francia dove ha contatti con Mazzini e poi a Londra, rientrando a Perugia nel dicembre del 1831 acclamato da tutta la popolazione. Il suo senso di solidariet\u00e0 si manifesta ancora in occasione del terremoto del gennaio 1832 sostenendo la popolazione sia moralmente che economicamente attingendo ancora una volta ai propri beni e facendo visita alle terre terremotate a Foligno.\nNel 1833 accusato proditoriamente di \"\"lesa maest\u00e0, sedizione e rivoluzione\" per avere partecipato a riunioni presso la farmacia Tei in Piazza Piccola a Perugia viene tradotto in carcere prima a Macerata, poi a Civita Castellana e infine a Roma nella famosa Cella Cagliostra di Castel Sant'Angelo dove rifiuta la domanda di grazia inoltrata al papa dalla moglie Isabella Perrucchini; a distanza di 10 mesi, riaperto il procedimento penale, viene dimostrata la sua estraneit\u00e0 ai fatti anche se nella sentenza le parole \"trovato non colpevole\" furono volutamente mutate in \"non trovato il colpevole\".\nTornato di nuovo a Perugia si dedica in modo scientifico alla viticoltura presso la sua tenuta di Parlesca e nel 1849, terminato il breve periodo della Repubblica Romana, afferma ad un generale papalino che in citt\u00e0 si sarebbe avuta \"niente resistenza con la soldatesca repubblicana, ma protesta contro il dominio radicale e desiderio di un nuovo ordinamento\"\".\nAlle ore 11 del 14 giugno 1859 alla presenza di Zeffirino Faina, Nicola Danzetta, Carlo Bruschi e Tiberio Berardi comunica al legato papale, Monsignor Giordani, la volont\u00e0 espressa dalla citt\u00e0 di essere italiana ed entra a far parte del Governo Provvisorio di Perugia, anche se i noti fatti del 20 giugno costringono Guardabassi ad un altro esilio in Toscana da cui torna nel 1860, riottenendo per la terza volta il comando della Guardia Civica.\nNegli anni successivi viene dapprima eletto Deputato e successivi nominato Senatore a vita con grande soddisfazione della Massoneria locale della quale era stato un punto di riferimento nella storica Loggia Fermezza e successivamente, all'abbattimento delle sue colonne, nella nuova Loggia Fede e Lavoro.\nNel 1881, a distanza di dieci anni dalla sua morte, i massoni perugini lo onorarono costituendo una nuova Loggia con il nome di \"Loggia Francesco Guardabassi\" e i concittadini affermando che \u201c\"per lui venivano prima di tutto gli interessi della citt\u00e0, poi quello degli amici e in ultimo i suoi\"\u201d lo ricordano ancor oggi come \"il babbo\" dei perugini, soprannome che lo distingue dall'omonimo nipote, Francesco Guardabassi."}
{"id": "892257", "revid": "92723", "url": "https://it.wikipedia.org/wiki?curid=892257", "title": "Abbazia di Morimond", "text": "L'abbazia di Morimond \u00e8 un'abbazia cistercense, situata a Fresnoy-en-Bassigny, nel dipartimento della Haute-Marne, in Francia. \u00c8 la quarta delle quattro abbazie figlie di C\u00eeteaux, insieme a La Fert\u00e9, Pontigny e Clairvaux, dette abbazie primigenie. Queste abbazie avevano un ruolo fondamentale nell'organizzazione dell'Ordine Cistercense.\nIl nome Morimond deriva dall'espressione latina \"mori mundo\" (\"morire al mondo\"), che esprimeva l'ideale di rinuncia al mondo dei monaci cistercensi.\nStoria.\nSituata nella diocesi di Langres, Morimond fu fondata nel 1115 dal conte Odolric (o Ulric) d'Aigremont e da sua moglie Adeline de Choiseul, con dei monaci venuti da C\u00eeteaux sotto la guida del primo abate Arnold. Morimond si svilupp\u00f2 rapidamente, e port\u00f2 alla creazione di numerose abbazie figlie in Francia, Italia, Germania, Polonia, Boemia, Spagna, e Cipro. Tra esse le pi\u00f9 conosciute sono probabilmente l'abbazia di Ebrach in Germania (1126), l'abbazia di Heiligenkreuz in Austria (1134), Morimondo in Italia (1134) e l'abbazia di Notre-Dame d'Aiguebelle in Francia (1137). Morimond continu\u00f2 a partecipare attivamente alla fondazione di nuovi monasteri cistercensi per almeno due secoli, tanto che alla fine del XVIII secolo la filiazione da essa aveva portato a pi\u00f9 di settecento monasteri maschili e femminili.\nNumerose bolle di altrettanti papi posero sotto la giurisdizione spirituale i principali ordini militari di Spagna, e precisamente:\nTra i monaci famosi dell'abbazia dev'essere ricordato Ottone di Frisinga, figlio del margravio Leopoldo III di Babenberg: studi\u00f2 a Parigi, dopodich\u00e9 entr\u00f2 nell'abbazia, di cui poi divenne abate. Il papa Benedetto XII, tredicesimo dei papi avignonesi, inizi\u00f2 da Morimond la sua carriera.\nArchitettura.\nLa chiesa abbaziale, con pianta a croce latina, era costruita in uno stile spoglio e severo, in maniera conforme all'estetica cistercense. Morimond fu distrutta due volte, la prima nel 1572, durante le Guerre di religione, poi nuovamente nel 1636 durante la guerra dei Trent'Anni. Durante la Rivoluzione francese fu venduta come bene di propriet\u00e0 nazionale. Solo la chiesa sopravvisse, fino a crollare rovinosamente nel XIX secolo.\nAi giorni nostri, delle strutture medievali sopravvive solamente un frammento del braccio nord della chiesa. La cappella di Sant'Orsola risale al XV secolo, mentre il portale d'ingresso, la biblioteca e alcune altre costruzioni al XVIII secolo. Sono anche osservabili delle tracce di infrastrutture idrauliche costruite per far funzionare le fucine e i mulini dell'abbazia.\nCronotassi degli abati.\n\"Origine dati: Gallia Christiana\""}
{"id": "892258", "revid": "228587", "url": "https://it.wikipedia.org/wiki?curid=892258", "title": "Chiesa di Santa Maria della Catena", "text": ""}
{"id": "892259", "revid": "1155", "url": "https://it.wikipedia.org/wiki?curid=892259", "title": "Colisa lalia", "text": ""}
{"id": "892261", "revid": "1155", "url": "https://it.wikipedia.org/wiki?curid=892261", "title": "Colisa", "text": ""}
{"id": "892264", "revid": "92723", "url": "https://it.wikipedia.org/wiki?curid=892264", "title": "Basilica di Santa Lucia a Mare", "text": "La basilica pontificia minore del santuario di Santa Lucia a Mare \u00e8 una chiesa monumentale di Napoli, costituita a parrocchia ed in pari tempo avente dignit\u00e0 di santuario e, pi\u00f9 recentemente, decretata basilica minore. La basilica-santuario sorge nel rione di Santa Lucia, all'interno del centro storico di Napoli. Da sempre meta di pellegrinaggi, \u00e8 stata eretta a parrocchia nella seconda met\u00e0 del '700 e, nella seconda met\u00e0 del '900, elevata a santuario diocesano dedicato al culto popolare di santa Lucia. Amministrativamente la parrocchia \u00e8 compresa nel terzo decanato dell'arcidiocesi di Napoli.\nStoria.\nLa chiesa \u00e8 cos\u00ec chiamata perch\u00e9 un tempo, prima dell'espansione a mare del Borgo, sorgeva sulla riva della spiaggia.\nLa tradizione vuole che sia stata fondata da una nipote dell'imperatore Costantino ma della chiesa originaria non si hanno notizie prima del IX secolo.\nI primi ad occuparla furono i monaci basiliani, che avevano un convento sul vicino isolotto di Megaride, dov'\u00e8 oggi Castel dell'Ovo. In seguito la chiesa pass\u00f2 alle suore di santa Patrizia, ramo femminile del medesimo ordine.\nNel 1588, la badessa Eusebia Minadoa, fece rimaneggiare buona parte dell'edificio.\nNel 1845, la risistemazione della strada del Chiatamone - il cui livello venne rialzato - provoc\u00f2 l'interramento della chiesa cinquecentesca, sulla quale venne costruito l'attuale tempio; questo fu bombardato nel 1943 e ricostruito nell'immediato dopoguerra, secondo l'impianto della chiesa del XIX secolo.\nNel 1957 la chiesa venne visitata da un celebre pellegrino: Tot\u00f2, afflitto da un grave disturbo alla vista che gli impediva di lavorare; dopo alcuni mesi di cure, gli occhi migliorarono tanto da permettere all'attore di tornare a recitare davanti alla macchina da presa.\nOpere.\nSull'altare maggiore vi \u00e8 una pregevole statua settecentesca di Nicola Fumo che raffigura santa Lucia.\nNella cantoria fa bella mostra di s\u00e9 una \"tavola del Rosario\" di Teodoro d'Errico (1588).\nNell'ufficio della parrocchia vi \u00e8 un dipinto di Gioacchino Toma, raffigurante il \"ritratto del sacerdote Luigi Villani\".\nLe altre opere, medioevali e non, sono andate distrutte durante l'ultimo conflitto."}
{"id": "892266", "revid": "1543377", "url": "https://it.wikipedia.org/wiki?curid=892266", "title": "John Constantine", "text": "John Constantine \u00e8 un personaggio immaginario dei fumetti creato da Alan Moore, John Totleben e Stephen Bissette nel 1985, protagonista della serie a fumetti \"Hellblazer\" pubblicata negli Stati Uniti d'America dalla DC Comics sotto l'etichetta Vertigo.\nEsordisce nella seconda serie del fumetto horror Swamp Thing in un ciclo scritto da Alan Moore; in seguito compare ancora sulla medesima testata e in vari episodi della serie \"The Books of Magic\"; fa altre comparse cameo in altri fumetti DC Comics e Vertigo.\nIl sito web IGN lo ha inserito alla 29\u00aa posizione nella classifica dei cento maggiori eroi della storia dei fumetti.\nCaratterizzazione del personaggio.\nAl contrario di molti personaggi che popolano l'Universo DC, John Constantine non possiede alcun superpotere, ma pu\u00f2 sempre contare sul suo acuto ingegno e sulla sua potente magia bianca e sulle conoscenze dell'occultismo. Si presenta spesso come un mago truffatore, un ladro, un arrogante, un presuntuoso o un completo bastardo, ma ha anche un'anima da bravo ragazzo e talvolta il suo cuore si rivela pieno di umanit\u00e0, spingendolo quantomeno a cercare di aiutare amici e/o parenti.\nMagia e pericoli sono i due principali ingredienti della sfatta ed oramai anormale vita di John, principalmente poich\u00e9 sempre alla ricerca di azione: una dipendenza da adrenalina che solo l'ignoto e il mistero possono soddisfare. Solitamente invece di seguire il classico copione da Superman perdendo tempo a declamare discorsi apparentemente importanti e pregni di moralit\u00e0 e significato, preferisce i suoi dialoghi brevi, crudi e cesellati al massimo da battute sferzanti, commenti pungenti e non disprezzando frecciatine qualora se ne presenti la possibilit\u00e0.\nTutto ci\u00f2 costituisce l'impressione di primo acchito del beneamato stregone costantemente in impermeabile ma i suoi discorsi lasciano sempre trasparire una nera amarezza ed una quasi completa sfiducia nei confronti del mondo circostante.\nJohn Constantine \u00e8 bisessuale: infatti nel numero 51 di Hellblazer (\"Counting to Ten\") viene dimostrato come in passato abbia avuto dei ragazzi e durante l'arco narrativo \"Ashes and Dust in the City of Angels\" (Hellblazer n. 170-174) viene mostrato mentre seduce un personaggio maschile per la buona riuscita di un elaborato imbroglio. Nella raccolta di fumetti \"Rare Cuts\", inoltre, finge di avere un'infatuazione per una scimmia che veniva considerata dalla madre di Chas alla stregua di un familiare.\nConstantine viene solitamente raffigurato vestito con un trench giallo/marrone o color cachi, camicia bianca, cravatta nera o rossa (sebbene il suo vestiario fosse un po' pi\u00f9 vario nelle prime apparizioni) mentre fuma una dietro l'altra delle sigarette Silk Cut. Nel film \"Constantine\" egli indossa una giacca corta ed una cravatta nera con sotto una camicia bianca.\nIl personaggio venne caratterizzato da Alan Moore prima e da Jamie Delano poi come un mago cinico e anticonformista e - per opera soprattutto di Delano - vengono sviluppate tematiche di denuncia sociale e di impegno politico con critiche al mondo conservatore rappresentato dalla Thatcher.\nConstantine \u00e8 un mago che ha a che fare con demoni, esorcismi ed esseri arcani di varia natura, ma soprattutto con se stesso e i suoi sensi di colpa, dato che spesso i suoi amici coinvolti nelle sue lotte contro esseri demoniaci, ne pagano lo scotto a causa della capacit\u00e0 di manipolare le persone per i suoi fini. Il suo passato \u00e8 tormentato essendo rimasto coinvolto ancora giovane nella magia quasi per gioco scatenando sulla Terra diversi demoni con cui deve regolare i conti.\nNell'interpretazione del personaggio di Delano esso \u00e8 un accanito fumatore e bevitore; \u00e8 senza patente (non a caso tra i suoi migliori amici ha il tassista Chas) e ha paura di volare. La versione di Ennis \u00e8 meno impegnata socialmente e il personaggio diventa un assiduo frequentatore di pub e bevande alcoliche, si trova a combattere sempre di pi\u00f9 con se stesso e, nel ciclo di \"Abitudini pericolose\" (\"Dangerous Habits\") in cui si ritrova gravemente ammalato di cancro ai polmoni; alla fine riesce a salvarsi vendendo la sua anima a tre demoni contemporaneamente, che lo guariranno per evitare una guerra tra loro che li porterebbe alla distruzione.\nIl personaggio \u00e8 un approfittatore che spesso si trova a compiere atti moralmente discutibili per un bene superiore mentre passa la sua vita in un mondo moderno realistico, sebbene sia uno dotato di alcuni poteri magici. Mentre a volte \u00e8 chiaramente eroico, \u00e8 anche altamente manipolativo nonch\u00e9 una persona pericolosa dato che le vite e le anime di coloro che gli stanno attorno spesso diventano pericolosamente coinvolte nelle sue disavventure. Mentre si d\u00e0 da fare per proteggere se stesso da attacchi diretti, i suoi amici e i suoi parenti vengono spesso messi in pericolo per colpire lui. Gli spiriti di molti dei suoi amici lo tormentano e si ritrova ad essere seguito da un entourage sempre crescente di figure spettrali. Alla fine solitamente trionfa attraverso l'astuzia, l'inganno ed indicazioni sbagliate, spesso facendosi nel frattempo pi\u00f9 nemici di quanti non ne abbia sconfitti.\nA differenza della maggioranza degli altri personaggi dei fumetti, Constantine \u00e8 invecchiato in \"tempo reale\" a partire dalla sua creazione. Durante il primo anno della serie infatti, Constantine ha festeggiato il suo 35\u00ba compleanno. Cinque anni dopo, nel 1993, ha compiuto 40 anni.\nNei volumi a seguire non sono stati menzionati altri compleanni e null'altro nei fumetti ha indicato un avanzamento nell'et\u00e0 di Constantine. La DC/Vertigo ha per\u00f2 pubblicato una cronologia nel volume \"Vertigo: Secret Files Hellblazer\" (riproposta anche nel volume \"Hellblazer: Rare Cuts\") nella quale vengono indicati i giorni di nascita di molti personaggi della serie: tali informazioni sono ulteriormente supportate dalle ripetuta citazioni di date precise nei fumetti stessi.\nA titolo di esempio, lo speciale \"Hellblazer: Tutti i suoi congegni\" prende luogo in una data specifica del 2004, e mostra sia Geraldine che Tricia Chandler che sono invecchiate approssimativamente di dieci anni dalla loro prima apparizione nel numero 84 di Hellblazer (datato per l'appunto 1994). Nel fumetto comunque, si \u00e8 detto pi\u00f9 volte che il processo di invecchiamento di Costantine stesso potrebbe essere diverso a causa del sangue demone che ha ottenuto da Nergal.\nGenesi del personaggio.\nNasce come personaggio secondario nella serie \"Swamp Thing\", di Alan Moore iniziando ad apparire costantemente durante lo story arc \"American Gothic\" (numeri dal 37 al 50 della serie) nelle vesti di \"consulente soprannaturale\" del protagonista, raffigurato come un mago di moralit\u00e0 ambigua che indossa un trench e con una certa somiglianza col musicista Sting. Moore ha dichiarato che cre\u00f2 il personaggio semplicemente perch\u00e9 gli artisti Stephen Bissette e John Totleben, che erano fan dei Police, volevano disegnare un personaggio che assomigliasse a Sting ed avevano gi\u00e0 disegnato almeno un personaggio secondario a lui rassomigliante. Questa somiglianza viene riconosciuta in una storia di \"Swamp Thing\" in cui si vede Constantine che rema con una barca di nome \"L'Onorevole (?) Gordon Sumner\", un riferimento al vero nome di Sting. Il suo scopo era di guidare il protagonista nell'affrontare un'ondata di fenomeni innescati da una setta demoniaca per liberare il male primordiale, e, nel frattempo, aiutare lo stesso Swamp Thing ad acquisire consapevolezza sulla sua identit\u00e0 e sul suo ruolo nel mondo, cos\u00ec da avere un alleato in pi\u00f9 a portata di mano. In queste prime storie John, nonostante appaia come un personaggio misterioso e cinico, aiuta Swamp Thing a migliorare le sue capacit\u00e0 nascoste e a conoscere le sue origini: John insegna cos\u00ec a Swamp Thing a spostarsi da un luogo ad un altro abbandonando il proprio corpo e viaggiando per mezzo degli spiriti dei vegetali fino ad arrivare nel punto desiderato, dove si ricostruisce un nuovo corpo con l'ausilio delle piante l\u00ec presenti. Swamp Thing apprende inoltre da John come fare per riuscire a controllare il ciclo vitale dell'intero regno vegetale: tutto questo \"allenamento\" gli servir\u00e0 in seguito per aiutare gli altri supereroi in \"Crisi sulle Terre infinite\". Dopo questa fase iniziale il loro rapporto vive momenti difficili, soprattutto a causa dell'arroganza di John e al suo continuo intromettersi negli affari di Swamp Thing: questi all'insaputa di John finisce per impossessarsi del suo corpo e per mettere incinta Abby, l'amata di Swamp Thing. Nel 1988 Constantine diventa il protagonista di un fumetto a s\u00e9 stante intitolato \"Hellblazer\", le cui prime storie vengono scritte dall'autore di fumetti britannico Jamie Delano.\nJohn Constantine sin dalla sua prima apparizione ha mostrato una netta somiglianza con il cantante Sting. In un'intervista ad Alan Moore comparsa su \"Wizard\" del novembre 1993, l'autore spiega le vere origini di Constantine, confermando che i disegnatori Totleben e Bissette avevano in mente da tempo di creare un personaggio che avesse le fattezze di Sting:\nInoltre nel n. 51 di Swamp Thing appare una vignetta in cui viene raffigurato John Constantine su una piccola imbarcazione dal nome \"L'Onorevole (?) Gordon Sumner\" (un riferimento al vero nome di Sting).\nBiografia del personaggio.\nL'infanzia e l'adolescenza.\nNelle prime apparizioni in \"Swamp Thing\" il passato di John Constantine rimane misterioso; la sua infanzia e la sua giovinezza, infatti, non furono sviluppate fino alle storie di \"Hellblazer\". Proprio in queste si scopre che \u00e8 nato a Liverpool, in Inghilterra, il 10 maggio 1953. Sua madre, Mary Anne, \u00e8 morta dando alla luce John e il suo fratello gemello, perch\u00e9 un aborto precedente (imposto dal padre di John, Thomas Constantine) aveva indebolito il suo utero, ma poich\u00e9 Thomas era incapace di assumersi la responsabilit\u00e0 per la morte di sua moglie, diede la colpa a John e tra i due si svilupp\u00f2 una profonda avversione reciproca. Mentre era nell'utero, John ha strangolato suo fratello gemello con il suo cordone ombelicale; in una realt\u00e0 alternativa proposta nel n. 40 di \"Hellblazer\", il gemello sopravvive e diventa il mago beneamato che John non \u00e8 mai riuscito ad essere. Nei primi anni sessanta Thomas, ormai da tempo alcolizzato, viene condannato a sei mesi di carcere per aver rubato biancheria intima dalla vicina di casa: per questo John e sua sorella maggiore Cheryl vengono affidati per poco tempo ai loro zii Dolly e Harry a Northampton, ma ben presto ritornano a Liverpool. All'et\u00e0 di quattordici anni John si appassiona all'occulto e comincia a leggere qualsiasi libro che gli capiti sotto tiro che tratti l'argomento. Quando un giorno John viene espulso dalla scuola per aver iniziato un coro, gridando \"Via Demoni! Via!\", il padre, in un accesso di rabbia, accende un fal\u00f2 nel giardino sul retro della casa e getta dentro tutti i libri del figlio. Fu in quel momento che John pens\u00f2 alla vendetta e dopo aver sottratto alcuni libri dalle fiamme, ne us\u00f2 uno per lanciare una maledizione sul padre: questi si ammal\u00f2 gravemente e cominci\u00f2 a deperire lentamente. In preda al panico quando vide suo padre vicino alla morte, John cerc\u00f2 una soluzione e riusc\u00ec a salvarlo a malapena, facendolo rimanere debole e raggrinzito. A quel punto John scapp\u00f2 di casa e si stabil\u00ec definitivamente a Londra nel 1969, andando ad abitare con Chas Chandler, un giovanotto che \u00e8 finito per diventare il migliore - e pi\u00f9 a lungo sopravvissuto - amico di Constantine.\nGli anni settanta e l'incidente di Newcastle.\nDurante gli anni settanta, John inizi\u00f2 a partecipare a circoli occulti a Londra, e visit\u00f2 San Francisco, dove incontr\u00f2 la maga Zatanna (con cui in seguito ebbe una relazione ed un figlio). Si innamor\u00f2 inoltre del punk rock: dopo aver visto i Sex Pistols al Roxy Club a Londra nel 1977, John tagli\u00f2 i suoi lunghi capelli e form\u00f2 una band, i Mucous Membrane, composta da lui stesso (come leader), un batterista di nome Beano, Chas Chandler e il compagno liverpooliano Gary Lester.\nLa prima prova \"eroica\" di John nel campo dell'occulto, come rappresentato in un flashback nel numero 11 di \"Hellblazer\", si rivel\u00f2 un disastro. Durante la data del tour dei Mucous Membrane al Casa Nova Club a Newcastle nel 1977, egli si trov\u00f2 di fronte alle conseguenze di un'orgia magica non perfettamente riuscita: una bambina maltrattata, Astra, aveva evocato un orribile mostro che aveva ottenuto vendetta sugli adulti che la tormentavano, ma il mostro a quel punto si era rifiutato di andarsene. L'anno seguente John convinse, con la sua solita sconsideratezza, alcuni membri della band e altri amici occultisti (gruppo noto come \"crew di Newcastle\") a cercare di distruggere la creatura evocando un demone (Nergal) per conto loro. Sfortunatamente, questo demone non era sotto il loro controllo e dopo che ebbe distrutto il mostro evocato dalla bambina, torment\u00f2 gli amici di Constantine e port\u00f2 la piccola all'Inferno.\nDopo quest'evento John, accusato di aver ucciso la bambina e divenuto quasi pazzo, venne rinchiuso nel manicomio di Ravenscar: qui venne maltrattato pesantemente dallo staff di servizio per tutta la durata della detenzione, perch\u00e9 essi credevano fosse colui che aveva molestato e assassinato Astra. Per due anni fece avanti e indietro da quest'edificio, finch\u00e9 non venne liberato grazie all'aiuto di Harry Cooper, un boss malavitoso che voleva che Constantine resuscitasse suo figlio. La colpa per aver causato l'incidente a Newcastle afflisse comunque Constantine per molto tempo finch\u00e9, a met\u00e0 dei suoi quarant'anni, egli riusc\u00ec a liberare Astra e le anime di tutti gli altri bambini intrappolati nell'Inferno. Come per il resto della crew di Newcastle, l'incidente lasci\u00f2 il gruppo segnato sia fisicamente che psicologicamente.\nLa setta di Brujer\u00eda.\nAnni dopo, John riusc\u00ec a persuadere lo stesso gruppo ad aiutarlo nella sua indagine sulla setta di Brujer\u00eda nei numeri 37-49 di \"Swamp Thing\", ma la setta assassin\u00f2 la maggior parte di loro, compresa l'amante di John, Emma. Queste persone, ed altre che sono morte a causa della negligenza di John, hanno continuato ad apparirgli come fantasmi silenziosi e riprovevoli. Chas \u00e8 l'unico amico umano che \u00e8 sopravvissuto ad un'amicizia di lungo termine con John.\nIl tumore ai polmoni.\nAlla soglia dei quarant'anni, John ha contratto un tumore ai polmoni terminale. Durante questo periodo, egli \u00e8 andato in aiuto di un amico morente che aveva venduto la sua anima al Primo dei Caduti, il pi\u00f9 potente signore dell'Inferno. Quando il Primo \u00e8 venuto a prendere l'anima, John l'ha indotto con l'inganno a bere acqua benedetta, che l'ha lasciato senza poteri e gli ha impedito di prendere l'anima dell'amico al tempo stabilito.\nPer questo, il Primo ha promesso di far soffrire a John un tormento senza precedenti all'Inferno quando egli fosse morto. Mentre moriva lentamente di cancro, John ha ordito un piano per salvarsi dal tormento eterno. Egli aveva venduto segretamente la sua anima agli altri due signori dell'Inferno. Quando essi hanno scoperto le azioni di Constantine, hanno compreso che non potevano permettergli di morire, o altrimenti sarebbero stati costretti a condurre una guerra ad oltranza per la sua anima. A causa di una recente guerra civile nell'Inferno, i tre non potevano osare iniziare una guerra poich\u00e9 l'unico vincitore di una guerra nell'Inferno sarebbe stato \"il Signore degli Eserciti\" (ovvero Dio) e i suoi angeli. Comunque, erano anche troppo testardi e orgogliosi per costituire una qualsivoglia alleanza e alla fine furono costretti a curare John dal suo cancro.\nStoria editoriale.\nOltre alle serie a lui dedicate, il personaggio compare in uno dei primi numeri della serie \"The Sandman\" di Neil Gaiman nel quale aiuta Sogno a recuperare un sacchetto di sabbia simbolo del potere di Sogno e che John aveva acquistato durante la prigionia di Sogno e gli era stato poi rubato e per questo Sogno gli promette di far finire gli incubi che John aveva avuto \"da Newcastle in poi\". Anche l'antenata di John, Lady Johanna Constantine, gioca un ruolo importante in molte storyline di \"The Sandman\" e viene menzionato inoltre un suo omonimo dell'et\u00e0 elisabettiana. In un altro serie di Gaiman, \"The Books of Magic\", accompagna il protagonista Timothy Hunter in giro per l'allora odierno Universo DC Comics, insieme a Mister E, Dottor Occult e lo Straniero Fantasma.\nConstantine \u00e8 una delle poche persone al corrente della \"Crisi sulle Terre infinite\" (come si vede in \"Swamp Thing\" (vol. 2) n. 70), e uno dei pochi ad averla prevista; inoltre nel n. 10 di \"Hellblazer\" \u00e8 in possesso di una cartella intitolata \"Crisi\".\nNonostante alleati di lunga data come Zatanna, lo Straniero Fantasma e Swamp Thing siano ancora o attivi o frequentemente richiamati nel mondo di supereroi dell'Universo DC, il mondo di \"Hellblazer\" \u00e8 diventato pi\u00f9 realistico e non viene fatta menzione delle interazioni di John con i supereroi, che includono l'aver assistito al funerale di Hal Jordan, essere andato a bere con Mento, membro di Doom Patrol, aver incontrato Batman, aver partecipato all'inaugurazione del bar della Lanterna Verde Guy Gardner e, all'interno del suo fumetto, aver ricevuto una Zatanna molto fatta alla festa di compleanno dei suoi quarant'anni.\nConstantine era in lizza per essere il personaggio principale della compagnia crossover (mai sviluppata) \"Twilight of the Superheroes\", comunque il progetto alla fine fu accantonato.\nAppare anche in una vignetta del fumetto \"Vertigo Pop: Bangkok\", insieme ad altri famosi personaggi come Wolverine e Rorschach (di Watchmen).\nPoteri e abilit\u00e0.\nJohn Costantine pu\u00f2 manipolare le leggi della natura, modificare le leggi dello spazio e del tempo, rompere il quarto muro e maneggiare la realt\u00e0 a suo piacimento, assumere ogni sembianza o forma, conferire poteri a persone, animali o cose, perfino creare corpi celesti.\nConosce perfettamente ogni tipo di magia e incantesimo esistente e in quanto tale pu\u00f2 comandare gli elementi e manipolare la realt\u00e0 a suo favore. Ci\u00f2 lo rende un avversario formidabile, capace di tener testa anche ai personaggi pi\u00f9 forti e temibili.\nLe sue abilit\u00e0 come mistico sono molteplici e si possono distinguere:\nIl sangue di Constantine \u00e8 contaminato dal demonio, all'inizio per una trasfusione di sangue dal demone Nergal e pi\u00f9 avanti per aver fatto sesso con una succube. Se il suo sangue fosse iniettato in un'altra persona, questo la guarirebbe immediatamente, nonostante poi dovrebbe soffrire la stessa macchia.\nMa a differenza di molti maghi dei fumetti, nonostante i suoi incredibili poteri magici, si vede raramente Constantine usare incantesimi, e quasi mai in combattimento, se non per assoluta necessit\u00e0. Constantine affronta la maggior parte delle sue sfide basandosi soprattutto sulla sua scaltrezza, sulle sue conoscenze dell'occulto, sulla manipolazione e su una lunga lista di contatti. Oltre ai suoi poteri magici John \u00e8 anche abile nel combattimento corpo a corpo, riuscendo a fronteggiare da solo pi\u00f9 uomini o demoni.\nIronicamente, nonostante tutte le sue capacit\u00e0 e i suoi poteri, Constantine non ha mai conseguito la patente di guida ed in passato ha spesso contato sul suo vecchio amico Chas per spostarsi o ha usato incantesimi di teletrasporto.\nComprimari.\nAmici.\nMucous Membrane.\nAlla fine degli anni settanta John insieme al suo amico di Liverpool Gary Lester form\u00f2 una band punk, i Mucous Membrane: una delle tante band che in quel periodo fiorivano a Londra, che ebbe per\u00f2 il merito di girare un video musicale di una loro canzone. Il gruppo inizi\u00f2 a suonare in piccoli locali \"underground\" di Londra ma il loro primo grande concerto si tenne al Casanova Club a Newcastle.\nDopo cinque anni dalla rottura del gruppo John ricevette una chiamata dalla ragazza di Beano (il batterista) che lo avvertiva dello stato in cui versava l'amico: una volta giunto a casa sua John vide che Beano era ridotto ad un rottame farfugliante e cap\u00ec poco dopo che questo suo fragile stato mentale era dovuto a due fantasmi dell'epoca vittoriana che infestavano la casa e nel tentativo di cacciarli John perse quasi la vita.\nLa crew di Newcastle.\nNel 1978 un gruppo di occultisti si riun\u00ec al Casanova Club a Newcastle dopo aver avuto notizie di strani fenomeni magici: guidati da John Constantine, solo pochi rimasero illesi dopo gli eventi di quel giorno. Dopo sette anni alcuni membri di quello strano gruppo si riunirono ancora per combattere contro la setta di Brujeria, una societ\u00e0 segreta composta da stregoni che cercava di sfruttare il trambusto spirituale causato dalla Crisi sulle Terre infinite per riportare in vita un'entit\u00e0 mistica che aveva il potere di distruggere il Paradiso. Il nemico pi\u00f9 potente che il gruppo affront\u00f2 in quell'occasione fu Invunche, una creatura creata con l'unico scopo di proteggere i Brujeria.\nLa crew \u00e8 formata da:\nOmaggi e analogie.\nNel romanzo \"Hellblazer: War Lord\" di John Shirley, l'inglese Constantine descrive universi paralleli, citando la sua controparte cinematografica (Shirley ha anche scritto l'adattamento del film sotto forma di romanzo):\nCuriosit\u00e0.\nAlan Moore afferma di aver incontrato la sua creazione in due occasioni. Nel 1993, ha raccontato a \"Wizard Magazine\":\nIl secondo incontro con la sua creazione fu illustrato in \"Snakes and Ladders\" del 2001, un adattamento di Eddie Campbell di una delle opere di Moore:\nSi incontrarono un'altra volta nel fumetto, quando Moore fu inserito nell'albo n. 120 di \"Hellblazer\" dall'autore di allora Paul Jenkins. Si vede Moore che siede di profilo nel retro di un bar mentre John Constantine alza il bicchiere verso di lui."}
{"id": "892276", "revid": "110157", "url": "https://it.wikipedia.org/wiki?curid=892276", "title": "Chiesa di Santa Maria Apparente", "text": "La chiesa di Santa Maria Apparente \u00e8 una delle chiese monumentali di Napoli; \u00e8 situata in corso Vittorio Emanuele.\nStoria.\nLa struttura venne fondata nel 1581 da padre Filippo da Perugia per poter ospitare l'immagine sacra della \"Vergine\" gi\u00e0 collocata in una edicola. Il progetto venne affidato a Gian Battista Cavagna. Padre Filippo, pi\u00f9 tardi, fece costruire, accanto alla chiesa, anche un convento.\nL'intitolazione pi\u00f9 antica del tempio \u00e8 quella di Santa Maria Apparente; ci\u00f2 \u00e8 stato riscontrato in una lapide del 1624, ma il popolo ha tramandato anche la versione inesatta di \"Santa Maria a Parete\". Una tradizione orale vuole che il titolo di apparente sia stata voluta dal popolo, dopo che alcuni pescatori, dispersi a mare in una notte burrascosa, videro \"apparire\" una luce proprio dal colle dove sorge l'attuale chiesa. Nel 1634 vi fu un ampliamento del tempio grazie a padre Eugenio.\nL'interno.\nL'interno si presenta a croce greca. Sopra l'ingresso vi \u00e8 la cantoria che accoglie un pregevole organo del Seicento.\nSull'altare maggiore vi \u00e8 una tela di Giulio dell'Oca, anno 1611, rappresentante la \"Vergine con i Santi Antonio e Francesco\", sullo sfondo vi \u00e8 una bellissima raffigurazione della collina di Sant'Elmo. Fatta eccezione per una \"Crocifissione\" assegnata a Onofrio Palumbo e un \"San Samuele\" di Francesco De Maria, i restanti dipinti sparsi per la chiesa sono di incerta attribuzione.\nIl convento, poi carcere, divenne \"Palazzo degli Ufficiali\". Oggi \u00e8 adibito ad abitazioni private."}
{"id": "892284", "revid": "106456", "url": "https://it.wikipedia.org/wiki?curid=892284", "title": "Schlo\u00df Charlottenburg", "text": ""}
{"id": "892286", "revid": "256896", "url": "https://it.wikipedia.org/wiki?curid=892286", "title": "Osphronemus goramy", "text": "Osphronemus goramy Lac\u00e9p\u00e8de, 1801) conosciuto comunemente come gurami gigante, \u00e8 un grosso pesce d'acqua dolce appartenente alla famiglia Osphronemidae.\nDistribuzione e habitat.\nQuesta specie \u00e8 diffusa nel sud-est asiatico (Sumatra, Borneo, Giava, Thailandia - bacino del Mekong). Del tutto assente in Sarawak. Diversi paesi stanno introducendo questo pesce per acquacoltura. \nAbita le acque lente di fiumi, paludi e laghi, comprese le foreste inondate nella stagione monsonica.\nDescrizione.\nIl gurami gigante presenta un corpo massiccio, compresso ai fianchi: visto di fianco presenta una forma ovaloide, con peduncolo caudale massiccio. La testa \u00e8 camusa, con mandibola prominente. Le pinne pettorali sono grosse e arrotondate, cos\u00ec la dorsale e l'anale (leggermente allungata). Anche la coda \u00e8 tondeggiante; le pinne ventrali sono filiformi. \nLa livrea \u00e8 grigio-verde, pi\u00f9 scura sul dorso, macchiata sui fianchi e sulla testa di rosso e nero. Le scaglie sono orlate di verde scuro, dando l'impressione di un reticolo lungo il corpo del pesce.\nRaggiunge una lunghezza massima di 70 cm.\nRiproduzione.\nIl maschio costruisce un nido di bolle e corteggia una femmina, convincendola ad accoppiarsi con lui al di sotto della struttura. Le uova vengono raccolte dal maschio ed inserite tra le bolle. Il maschio si prende cura delle uova e della prole.\nAlimentazione.\nIl gurami gigante ha dieta onnivora: si ciba di vegetali, piccoli pesci, crostacei, insetti, invertebrati, piccoli uccelli e mammiferi, nonch\u00e9 carogne.\nPesca.\nAssente nel mercato ittico occidentale, nei luoghi d'origine \u00e8 ampiamente pescato per l'alimentazione umana. Come tutte le specie della famiglia, questo pesce pu\u00f2 sopravvivere alcune ore fuori dall'acqua grazie all'organo respiratorio chiamato labirinto: questo \u00e8 il motivo della sua diffusione come cibo in popolazioni raramente dotate di frigorifero.\nAcquariofilia.\nL'aspetto particolare e la docilit\u00e0 ne hanno fatto un affascinante ospite di molti acquari occidentali, specialmente di quelli pubblici, vista la mole non indifferente per un pesce d'acqua dolce."}
{"id": "892287", "revid": "287204", "url": "https://it.wikipedia.org/wiki?curid=892287", "title": "Cratere Raman", "text": "Raman \u00e8 un cratere lunare intitolato allo scienziato indiano Chandrasekhara Venkata Raman, vincitore del premio Nobel per la fisica nel 1930; \u00e8 situato sul lato occidentale dell'altopiano nell'Oceano delle Tempeste. A sud-est confina con Herodotus e Aristarchus; a nord-est di Raman si trova il piccolo Mons Herodotus, mentre a nord-ovest vi sono i Montes Agricola.\nIl cratere Raman \u00e8 di forma allungata, con una formazione secondaria che si protende dal bordo sud-orientale. Le pareti interne del cratere hanno un'albedo pi\u00f9 alta di quella del terreno circostante, il che indica che si tratta di una formazione relativamente giovane. Prima di essere battezzato ufficialmente dall'Unione Astronomica Internazionale, il cratere era denominato \"Herodotus D\"."}
{"id": "892290", "revid": "253269", "url": "https://it.wikipedia.org/wiki?curid=892290", "title": "Ethel Merman", "text": "Biografia.\nNata nel distretto del Queens, si appassion\u00f2 al canto sin da piccola e cominci\u00f2 giovanissima a esibirsi nei teatri di New York. Nel 1930 venne ingaggiata per interpretare il ruolo della protagonista Kate Fothergill nella prima assoluta a Broadway del musical \"Girl Crazy\" di George Gershwin, con Ginger Rogers e Allen Kearns. Dotata di una voce vibrante e incisiva, e di una spumeggiante presenza scenica, la Merman ottenne grande successo in questo spettacolo, lanciando celebri canzoni, su tutte l'indimenticabile \"I Got Rhythm\". Nel 1932 interpret\u00f2 Wanda Brill/Lora/queen nella prima assoluta di \"Take a Chance\" di Nacio Herb Brown all'Apollo Theater di New York.\nSuccessivamente l'attrice avvier\u00e0 una proficua collaborazione con il compositore Cole Porter, a partire dal ruolo di Reno Sweeney nel frizzante musical \"Anything Goes\", grande successo di Broadway a partire dal 1934. Qui Ethel Merman lanci\u00f2 classici del jazz, come \"Anything Goes\" o \"I Get a Kick Out of You\". Frutto della fortunata \"partnership\" con Porter saranno commedie musicali di successo, nei ruoli di Nails O'Reilly Duquesne nella prima assoluta di \"Red, Hot and Blue!\" (1936) con Jimmy Durante e Bob Hope, con il famoso standard \"It's De-Lovely\", di Jeanette Adair nella prima assoluta di \"Stars in Your Eyes\" con Durante al Majestic Theatre di New York e di May Daly/contessa du Barry/duchessa de Grammont nella prima assoluta di \"DuBarry was a Lady\" (1939), di Hattie Maloney nella prima assoluta di \"Panama Hattie\" (1940), in cui la Merman dimostr\u00f2 tutta la sua verve vocale e interpretativa, e di Blossom Hart nella prima assoluta di \"Something for the Boys\" (1943) con Betty Garrett.\nLa vera consacrazione arriv\u00f2 per\u00f2 nel 1946, grazie alla sua interpretazione dell'affascinante pistolera protagonista del musical \"Annie Get Your Gun\" di Irving Berlin, prodotto da Richard Rodgers e Oscar Hammerstein II, basato sulla vita di Annie Oakley. La piece ottenne un successo enorme e la Merman vi lanci\u00f2 quella che sarebbe diventata la \"sua\" canzone, \"There's No Business Like Show Business\", scritta da Berlin, divenuta poi un inno al mondo dello spettacolo. \nDivenuta la \"regina di Broadway\", nel 1950 interpret\u00f2 Sally Adams nella prima assoluta di \"Call Me Madam\" di Berlin con Paul Lukas e Lilia Skala, ruolo che nel 1951 le far\u00e0 ottenere un Tony Award. \nNel 1954 per la televisione fu Reno Sweeney in \"Anything Goes\" con Bert Lahr e Frank Sinatra per la NBC e Hattie Maloney in \"Panama Hattie\" per la CBS. Nel 1959 torn\u00f2 alla grande sulle scene nel ruolo dell'eccentrica e ambiziosa \"stage mother\" Rose nel musical \"\" di Jule Styne con Jack Klugman, acclamato dal pubblico e dalla critica. Qui lanci\u00f2 la canzone \"Everything's Coming up Roses\", che si aggiunse al suo repertorio.\nNegli anni seguenti dirad\u00f2 le sue interpretazioni teatrali. Fu Annie Oakley in \"Annie Get Your Gun\" nel 1966 al Lincoln Center for the Performing Arts e nel 1967 per la NBC. La sua ultima grande interpretazione fu nel 1970 come protagonista nel musical \"Hello, Dolly\", originariamente scritto per lei, ma che prima era stato interpretato da dive come Carol Channing, Ginger Rogers, Martha Raye e Betty Grable. Per questa sua interpretazione si aggiudic\u00f2 un Drama Desk Award.\nNel 1979 Ethel Merman fece scalpore incidendo un album in cui si esib\u00ec interpretando un'eccentrica versione disco di alcuni dei suoi grandi successi, come \"Alexander's Ragtime Band\", \"Everything's Coming up Roses\" e \"There's No Business Like Show Business\".\nAttiva anche sul grande schermo, interpret\u00f2 la trasposizione cinematografica di due suoi grandi successi teatrali, \"Anything Goes\" nel 1936, e \"Chiamatemi Madame\" nel 1953, ma negli ultimi anni prefer\u00ec l'attivit\u00e0 televisiva. Sposata quattro volte (l'ultima delle quali con l'attore Ernest Borgnine), Ethel Merman ebbe due figli. Mor\u00ec a causa di un tumore al cervello all'et\u00e0 di settantasei anni."}
{"id": "892292", "revid": "19330", "url": "https://it.wikipedia.org/wiki?curid=892292", "title": "Pencho Slavejkov", "text": ""}
{"id": "892295", "revid": "7364080", "url": "https://it.wikipedia.org/wiki?curid=892295", "title": "Baluchistan", "text": ""}
{"id": "892298", "revid": "486946", "url": "https://it.wikipedia.org/wiki?curid=892298", "title": "Libera Universit\u00e0 di Lingue e Comunicazione", "text": ""}
{"id": "892300", "revid": "2519", "url": "https://it.wikipedia.org/wiki?curid=892300", "title": "Starleggia", "text": ""}
{"id": "892301", "revid": "267975", "url": "https://it.wikipedia.org/wiki?curid=892301", "title": "Conferenza episcopale", "text": "La conferenza episcopale, nella Chiesa cattolica, indica \u00abl'assemblea dei vescovi di una nazione o di un territorio determinato, i quali esercitano congiuntamente alcune funzioni pastorali per i fedeli di quel territorio, per promuovere maggiormente il bene che la Chiesa offre agli uomini, soprattutto mediante forme e modalit\u00e0 di apostolato opportunamente adeguate alle circostanze di tempo e di luogo, a norma del diritto\u00bb. \u00c8 un organismo di per s\u00e9 permanente.\nNe sono membri: tutti gli ordinari dei luoghi di ciascun rito (i vescovi delle diocesi), i coadiutori, gli ausiliari e altri vescovi titolari incaricati dalla Santa Sede o dalle stesse conferenze episcopali in uno speciale ufficio.\nLe conferenze episcopali hanno potere di autorganizzarsi dandosi propri statuti.\nLe decisioni delle singole conferenze episcopali, se prese legittimamente e sottoposte all'esame della Santa Sede, obbligano giuridicamente solo in due casi: la prima ipotesi ricorre quando l'obbligatoriet\u00e0 giuridica sia prevista e contenuta nel diritto comune, la seconda ipotesi quando questa sia stabilita da una speciale prescrizione della Santa Sede anche dietro domanda della conferenza stessa.\nStoria.\nLe conferenze episcopali furono istituite durante il Concilio Vaticano II, che riconobbe \u00abl\u2019opportunit\u00e0 e la fecondit\u00e0 di raggruppamenti, organicamente congiunti, fra vescovi della stessa nazione o regione\u00bb. \nIl \"motu proprio\" \"Ecclesiae Sanctae\" del 6 agosto 1966 dispose la creazione delle Conferenze Episcopali nei territori o nei paesi che ancora ne erano privi. Le singole conferenze furono incaricate di redigere i propri statuti la cui entrata in vigore era subordinata all'approvazione della Curia Romana. \nFinalit\u00e0 e funzionamento sono regolati dal codice di diritto canonico. A seguito della riforma del 1983, \u00abspetta unicamente alla suprema autorit\u00e0 della Chiesa, sentiti i Vescovi interessati, erigere, sopprimere o modificare le Conferenze Episcopali\u00bb.\nTipologie.\nNormalmente le conferenze episcopali sono nazionali, ossia raggruppano i vescovi di una medesima nazione.\nIl Codice di diritto canonico prevede l'esistenza di conferenze episcopali regionali all'interno di una stessa nazione, e conferenze episcopali che raggruppano diocesi di diverse nazioni (per es. la conferenza episcopale internazionale dei Santi Cirillo e Metodio).\nInoltre, ci sono \"assemblee degli ordinari\" che possono includere i vescovi di diversi riti in una nazione, sia cattolici orientali e latini; questi sono descritti nel canone 322 del Codice dei canoni delle Chiese orientali.\nEsistono inoltre federazioni di conferenze episcopali, che riuniscono le conferenze episcopali dello stesso continente, o di una parte di esso."}
{"id": "892318", "revid": "664238", "url": "https://it.wikipedia.org/wiki?curid=892318", "title": "Rudy Zerbi", "text": "Biografia.\nNato il 3 febbraio 1969 a Lodi, all'et\u00e0 di tre anni si trasferisce a Santa Margherita Ligure, localit\u00e0 dove i suoi familiari gestiscono un albergo.\nIn et\u00e0 giovanile decide di seguire la propria passione per la musica, diventando disc jockey nella discoteca Covo di Nord Est e presso Radio Tigullio. Frequenta il liceo linguistico a Rapallo e si laurea in giurisprudenza all'universit\u00e0 statale di Milano; dopo alcune esperienze radiofoniche, inizia l'attivit\u00e0 di \"talent scout\" e produttore discografico presso la Sony Music. Diventa famoso grazie alle ironiche interviste ai danni di artisti internazionali e a svariate collaborazioni radiofoniche e televisive con la Gialappa's Band, tra le quali si ricorda \"Rai dire Sanremo\", per la Rai. \nDopo sedici anni e diversi ruoli ricoperti all'interno dell'azienda (tra cui presidente della divisione Sony Music Italia, con collaborazione a diversi progetti di Gianni Morandi, Renato Zero, Biagio Antonacci, Adriano Celentano, Mina, Ornella Vanoni, L'Aura, Alessandra Amoroso, Marco Mengoni, Giusy Ferreri), abbandona l'attivit\u00e0 e partecipa a vari programmi televisivi, tra i quali \"Amici di Maria De Filippi\" e \"Italia's Got Talent\", rispettivamente nel ruolo di insegnante di canto e giurato, nonch\u00e9 allo show di Gerry Scotti \"The Winner Is\". Dal 2010 lavora a Radio Deejay, conducendo ogni domenica tra le 18 e le 20 \"Rudy Sunday\", insieme a Laura Antonini. Nelle estati del 2011 e del 2012 \u00e8 inoltre impegnato ogni mattina con \"Rudy Summer\", versione estiva del programma in onda dall'Aquafan di Riccione. Dal settembre del 2012 passa al giornaliero perch\u00e9 conduce, ogni sera tra le 18:30 e le 20:00, il programma \"Rossi di sera\", sempre in coppia con Laura Antonini.\nNell'agosto 2013 conduce nuovamente la fascia del mattino, con il nuovo programma \"Rossi di sole,\" in diretta, ancora una volta, dall'Aquafan di Riccione. Dal 7 settembre 2013 torna in onda durante il weekend su Radio Deejay, conducendo \"Megajay\", insieme a Laura Antonini. Dal 4 ottobre 2014 \u00e8 uno dei giurati di \"T\u00fa s\u00ed que vales\", il nuovo talent show che ha preso il posto di \"Italia's Got Talent\" nei sabato sera di Canale 5. Nell'inverno 2016 partecipa come \"capitano-squadra\" (insieme a Stefano De Martino, Attilio Fontana, Kledi Kadiu e Maurizio Zamboni) alla prima stagione di \"Peque\u00f1os gigantes\", talent show per bambini condotto da Bel\u00e9n Rodr\u00edguez su Canale 5.\nVita privata.\nZerbi ha quattro figli, avuti da tre compagne diverse. Dall'unione con la prima moglie Simona sono nati Tommaso e Luca, dall'attrice Carlotta Miti (nipote del cantante Gianni Morandi) ha avuto Edoardo, mentre con Maria Soledad Temporini, sua compagna fino al 2021, \u00e8 diventato padre di Leo. \n\u00c8 figlio naturale del presentatore televisivo Davide Mengacci, il quale, da giovane, fu legato sentimentalmente per un periodo alla madre del futuro produttore discografico, Luciana Coi, per poi non riconoscere il figlio; Rudy lo venne a sapere all'et\u00e0 di trent'anni, quando la madre, che in quel periodo era affetta da un tumore per cui temeva di perdere la vita (riuscendo invece a superarlo successivamente), decise di rivelarglielo vedendo Mengacci in televisione. Zerbi ha raccontato di aver provato un forte shock (al punto tale da non riuscire a parlare per 12 giorni) nello scoprire l'identit\u00e0 del padre ed ha conosciuto Mengacci soltanto l'11 settembre 2001, ad una festa a cui era stato invitato da Mara Carfagna (che a quel tempo affiancava Mengacci nella conduzione de \"La domenica del villaggio\"). A crescere Rudy sono stati Roberto Zerbi, il primo marito della madre, che lo ha adottato dandogli il suo cognome e con il quale la madre ha avuto il secondo figlio Stefano Zerbi, e Giorgio Ciana, secondo marito della madre, albergatore di Santa Margherita Ligure (deceduto nel marzo 2018), con il quale la madre ha avuto il terzo figlio Piergiorgio Ciana."}
{"id": "892337", "revid": "123087916", "url": "https://it.wikipedia.org/wiki?curid=892337", "title": "Vanilla (BDSM)", "text": " \nIl termine vanilla esprime, nel lessico dei praticanti il BDSM (cio\u00e8 le attivit\u00e0 sessuali di bondage, dominazione-sottomissione e sadomaso), il riferimento a coloro che si limitano a praticare il sesso di tipo tradizionale, ovvero definisce l'attivit\u00e0 sessuale tradizionale, a prescindere da coloro che la svolgono.\nTale terminologia, pur dotata di un lieve carattere spregiativo (si fa riferimento infatti al gusto della vaniglia, piacevole ma di carattere non particolarmente deciso), ha in realt\u00e0 un duplice intento: esplicativo, nei confronti di chi non desidera espandere i limiti della propria sessualit\u00e0, e chiarificatore, per esempio per manifestare l'intenzione di escludere il sesso \"vanilla\" da una seduta o da un rapporto basato sul BDSM."}
{"id": "892342", "revid": "339392", "url": "https://it.wikipedia.org/wiki?curid=892342", "title": "FK Hajduk Kula", "text": ""}
{"id": "892343", "revid": "339392", "url": "https://it.wikipedia.org/wiki?curid=892343", "title": "Hajduk Kula", "text": ""}
{"id": "892345", "revid": "2127174", "url": "https://it.wikipedia.org/wiki?curid=892345", "title": "Anni '60 (miniserie televisiva)", "text": "Anni '60 \u00e8 una miniserie televisiva italiana del 1999, diretta da Carlo Vanzina.\nLa miniserie \u00e8 ambientata nell'Italia degli anni 1960, con diverse esperienze personali che si incrociano, basate sulla cultura, sugli usi e le mode degli anni del \"boom\" economico. La miniserie \u00e8 strutturata in episodi, che a volte si intrecciano tra loro.\nGirata a Roma e a Forte dei Marmi, \u00e8 stata trasmessa in prima visione da Canale 5 dal 3 al 24 ottobre 1999.\nTrama.\nNell'Italia di met\u00e0 anni 1960, ancora in pieno \"boom\" economico, si intrecciano le vicende di varia umanit\u00e0. Vittorio Ferrari \u00e8 un perditempo sfaticato, dedito pi\u00f9 che altro alle corse dei cavalli, il quale \u00e8 sempre in cerca di modi, leciti o meno, per cambiare vita onde poter riconquistare la moglie Giulia e non deludere le aspettative che ripone in lui il figlio Luca. Marietto \u00e8 un tranquillo marito della provincia veneta, fin troppo succube della moglie, il quale negli anni pre-rivoluzione sessuale scopre come amici e conoscenti siano in realt\u00e0 molto meno morigerati di quanto vogliano dare a intendere. Nino Diamanti \u00e8 invece un ricco \"palazzinaro\" e grande evasore fiscale, alle prese con un integerrimo ispettore delle tasse, il dottor D'Alessio; le famiglie dei due finiscono controvoglia per incrociarsi anche per via del rapporto sentimentale che si instaura tra la figlia di Diamanti, Alessandra, e il figlio di D'Alessio, Luigino."}
{"id": "892348", "revid": "1776051", "url": "https://it.wikipedia.org/wiki?curid=892348", "title": "Trasporti in Marocco", "text": "Questa voce raccoglie le principali tipologie di trasporti in Marocco.\nTrasporti su rotaia.\nRete ferroviaria.\nLa ferrovia in Marocco \u00e8 capillare ed \u00e8 tra le reti pi\u00f9 sviluppate dell'intera Africa.\nReti metropolitane.\nNon esistono sistemi di metropolitana in Marocco; \u00e8 in fase di progetto la metropolitana di Casablanca.\nReti tranviarie.\nIl servizio tranviario \u00e8 presente a Rabat (inaugurato nel 2011) e a Casablanca (inaugurato nel 2012); in fase di progetto a Marrakech, F\u00e8s, Mekn\u00e8s, Tangeri, Agadir, Oujda e Nador.\nTrasporti su strada.\nReti filoviarie.\nA Marrakech dal 2017 \u00e8 stato avviato un servizio di \u201cIn-Motion Charge\u201d dove il bus, passando dalle vie cablate, si ricarica nel primo tratto di 3 km, per poi proseguire verso la sua destinazione usando l'ausilio delle batterie appena caricate\nAutolinee.\nIl servizio, a livello nazionale, \u00e8 svolto dalla Compagnie de Transports au Maroc (CTM).\nIn tutte le zone turistiche sono presenti anche aziende private che gestiscono collegamenti esercitati con autobus.\nTrasporti aerei.\nAeroporti.\nIn totale: 70 (dati 1999)"}
{"id": "892361", "revid": "85405", "url": "https://it.wikipedia.org/wiki?curid=892361", "title": "Pocaiv Lavra", "text": ""}
{"id": "892362", "revid": "2223137", "url": "https://it.wikipedia.org/wiki?curid=892362", "title": "Art e Dossier", "text": "Art e Dossier \u00e8 un periodico mensile della casa editrice fiorentina Giunti che si occupa di arte.\nStoria di Art e Dossier.\nIl primo numero \u00e8 stato pubblicato nell'aprile del 1986, con la direzione scientifica di Maurizio Calvesi (autore del dossier su Caravaggio allegato al primo numero) e la direzione responsabile di Valerio Eletti. \nCaratteristica del periodico, sin dall'inizio, \u00e8 quella di abbinare alla rivista un quaderno di approfondimento monografico (il dossier) dedicato a un artista o a un movimento artistico. \nI dossier sono scritti da storici dell'arte specialisti nei diversi settori, fra cui Maurizio Calvesi, Franco Borsi, Giulio Carlo Argan. I dossier dedicati a Leonardo sono stati curati da Carlo Pedretti.\nNato con l'intenzione di contribuire in maniera innovativa alla diffusione della cultura visiva, venendo incontro all'esigenza di un'informazione su arte e cultura, il periodico Art e Dossier \u00e8 stato diretto negli anni da Maurizio Calvesi (1986-1995), Gioia Mori (1996-2008), Philippe Daverio (2008-2020).\nDa Settembre 2020 il direttore \u00e8 Claudio Pescio."}
{"id": "892364", "revid": "834", "url": "https://it.wikipedia.org/wiki?curid=892364", "title": "Pierre (South Dakota)", "text": ""}
{"id": "892368", "revid": "30610", "url": "https://it.wikipedia.org/wiki?curid=892368", "title": "Antipapa Innocenzo III", "text": "Biografia.\nNato da una nobile famiglia di origine longobarda, fu nominato cardinale con il titolo di cardinale diacono di Sant'Angelo dall'antipapa Vittore IV; venne eletto antipapa il 29 settembre 1179 da alcuni baroni della campagna romana oppositori ghibellini di papa Alessandro III, essendo cos\u00ec il quarto degli antipapi sostenuti dal Barbarossa. In seguito per\u00f2 Alessandro riusc\u00ec, offrendo loro favori e prebende, a convincere i suoi sostenitori ad abbandonarlo. Innocenzo III fu catturato a Palombara Sabina nel Castello Savelli Torlonia, propriet\u00e0 di un parente di Vittore IV, ove si era rifugiato e confinato nell'abbazia di Cava de' Tirreni nel gennaio del 1180 dove rimase recluso fino alla morte."}
{"id": "892371", "revid": "85405", "url": "https://it.wikipedia.org/wiki?curid=892371", "title": "San Giobbe di Pocaiv", "text": ""}
{"id": "892373", "revid": "124849825", "url": "https://it.wikipedia.org/wiki?curid=892373", "title": "Lucio Schir\u00f2", "text": "Ma si distinse anche come militante pacifista e nelle file del Partito Socialista Italiano fu eletto sindaco della sua citt\u00e0 per ben due volte. La sua vita, la sua missione e il suo pensiero ne fanno una delle pi\u00f9 rappresentative e carismatiche figure del metodismo italiano del Novecento, tra ardore di riforma religiosa e riforma sociale, dei cuori come delle menti, tanto da essere citato come il \"Martin Luther King della Sicilia\".\nBiografia.\nLucio Schir\u00f2 nacque il 18 marzo 1877 ad Altofonte (allora conosciuta come Parco), piccolo comune della provincia di Palermo, da genitori \"arb\u00ebresh\u00eb\" di Piana degli Albanesi. \nAppena quindicenne visse l'esperienza dei Fasci Siciliani dei Lavoratori in una zona dove operavano uomini di grande fede come l'italo-albanese Nicola Barbato e Bernardino Verro. Fu affascinato dalla spiritualit\u00e0 di John Wesley e si convinse cos\u00ec a diventare pastore metodista. Passato in Umbria collabor\u00f2 con Tito Oro Nobili, futuro segretario nazionale del PSI, nell'opera volta a gettare le basi dell'organizzazione socialista in quella regione.\nNel 1908 si trasfer\u00ec, quale pastore della Chiesa Metodista, a Scicli, un grosso centro agricolo della Sicilia Sud-orientale, dove il reazionario Guglielmo Penna, ex deputato crispino, esercitava ancora una grande influenza e una borghesia tardo giolittiana, rapace e pronta ai contorcimenti politici, era al potere.\nAlternando alle cure religiose l'attivit\u00e0 politica, Schir\u00f2 si impegn\u00f2 per attrarre al socialismo i lavoratori, disorientati nei precedenti anni dal rivoluzionarismo verboso e incostruttivo di elementi anarcoidi. Con l'ausilio dell'avvocato Ignazio Piccione, un giovane di elevato ingegno poi caduto in guerra, costitu\u00ec la sezione del PSI e potenzi\u00f2 una preesistente Lega dei contadini. Lavor\u00f2 al tempo stesso anche sul piano educativo fondando una scuola elementare per i figli dei contadini.\nIl 23 marzo 1913 inizi\u00f2 la pubblicazione del \"Semplicista\", un quindicinale che qualificandosi \"organo politico-religioso della Chiesa Metodista di Scicli\" e pubblicandosi fino al marzo 1915 tent\u00f2 con esiti interessanti di conciliare Cristianesimo e socialismo in un Socialismo evangelico.\nSempre in quell'anno present\u00f2 la propria candidatura al Parlamento nel collegio di Modica, giustificandola come conseguenza della insolvibilit\u00e0 di socialriformisti e radicali che non avevano voluto contrastare le candidature dei moderati Nasi e Rizzone e affermando che \"con Cristo nel cuore, nella mente e sulle labbra\" avrebbe dato \"se stesso alla causa della giustizia\", ma riscosse poche centinaia di voti.\nFu poi Consigliere comunale. Quando le nubi della guerra s'addensarono sull'Europa difese posizioni accesamente pacifiste e sul \"Semplicista\" avvers\u00f2 la guerra in generale, considerandola \"barbara, anticristiana e per conseguenza esiziale agli interessi del paese\".\nFinita la guerra, riprese l'attivit\u00e0 politica e nella ex Contea di Modica fu con Vacirca, Mol\u00e8, Vajola e Di Vita, suscitatore e capo del pi\u00f9 forte movimento socialista avutosi nell'Isola. Dal 1\u00ba marzo 1919 al 22 marzo 1924 pubblic\u00f2 nuovamente \"Semplicista\", rivelando una pi\u00f9 compiuta maturazione ideologica per l'acquisizione di nuovi elementi marxisti e avversando sia il riformismo turatiano, sia l'estremismo di sinistra.\nNel dicembre 1919 venne eletto segretario della Federazione socialista di Siracusa e in tale veste accolse nel PSI l'onorevole D'Agata, che s'era dimesso dal PSRI, imponendogli per\u00f2 le dimissioni da deputato. Divenne poi Sindaco di Scicli, deputato provinciale e vicepresidente del Consiglio provinciale di Siracusa, fu anche nel 1919, '21 e '24 candidato al Parlamento.\nTra il 1920 e il 1921 consider\u00f2 vivificatrice la scissione comunista e utile l'azione autonoma di comunisti, centristi e riformisti, purch\u00e9 nessuno dimenticasse la comune matrice proletaria e il fine unico della vittoria dei lavoratori sulla borghesia conservatrice e reazionaria. Personalmente mantenne posizioni centriste, che rappresent\u00f2 validamente nei congressi provinciali e nazionali.\nQuando la reazione mosse alla riconquista delle posizioni perdute, trasformando il ragusano in un campo di terribili violenze, si rivel\u00f2 antifascista fiero e coerente, sub\u00ec, unitamente ai suoi familiari, attentati e venne ferito dagli squadristi, che alla fine lo costrinsero con le armi a dimettersi da sindaco. Nel \"ventennio\" fu ammonito e vigilato, mentre la Chiesa metodista di Scicli e la Scuola elementare che ad essa faceva capo, considerate covo di oppositori al regime, subivano le persecuzioni dei ras locali. Dopo il 25 luglio 1943, caduto il fascismo, Schir\u00f2 riprese il suo posto nel PSI, di cui fu uno dei maggiori esponenti in sede provinciale. Chiamato alla presidenza del Comitato per l'epurazione del ragusano, tenne l'importante ufficio con saggezza ed equilibrio.\nFu Sindaco di Scicli, deputato provinciale dal 1944 al 1947 e successivamente propagandista e dirigente del Movimento dei Partigiani della Pace. Mor\u00ec a Scicli il 30 giugno 1961.\u00bb"}
{"id": "892374", "revid": "287204", "url": "https://it.wikipedia.org/wiki?curid=892374", "title": "Pocaiv", "text": ""}
{"id": "892381", "revid": "47767", "url": "https://it.wikipedia.org/wiki?curid=892381", "title": "Georgios Papandreou senior", "text": ""}
{"id": "892382", "revid": "4711", "url": "https://it.wikipedia.org/wiki?curid=892382", "title": "Guerra italo turca", "text": ""}
{"id": "892383", "revid": "78273", "url": "https://it.wikipedia.org/wiki?curid=892383", "title": "New Mexico", "text": ""}
{"id": "892386", "revid": "834", "url": "https://it.wikipedia.org/wiki?curid=892386", "title": "North Carolina", "text": ""}
{"id": "892387", "revid": "834", "url": "https://it.wikipedia.org/wiki?curid=892387", "title": "North Dakota", "text": ""}
{"id": "892389", "revid": "834", "url": "https://it.wikipedia.org/wiki?curid=892389", "title": "South Carolina", "text": ""}
{"id": "892391", "revid": "196390", "url": "https://it.wikipedia.org/wiki?curid=892391", "title": "Coppa di Germania (calcio)", "text": ""}
{"id": "892392", "revid": "834", "url": "https://it.wikipedia.org/wiki?curid=892392", "title": "West Virginia", "text": ""}
{"id": "892394", "revid": "580", "url": "https://it.wikipedia.org/wiki?curid=892394", "title": "Scalatico", "text": "Lo Scalatico (o \"skaliaticum\" o \"scalagium\") era una tassa feudale che si pagava per lo scarico delle merci nei porti, calcolata in ragione di una certa percentuale del valore delle merci stesse.\nOrigine della denominazione del tributo.\nPer quanto riguarda la denominazione, va precisato che lo scalo era (ed \u00e8) un luogo situato in pendenza verso il mare, dove \u00e8 agevole sostare per caricare e scaricare le merci dalle navi.\nFin dai tempi dei Bizantini, \"skala\" era pertanto il nome dato ai luoghi dove era possibile effettuare lo scalo (ed era, tra l'altro, la designazione comune del molo di Costantinopoli).\nNegli accordi tra gli imperatori bizantini e alcune citt\u00e0 marinare (in particolare Pisa e Venezia, quest'ultima come porto pi\u00f9 vicino e pi\u00f9 comodo per l'Oriente, ossia per Costantinopoli e poi anche Bisanzio, dopo che ebbe ottenuto nel 992 dall'imperatore Basilio II la famosa \"Bolla d'oro\" che le accordava privilegi eccezionali per il suo commercio nel Levante) si trovano numerosi richiami al termine \"skala\" e \"skaliaticum\", inteso come tributo che i commercianti pagavano per ottenere il diritto di scaricare o caricare merci nel porto di attracco.\nOrigine giuridica del tributo.\nLo \"scalaticum\" sostanzialmente si pone come un'evoluzione dell'antica imposta doganale romana, il cd. \"portorium\", percepito per il trasporto di merci in un determinato porto.\nDifatti, lo stesso nome \"portorium\" evoca il termine \"portus\", proprio per indicare il tributo riscosso nei porti all'arrivo delle merci trasportate per via marittima.\nIn realt\u00e0, il \"portorium\" comprendeva tre diverse imposte (i diritti doganali per il passaggio di merci attraverso la frontiera dell'impero romano, i diritti per l'introduzione di merci dentro i confini delle citt\u00e0, e i diritti di pedaggio o pedatico per il transito di merci sulle strade).\nPressione fiscale dovuta allo \"scalatico\".\nI Romani non stabilirono mai una tariffa generale per il \"portorium\", ed anzi spesso lo riscuotevano in maniera forfettaria, con possibilit\u00e0 di abusi da parte degli esattori.\nInvece, i Longobardi (che per primi introdussero lo \"scalaticum\" in quanto tale) fissarono in un certo senso la base imponibile: doveva stabilirsi il valore (e talora il peso) complessivo delle merci, in base al quale poi veniva calcolato il tributo.\nDiffusione del tributo.\nAnche in altre realt\u00e0 europee si ritrovano alcuni termini la cui radice deriva in modo evidente da \"scalatico\":\nIl \"privilegium\" di Trani.\nCon un \"privilegium\" datato 28 aprile 1215, Federico II esoner\u00f2 la citt\u00e0 di Trani dal pagamento delle tasse di scalaggio (scalatico) e ancoraggio.\nCon questa franchigia, l'imperatore voleva rafforzare l'egemonia marittima della citt\u00e0 e potenziare la sua posizione strategica."}
{"id": "892395", "revid": "7336", "url": "https://it.wikipedia.org/wiki?curid=892395", "title": "Lambrusco Salamino di Santacroce", "text": ""}
{"id": "892397", "revid": "7336", "url": "https://it.wikipedia.org/wiki?curid=892397", "title": "Lambrusco Salamino di Santa Croce", "text": ""}
{"id": "892402", "revid": "834", "url": "https://it.wikipedia.org/wiki?curid=892402", "title": "Santa Fe (New Mexico)", "text": ""}
{"id": "892404", "revid": "13102", "url": "https://it.wikipedia.org/wiki?curid=892404", "title": "Ottaviano Volpello", "text": ""}
{"id": "892418", "revid": "254059", "url": "https://it.wikipedia.org/wiki?curid=892418", "title": "Contea di Ashley", "text": "La contea di Ashley, in inglese Ashley County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 24.209 abitanti. Il capoluogo di contea \u00e8 Hamburg.\nGeografia fisica.\nLa contea di Ashley si trova nella parte sud-orientale dell'Arkansas. L'U.S. Center Bureau certifica che l'estensione della contea \u00e8 di 2.432\u00a0km\u00b2, di cui 2.386\u00a0km\u00b2 composti da terra e i rimanenti 46\u00a0km\u00b2 composti di acqua.\nStoria.\nLa contea di Ashley fu costituita nel 1848."}
{"id": "892419", "revid": "339392", "url": "https://it.wikipedia.org/wiki?curid=892419", "title": "Konstantinos Petrou Kavafis", "text": ""}
{"id": "892422", "revid": "183694", "url": "https://it.wikipedia.org/wiki?curid=892422", "title": "Hans Fischer", "text": "Biografia.\nDocente presso l'Universit\u00e0 di Innsbruck in Austria dal 1915, si trasfer\u00ec per insegnare all'Universit\u00e0 di Vienna nel 1918, per trasferirsi definitivamente a Monaco di Baviera presso la locale Universit\u00e0 nel 1921.\nI suoi studi si concentrarono, a partire dal 1926, sulla sintesi delle porfirine, composti eterociclici derivanti dalla porfina; queste ricerche permisero di scoprire ed isolare l'ematina presente nel sangue.\nIncentr\u00f2 le sue ricerche anche sui coloranti presenti nella bile e nelle foglie, riuscendo a sintetizzarne diverse quantit\u00e0. Grazie a queste scoperte nel 1929 riusc\u00ec ad effettuare la prima sintesi dell'emoglobina, e nel 1939 stabil\u00ec la costituzione della clorofilla.\nPer queste scoperte venne insignito del premio Nobel per la chimica nel 1930.\nFischer si \u00e8 sposato con Wiltrud Haufe nel 1935. Si \u00e8 suicidato il 31 marzo 1945 dopo che il suo istituto e il suo lavoro furono distrutti negli ultimi giorni della seconda guerra mondiale."}
{"id": "892428", "revid": "767487", "url": "https://it.wikipedia.org/wiki?curid=892428", "title": "Helen Joseph", "text": "Biografia.\nHelen Joseph nacque nel Sussex, in Inghilterra, e si laure\u00f2 al King's College nel 1927. Lavor\u00f2 come insegnante in India per poi trasferirsi in Sudafrica nel 1931, dove si spos\u00f2. Durante la seconda guerra mondiale serv\u00ec come ausiliaria nell'aeronautica. Dopo la guerra prese a lavorare nei servizi sociali.\nNel 1951 fu assunta dal sindacato Garment Workers Union guidato da Solly Sachs. Attraverso l'attivit\u00e0 sindacale inizi\u00f2 a impegnarsi in politica, facendo propria la causa della lotta all'apertheid. Contribu\u00ec in modo determinante alla nascita della Federation of South African Women e nell'organizzazione della Marcia delle donne, marcia di protesta che mobilit\u00f2 20.000 donne presso gli Union Buildings di Pretoria, il 9 agosto 1956, evento tutt'oggi celebrato in Sudafrica nella commemorazione del National Women's Day.\nNel 1956 fu accusata di alto tradimento dal governo sudafricano. Nel 1962 fu una delle prime persone a essere incriminate in base alla nuova legge del Sabotage Act. In quest'epoca sfugg\u00ec anche a numerosi attentati.\nHelen Joseph non aveva figli, ma fece le veci di genitore per molti bambini figli di altri attivisti politici esiliati, imprigionati o uccisi. Fra l'altro, accud\u00ec i figli di Nelson Mandela e di Bram Fischer.\nMor\u00ec il 25 dicembre 1992, all'et\u00e0 di 87 anni."}
{"id": "892432", "revid": "158310", "url": "https://it.wikipedia.org/wiki?curid=892432", "title": "Pressione totale e parziale in un miscuglio di gas", "text": ""}
{"id": "892447", "revid": "1381093", "url": "https://it.wikipedia.org/wiki?curid=892447", "title": "Shadows Are Security", "text": "Shadows Are Security \u00e8 il terzo album in studio del gruppo musicale statunitense As I Lay Dying, pubblicato il 14 giugno 2005 dalla Metal Blade Records.\n\u00c8 stato prodotto dal cantante Tim Lambesis e dal chitarrista Phil Sgrosso insieme a Steve Russel. Il 23 giugno 2005 venne pubblicata anche un'edizione speciale dell'album, con un DVD bonus contenente la registrazione del concerto al Substage Club di Karlsruhe, Germania, del 28 novembre 2004.\n\u00c8 l'album di maggiore successo della band, capace di raggiungere la 35\u00aa posizione della Billboard 200."}
{"id": "892451", "revid": "4175", "url": "https://it.wikipedia.org/wiki?curid=892451", "title": "Coppa di Francia (calcio)", "text": ""}
{"id": "892458", "revid": "116774", "url": "https://it.wikipedia.org/wiki?curid=892458", "title": "Cane San Bernardo", "text": ""}
{"id": "892459", "revid": "22356", "url": "https://it.wikipedia.org/wiki?curid=892459", "title": "Tapiri", "text": ""}
{"id": "892466", "revid": "438678", "url": "https://it.wikipedia.org/wiki?curid=892466", "title": "Il diamante bianco", "text": "Il diamante bianco (\"The White Diamond\") \u00e8 un documentario del 2004 diretto da Werner Herzog. Il film si focalizza sulla storia del volo, e segue la figura dell'ingegnere aeronautico Graham Dorrington.\nTrama.\nIl dirigibile \u00e8 un mezzo di trasporto eccezionale. Agli inizi del Novecento le sue potenzialit\u00e0 furono sfruttate appieno grazie all'industria Zeppelin che ne costru\u00ec di giganteschi che permettevano viaggi estremamente confortevoli e rapidi per quell'epoca.\nL'utilizzo di gas infiammabili li esponeva per\u00f2 a dei rischi che, toccati con mano con la tragedia in mondovisione del famosissimo Hindenburg, ne frenarono lo sviluppo irrimediabilmente.\nOggi che l'aviazione civile da un secolo utilizza aerei sempre pi\u00f9 sofisticati, c'\u00e8 un ricercatore convinto delle possibilit\u00e0 di rilancio dei dirigibili, diventati pi\u00f9 sicuri per l'utilizzo di gas inerti (elio) e preferibili anche per l'impatto ambientale nullo.\nL'occhio di Herzog segue il lavoro appassionato dell'ingegnere aeronautico Graham Dorrington, dai laboratori inglesi fin nella foresta della Guyana dove egli potr\u00e0 effettuare esperimenti sul campo con il secondo prototipo di sua invenzione. La spedizione amazzonica \u00e8, in effetti, un'avventura condivisa tra il \"team\" di Dorrington e la \"troupe\" di Herzog che riprende tutto, s\u00e9 stesso compreso, quasi con il rigore di chi sta documentando un esperimento scientifico. Infatti la parte scientifica della spedizione \u00e8 duplice: da un lato la sperimentazione del mezzo in condizioni di difficolt\u00e0 particolari, dall'altra la possibilit\u00e0 unica, legata proprio alle caratteristiche del dirigibile, di poter osservare la fauna semisconosciuta che popola la sommit\u00e0 degli alberi delle grandi foreste pluviali.\nIl piccolo dirigibile bianco (soprannominato \"Diamante bianco\" dall'indigeno/poeta che fa da guida al gruppo e sul quale viene puntata molta attenzione) guidato da Dorrington e con Herzog passeggero/operatore, fallisce il primo volo per un banale errore di montaggio, ma poi riesce a soddisfare le finalit\u00e0 naturalistiche che si era dato, anche se il sogno di sorvolare le impetuose cascate di Kaieteur (alte quattro volte quelle del Niagara) viene messo da parte perch\u00e9 ritenuto troppo rischioso per via delle correnti d'aria vorticose che l\u00ec si formano.\nAl centro del documentario il racconto della tragica vicenda del primo esperimento di Dorrington nel quale il documentarista Dieter Plage perse la vita di fronte ai suoi occhi e a seguito di una serie di circostanze sfortunate e irrimediabilmente tragiche. Un evento che lo ha segnato e segna tuttora e che gett\u00f2 un'ombra sulla sicurezza dei dirigibili ma ancor di pi\u00f9 sulle sue certezze.\nParallelamente alla vicenda principale, Herzog intreccia anche quel po' di tradizioni locali che raccoglie dall'estroso indigeno Mark Anthony Yhap detto \"Barbarossa\". Cos\u00ec, con spirito che si direbbe anti-documentaristico, quando il medico/arrampicatore Michael Wilk va ad esplorare le grotte segrete e mai riprese da alcuna telecamera, che si trovano sotto le imponenti cascate, Herzog non ci fa vedere niente e censura persino il racconto di quanto visto l\u00e0 sotto. Quello \u00e8 un luogo sacro per le genti del posto, il luogo dove da sempre risiedono i rondoni che custodiscono la cascata e sul volo misterioso dei quali il documentario si chiude e si ferma, rispettosamente.\nCritica italiana.\nGianni Rondolino de \"La Stampa\" descrive il film come \u00abun inno alla natura, vista con gli occhi di un poeta visionario\u00bb, dove \u00abl'intento puramente documentaristico si trasforma a poco a poco in una sorta di \"delirio\" visivo e dinamico, con una serie di immagini che ci lasciano come sorpresi, esterrefatti, affascinati\u00bb. Della stessa testata, Alessandra Levantesi definisce Herzog, nel suo intento di raccontare Dorrington, \u00abun ispirato sognatore impegnato a fissare sullo schermo l'elusiva, poetica materia dei sogni altrui\u00bb. Per Roberto Nepoti de \"La Repubblica\" invece il film \u00ablascia l'impressione di osservare qualcuno che sta cercando di risolvere i suoi problemi personali, facendo qualcosa di un po' maniacale e, tutto sommato, irrilevante\u00bb.\nDario Zonta de \"L'Unit\u00e0\" definisce il film un capolavoro, assieme alle altre due opere di Herzog \"Grizzly Man\" e \"L'ignoto spazio profondo\". Gian Luigi Rondi de \"Il Tempo\" evidenzia come l'atteggiamento dell'autore si esprima sia con le immagini, con la voce narrante e con la colonna sonora. Silvana Silvestri de \"il manifesto\" loda l'audacia delle riprese e del montaggio, in un film che fonde documentario e fiction."}
{"id": "892470", "revid": "1543377", "url": "https://it.wikipedia.org/wiki?curid=892470", "title": "Cliona patera", "text": "Il calice di Nettuno o coppa di Nettuno (Cliona patera (Hardwicke, 1822)) \u00e8 una spugna appartenente alla famiglia delle Clionaidae.\nDeve il suo nome alla forma simile ad un vaso, e alla divinit\u00e0 marina Nettuno della mitologia romana.\nLa specie era stata considerata estinta dal 1900, a causa di sovrasfruttamento, ma degli esemplari vivi sono stati scoperti nel 2011 al largo della costa di Singapore. Vive nelle acque del Pacifico."}
{"id": "892472", "revid": "2190622", "url": "https://it.wikipedia.org/wiki?curid=892472", "title": "Franco Baldini", "text": "Carriera.\nGiocatore.\nHa messo a referto 23 presenze (senza mai andare in rete) con la maglia del Bologna, nel ruolo di centrocampista, durante il campionato di Serie A 1981-1982, chiuso con la prima retrocessione dei felsinei in Serie B. Ha inoltre totalizzato 142 presenze e 7 reti in Serie B nelle file di , Bari, , Campobasso e Casertana.\nNel 1981 \u00e8 stato convocato per la Nazionale Under-21, senza tuttavia scendere mai in campo in incontri ufficiali.\nDirigente.\nLa sua carriera dirigenziale inizia nel 1998, quando il presidente della , Franco Sensi, lo ingaggia prima da consulente esterno, poi da consulente di mercato, infine da direttore sportivo. Grazie ai pesanti investimenti voluti dalla propriet\u00e0, ingaggia per la squadra capitolina calciatori di livello mondiale, come Gabriel Batistuta, Emerson e Walter Samuel, con cui la Roma vince il campionato nel 2001. Successivamente porta nella capitale anche Cristian Chivu, fortemente voluto dal presidente, il brasiliano Mancini e il giovane difensore francese Philippe Mex\u00e8s.\nNel giugno 2004, dopo la decisione di Fabio Capello di lasciare la Roma per allenare la , e nel pieno della malattia che port\u00f2 alla morte il presidente Franco Sensi, entra in conflitto con lo stesso Capello e con la famiglia Sensi. Il 24 marzo 2005 si dimette dalla carica di direttore sportivo della Roma, a causa di divergenze gestionali con la societ\u00e0, in particolare con l'amministratore delegato Rosella Sensi, che aveva avviato il risanamento del bilancio della societ\u00e0 e attuato una condotta pi\u00f9 diplomatica rispetto al padre nelle \"battaglie di palazzo\".\nIl 6 luglio 2006 Capello viene ingaggiato dal e chiede al neo-presidente Ram\u00f3n Calder\u00f3n di ingaggiare proprio Baldini, con il quale i rapporti si erano ricuciti, come segretario tecnico; a Madrid vince un campionato spagnolo e porta i due talenti argentini Fernando Gago e Gonzalo Higua\u00edn. Lascia il Real Madrid il 28 giugno 2007 quando Capello viene esonerato dalla dirigenza madridista.\nIl 14 dicembre 2007 segue il tecnico friulano anche nella sua esperienza alla guida della nazionale inglese, venendo nominato \"assistant manager\". Lascia l'incarico nel 2011, quando la Football Association comunica la volont\u00e0 di interrompere il rapporto con Capello e con i suoi assistenti al termine delle qualificazioni per gli Europei 2012.\nIl 19 ottobre 2011 Baldini viene ingaggiato ancora una volta dalla Roma. Dopo meno di due anni, il 5 giugno 2013, risolve consensualmente il suo contratto con il club giallorosso.\nIl 19 giugno 2013 viene nominato direttore tecnico del , incarico che lascia il 28 settembre 2015.\nDopo un'esperienza come consulente esterno dell', il 3 luglio 2016 annuncia per la terza volta il suo ritorno alla Roma, questa volta come consulente esterno, occupandosi di sponsor, relazioni internazionali e comunicazione. Con il cambio di propriet\u00e0 nell\u2019estate del 2020 lascia di nuovo la Roma.\nControversie.\nNell'estate del 2004 Baldini sceglie Philippe Mex\u00e8s per sostituire Walter Samuel, ma l'acquisizione dall' si rivela controversa, in quanto il club francese accusa Mex\u00e8s di aver firmato per la Roma quando ancora era ancora sotto contratto con l'Auxerre. La FIFA infligge a Mex\u00e8s un mese e mezzo di squalifica e alla Roma il blocco delle trattative per due sessioni di calciomercato e il pagamento di un indennizzo di 8 milioni di euro alla societ\u00e0 francese. Le sanzioni saranno poi attenuate dopo il ricorso al TAS."}
{"id": "892474", "revid": "77358", "url": "https://it.wikipedia.org/wiki?curid=892474", "title": "Chiesa Santa Maria della Mercede", "text": ""}
{"id": "892475", "revid": "2075278", "url": "https://it.wikipedia.org/wiki?curid=892475", "title": "Ponti sul Mincio", "text": "Ponti sul Mincio (\"P\u00f3nti\" in dialetto alto mantovano) \u00e8 un comune italiano di abitanti della provincia di Mantova in Lombardia. L'originaria denominazione di Ponti fu trasformata nell'attuale nel 1867.\n\u00c8 situato nell'Alto Mantovano, fa parte del Parco regionale del Mincio ed \u00e8 il comune pi\u00f9 settentrionale della provincia.\nNel 2016 \u00e8 stata costituita l'unione dei comuni di Medole, Ponti sul Mincio e Solferino denominata \"Unione dei comuni Castelli Morenici\".\nGeografia fisica.\nTerritorio.\nPonti sul Mincio \u00e8 adagiato ai piedi del castello scaligero ed \u00e8 circondato da una vasta campagna composta dalle colline moreniche del lago di Garda e disseminata di piste ciclabili che conducono lungo la riva del Mincio.\nMonte Casale.\nMeta di riferimento dei pontiroli e degli abitanti dei comuni vicini, per la bellezza del paesaggio, \u00e8 il Monte Casale. Nella collina, teatro dell'omonima memorabile battaglia, \u00e8 presente una lapide eretta in ricordo dei caduti nel sanguinoso combattimento, avvenuto il 30 aprile 1945. Il posto \u00e8 ottimo per effettuare una sosta per rifocillarsi (per chi si \u00e8 fornito di viveri al sacco) o semplicemente per riposarsi un po' e godersi l'ottima vista.\nOrigini del nome.\nIl nome di Ponti sul Mincio deriva probabilmente dal fatto che il paese, prima del XII secolo, era situato vicino a un ponte sul Mincio.\nUn'altra teoria si basa su alcune fonti artistiche e alcuni documenti fotografici, che testimoniano la presenza in passato di una serie di corsi d'acqua e zone paludose nello spazio attualmente occupato dalle abitazioni e dal centro urbano. Per questo motivo alcuni studiosi ipotizzano che la denominazione del Comune derivi dall'utilizzo di un sistema di ponti e passaggi proprio per attraversare queste zone acquitrinose di cui il territorio era costellato. Nonostante queste diverse ipotesi, l'origine del nome di Ponti sul Mincio rimane decisamente incerta.\nStoria.\nPonti sul Mincio, anticamente indicato sempre e semplicemente come Ponte (\"Pons\"), compare per la prima volta sui documenti nel 1145 in un elenco delle chiese plebane della diocesi di Verona.\nIn realt\u00e0 il territorio \u00e8 abitato da popolazioni gi\u00e0 in epoca romana, come testimoniato da alcuni rinvenimenti epigrafici nella zona del castello scaligero. Nel periodo compreso fra il 1195 e il 1275 viene costruito il castello sotto il dominio degli Scaligeri; il paese inizia la propria espansione dapprima attorno al nucleo del castello e in un secondo tempo nel territorio ai piedi della rocca, verso il fiume Mincio.\nDopo la caduta scaligera e un breve periodo sotto la dominazione dei Visconti, Ponti viene compreso nel territorio della Serenissima Repubblica di Venezia (a partire dal 1405 e definitivamente dal 1426, sotto il doge Francesco Foscari). Il dominio veneziano si protrae sino al 1797, quando, a seguito delle guerre napoleoniche d'Italia dell'anno prima (1796), viene costituita la Repubblica Cisalpina (comprendente i territori di Mantova, Brescia, Bergamo, Bologna, Ferrara, Massa, Carrara, Crema, la Romagna e la Valtellina); Ponti viene aggregato al distretto VII di Castiglione delle Siviere, compreso nel Dipartimento del Mincio, sotto il dominio francese.\nNel 1815, dopo il Congresso di Vienna (e la Restaurazione), il territorio mantovano torna entro i confini dell'Impero austro-ungarico; Ponti \u00e8 compreso nel distretto IV di Volta, entrando, nel contempo, dopo secoli, a far parte della provincia di Mantova. Dopo le guerre risorgimentali e la battaglia di Solforino e San Martino (24 giugno 1859), Ponti passa sotto la provincia di Verona e nel 1866 entra a far parte del Regno d'Italia, tornando in provincia di Mantova. Con l'inizio dello Stato italiano il paese assume l'attuale denominazione di \"Ponti sul Mincio\".\nL'ultimo passaggio a carattere strettamente amministrativo riguarda la diocesi, la quale, nel 1977, dopo secoli, passa da Verona a Mantova, per uniformare i territori comunali alle comunit\u00e0 parrocchiali.\nPonti \u00e8 un caso atipico all'interno di una provincia come quella di Mantova, una fra le pi\u00f9 delineate storicamente fra tutte quelle d'Italia. Il paese non condivide infatti la secolare esperienza gonzaghesca, essendo stato fin dal Medioevo un comune veneto della provincia veronese. L'attuale collocazione \u00e8 dovuta a Napoleone il quale, liquidata la Repubblica di Venezia e cedutala all'Austria col trattato di Campoformio, trattenne Ponti in Lombardia per esigenze di strategia militare evidenti nel toponimo stesso del luogo. Dal punto di vista ecclesiastico rimase parte della diocesi di Verona fino al 1977.\nIl 30 aprile del 1945 nelle vicinanze di Ponti, sul Monte Casale, venne combattuto uno degli ultimi combattimenti della seconda guerra mondiale in Italia. Fu lo scontro che due formazioni di partigiani, la Brigata Italia e la Brigata Avesani, affiancate dagli Arditi del IX reggimento, combatterono contro un reparto della FLAK tedesca. Nella battaglia morirono cinque Arditi, tre partigiani e un soldato statunitense, Richard Carlson.\nNel 2008, in occasione dell'anniversario della battaglia, il parco giochi comunale fu dedicato alla sua memoria.\nMonumenti e luoghi d'interesse.\nCastello scaligero del XII secolo.\nEdificato nel periodo compreso fra il 1260 e il 1276, anno in cui \u00e8 citato per la prima volta nei documenti. Il Castello Scaligero, edificato nel periodo compreso fra il 1260 e il 1276, anno in cui \u00e8 citato per la prima volta nei documenti; viene compreso nelle costruzioni difensive della Signoria degli Scaligeri, a difesa del territorio e a osservazione della vasta valle precedente il lago di Garda. Il \"castrum\" di Ponti \u00e8 definito come un \u201ccastello recinto\u201d, a forma poligonale e allungata e racchiuso entro cinque torri, due delle quali vere e proprie costruzioni chiuse da mura, e le altre tre costituenti rientranze del camminamento di ronda.\nDecaduta la sua funzione difensiva sin dal XVIII secolo, dapprima viene edificato il serbatoio dell'acquedotto (oggi demolito) e l'interno della cinta viene utilizzato come ortaglia e coltivato sino a tempi recenti.\nOggi, dopo accurati restauri, il complesso appare sgombro dalla vegetazione infestante e rappresenta il biglietto di ingresso a Ponti per chiunque giunga in paese. Oggi il Castello Scaligero rappresenta uno dei pi\u00f9 apprezzati luoghi di interesse per i molti visitatori e turisti che passano da Ponti sul Mincio. \u00c8 visitabile anche con l'accompagnamento di una guida.\nChiesa parrocchiale di Sant'Antonio Abate.\nLa chiesa parrocchiale di Ponti sul Mincio era inizialmente ubicata lungo il corso del fiume, dove era posto anche il centro urbano. A causa delle frequenti inondazioni e per chiari motivi difensivi, sia l'edificio religioso sia l'abitato furono spostati sulle vicine colline. Della precedente chiesa, probabilmente intitolata a San Leonzio, rimane solo un rudere.\nLa chiesa di Sant'Antonio Abate venne inaugurata nel 1600, modificata nell'abside nel 1800 e nella facciata nel 1920. La volta risale invece al 1965 e la sua decorazione (opera di F. Offoiach) \u00e8 datata al 1970. Al suo interno, di particolare risalto \u00e8 la settecentesca scultura lignea della Madonna con Bambino che indossa un abito elegantemente ricamato. Si segnala poi la tela dei fratelli fiamminghi Meves (molto produttivi in diocesi di Verona a cui appartiene anche Ponti sul Mincio fino al 1978) raffigurante San Sebastiano, San Francesco e le anime purganti. Nell'abside, a sottolineare la dedicazione della chiesa, \u00e8 presente una pala che rappresenta le tentazioni di Sant'Antonio. Infine, menzioniamo un affresco del 1400 che probabilmente era stato realizzato per la struttura preesistente: Crocifissione con Maria e Giovanni.\nSacrario Monumentale in Piazza Parolini.\nDopo numerose discussioni sin dal 1923, in merito alla costruzione di un sacello o un parco delle rimembranze, nel 1932 si costituisce il Comitato \u201cpro monumento\u201d, il quale affida la progettazione di un monumento all'ingegnere Giancarlo Maroni, amico di Fulvio Balisti e famoso per la creazione del Vittoriale di Gardone Riviera, ultima dimora di Gabriele D'Annunzio.\nIl monumento venne ufficialmente solennemente inaugurato il giorno 20 ottobre 1935, dopo due anni di lavoro, alla presenza delle autorit\u00e0 e della popolazione.\nIl progetto del monumento fu pensato da Maroni come un Sacrario da ascendere, attraverso una scenografica gradinata che ha origine al centro di quattro poderosi portali ad arco a tutto sesto in pietra, alti oltre 6 metri rispetto alla quota della piazza, posti su uno stilobate rialzato da alcuni gradini.\nLa scalinata in pietra rossa di Verona, nella sua parte pi\u00f9 alta, dinanzi al \u201cTerrazzo della Gloria\u201d di forma circolare, si divide in due rampe simmetriche e avvolgenti con ampi gradoni in acciottolato, che conducono a via Castello.\nSul primo ampio pianerottolo, al centro della scala, \u00e8 stato realizzato il \u201cPilo degli Eroi\u201d, un blocco di pietra monolitico su cui sono riportati i nome dei Caduti e\u00a0da cui svetta un pennone porta bandiera oggi in ferro, ma che in origine era caratterizzato da un elemento in travertino scanalato che includeva un fascio littorio.\nAi lati dell'edificio si trovano due aiuole perfettamente uguali, contornate da muro perimetrale in pietra, basso e curvo e ringhiera in protezione un ferro, al centro delle quali \u00e8 stato messo a dimora un piccolo cedro del Libano, oggi di altezza di quasi 15 metri.\nAi lati del secondo tratto di scalinata, si trova un gradino degradante caratterizzato da due grandi cespugli di alloro, mentre sulla sommit\u00e0 del \u201cTerrazzo della Gloria\u201d e nelle aree verdi, sono stati messi a dimora cipressi che, insieme alle altre essenze arboree, costituiscono il parco della Rimembranza. Il complesso viene completamente restaurato nel 2009.\nAntico Lavatoio.\n\u00c8 un luogo pubblico, destinato alla lavatura a mano degli indumenti. Il lavatoio \u00e8 reso possibile dal fatto che Ponti sul Mincio \u00e8 un territorio particolarmente ricco di risorgive. Aprile 1926: alcune donne di Ponti denunciano al podest\u00e0 Garofalo che l'acqua della fontana pubblica dove viene attinta l'acqua potabile \u00e8 torbida e sporca di terriccio. Il problema risiedeva nel fatto che la pompa dell'acqua potabile della fontana pescava acqua sporca dal vicino lavatoio. Si \u00e8 pertanto deciso di spostare il lavatoio pi\u00f9 a est sul terreno adiacente.\nIl terreno fu donato dalla contessa Matilde D'Emilei Vigan\u00f2 e il progetto del nuovo lavatoio viene approvato dal tecnico ing. Silvio Brugnoli. Il progetto prevede un lavatoio diviso in tre vasche: due piccole per il lavaggio dei panni e una grande per il risciacquo. La costruzione \u00e8 in calcestruzzo eccetto i profili delle vasche che sono in pietra viva di Sant'Ambrogio. L'acqua fuoriesce da uno scarico e termina nel fosso Dugale che poi si getta nel fiume Mincio. I lavori vengono realizzati dalla ditta \u201cRoberto Medaina\u201d di Ponti sul Mincio nel 1930. Nel gennaio 1932 il lavatoio pubblico viene inaugurato.\nIl lavatoio \u00e8 reso possibile dal fatto che Ponti sul Mincio \u00e8 un territorio particolarmente ricco di risorgive: il terreno a sud infatti \u00e8 occupato, in profondit\u00e0, da una massa di argilla impermeabile che obbliga le acqua sotterranee a riemergere in superficie. La risorgiva che alimenta il lavatoio \u00e8 talmente abbondante che oltre all'acqua che finisce nel lavatoio c'\u00e8 un tubo laterale che scarica l'acqua in eccesso. L'acqua di risorgiva che rifornisce il lavatoio ha una temperatura costante, sia d'inverno sia d'estate, compresa tra i 13 e i 14\u00a0\u00b0C.\nNel corso del 2016 il lavatoio \u00e8 stato oggetto di ristrutturazione. Sono state sistemate le griglie superiori del lavatoio, risanato il muro sottostante ora ripristinato con l'uso di malta osmotica, che impermeabilizza le pareti evitando che si bagnino e soprattutto rimangano bagnate. Sono stati poi restaurati tutti i pilastri e anche le vasche interne che presentavano dei buchi sul fondo, rifatti lo sfioro e lo scarico secondario. \u00c8 stato sistemato anche il fronte esterno del lavatoio ed \u00e8 stata posta una saracinesca meccanica, oltre ad alcuni fari che la sera illuminano l'area.\nIl lavatoio \u00e8 oggi ancora spesso utilizzato e le donne del paese continuano a lavare i loro panni e tappeti in questo angolo di storia locale. Per visitare l'antico lavatoio l'accesso \u00e8 sempre libero.\nOratorio di San Nicol\u00f2.\nIl piccolo Oratorio di San Nicol\u00f2 \u00e8 una perla di rara bellezza, immersa nelle campagne tra Ponti sul Mincio e il lago di Garda. Le notizie sull'oratorio sono scarse e confuse, la struttura risale al 1100 d.C. circa ed \u00e8 visitabile solo in occasioni speciali: durante il mese di maggio per il rosario oppure in occasione dell'Antica Sagra di San Nicol\u00f2.\nForte Ardietti.\nCostruito tra il 1853 e il 1861 come parte del rafforzamento del campo trincerato di Peschiera effettuato per ordine del maresciallo Radetzky all'epoca comandante delle forze austriache in Italia. Il Forte Ardietti (o Forte n\u00b0 VI) venne costruito in seguito agli eventi della prima guerra d'indipendenza Italiana (1848-1849) che videro la citt\u00e0 cadere nelle mani delle forze sardo-piemontesi (30 maggio).\nPeschiera del Garda, e con essa il Forte appartiene al cosiddetto \"Quadrilatero\", un insieme di quattro citt\u00e0 fortificate appoggiate sulla linea dei fiumi Mincio (Peschiera e Mantova) e Adige (Verona e Legnago) che sono il centro del controllo militare austriaco in Italia.\nIl Forte venne costruito in due fasi, in una prima fase dal 1853 al 1859, scavando il fossato ed edificando le opere in terra, il muro alla Carnot e le Caponiere. Nella seconda fase, dal 1859 al 1861 fu edificato il ridotto centrale, il Forte si mostrava quindi come il cardine del campo trincerato e uno dei forti meglio muniti del quadrilatero, con una guarnigione di 612 uomini e 25 cannoni di vari calibri, tra cui quattro modernissimi pezzi a canna rigata e retrocarica.\nIl Forte rimane austriaco fino al 1866 quando a seguito della terza guerra d'indipendenza pass\u00f2 di propriet\u00e0 al Regno d'Italia. Questo rimase vera e propria fortezza fino al 1918, dopodich\u00e9 venne utilizzato come deposito munizioni e tale rimase fino al 1998, quando pass\u00f2 al Demanio civile. All'interno sono conservati alcuni pezzi di artiglieria a partire dal 1500 fino alla guerra di Corea (1948-1953).\nOggi Forte Ardietti rappresenta uno dei pi\u00f9 apprezzati luoghi di interesse per i molti visitatori e turisti che passano da Ponti sul Mincio. Infatti, il Forte \u00e8 visitabile nei suoi interni, anche con l'accompagnamento di una guida.\nCultura.\nMuseo Reggimentale \"La Piccola Caprera\".\nA Ponti sul Mincio si trova anche la Piccola Caprera, dal 1999 riconosciuto come museo storico italiano. Il museo raccoglie e conserva i cimeli del Reggimento Giovani Fascisti e della campagna dell'Africa Settentrionale 1940-1943. Prima Sala: i caduti del Reggimento e studio del maggiore Fulvio Balisti. Seconda sala: cimeli dei GG.FF. e della Campagna in A.S. Terza sala: Afrika Korps e truppe Alleate.\nCucina.\nLa cucina di Ponti, pur ispirandosi alla ricca tradizione mantovana, si \u00e8 impreziosita con piatti tipicamente locali. Come ad esempio gli strangolini (un prodotto gastronomico creato con l'utilizzo del pane raffermo grattugiato), il salame locale (che per impasto e concia si differenzia da quello mantovano e veronese) o lasagne fatte in casa con la selvaggina. Da non dimenticare \u00e8 anche il tradizionale fogassin, tipico dolce fatto con lo strutto del maiale. Gli strangolini e il fogassin di Ponti sul Mincio hanno assunto la rinomata Denominazione comunale d'origine, il De.C.O.\nAltro elemento importante della cucina pontirola \u00e8 il vino. La cantina sociale di Ponti sul Mincio \u00e8 l'unica struttura sociale del lato mantovano e vinifica circa il 50 per cento della produzione della zona.\nParco del Mincio.\nArea protetta istituita dalla Regione Lombardia nel 1984, il Parco del Mincio si estende nel territorio di tredici comuni nella provincia di Mantova lungo il Mincio, fiume emissario che, dal basso Garda al Po, percorre 73 chilometri \u00a0attraversando a nord le colline moreniche del Garda e la pianura padana fino allo sfocio nel Po. \u00c8 uno dei primi parchi creati in Lombardia nel 1984 e la gestione dell'area \u00e8 affidata a un Ente formato dai comuni rivieraschi e dalla Provincia di Mantova. \u00a0\nIl Parco del Mincio svolge la propria attivit\u00e0 di salvaguardia e di valorizzazione in un territorio che comprende tre Riserve Naturali e quattro Siti della Rete europea Natura 2000. Si tratta di veri e propri scrigni di biodiversit\u00e0 che racchiudono habitat ed ecosistemi unici: tra questi, le zone umide delle Valli del Mincio, della Vallazza e di Chiavica del Moro sono l'habitat perfetto per aironi, garzette, nitticore, falchi di palude e numerose altre specie protette; la riserva naturale di Castellaro Lagusello sorge intorno a un piccolo lago a forma di cuore sul quale si affaccia il borgo medioevale, nell'abbraccio delle colline moreniche.\nNel parco sono operativi due centri visita: a Rivalta, dove un antico edificio rurale affacciato su un'ansa del fiume ospita il Museo etnografico dei mestieri del fiume, e al Parco Bertone, un bosco-giardino formato da alberi secolari provenienti da tutto il mondo, nel quale \u00e8 presente un centro di reintroduzione della cicogna bianca.\nL'ente svolge un'intensa attivit\u00e0 di educazione ambientale per le scuole e di promozione dell'ecoturismo: \u00a0in \u00a0collaborazione con numerose associazioni e operatori del territorio, organizza escursioni guidate a piedi, in canoa, in bicicletta, in barca lungo itinerari che consentono la scoperta di bellezze monumentali, di opere frutto dell'ingegno umano, di paesaggi unicamente forgiati dalla natura e di presidi della gastronomia tipica dei territori del Mincio.\nImportante e strategica l'attivit\u00e0 del Parco sul fronte delle opere finalizzate a valorizzare il territorio, i rimboschimenti per implementare la rete ecologica regionale lombarda, e la realizzazione di piste ciclopedonali, aree di sosta, pontili, punti di osservazione, sentieri e percorsi di collegamento tra i centri abitati e il fiume. Consistente inoltre l'impegno per preservare l'ecosistema delle Valli del Mincio e la qualit\u00e0 delle acque del fiume, attraverso le complesse progettazioni accorpate nel Contratto di Fiume Mincio, che coinvolge oltre 60 soggetti pubblici e privati nella riqualificazione del bacino fluviale.\nUn grande rilievo riveste l'attivit\u00e0 di vigilanza del territorio: le Guardie Ecologiche Volontarie del Parco assicurano infatti un continuo controllo dell'area protetta e il loro servizio permette di contrastare scempi e di rilevare infrazioni commesse ai danni dell'ambiente.\nNon ci sono orari o cancelli d'ingresso per visitare il Parco del Mincio. L'area protetta ha una \u00a0estensione territoriale molto ampia, 16.000 ettari tra Garda e Po, lungo i 73 chilometri di fiume che attraversa tredici comuni tra i quali Ponti sul Mincio.\nNel territorio di Ponti sul Mincio l'area protetta \u00e8 dai confini del paese e fino al fiume. \u00c8 di recente realizzazione da parte dell'ente Parco con il progetto \u201cTessere per la natura\u201d la riqualificazione ambientale dell'area in localit\u00e0 La Palude con piantumazione di filari e di specie arbustive a frutto, contenimento delle specie infestanti e alloctone, creazione di una passerella. Considerato il pregio naturalistico dell'area, allo scopo di favorirne la fruizione, \u00e8 stata messa in sicurezza la paratoia di attraversamento ed \u00e8 stato riaperto il collegamento con il percorso della ciclovia Mantova-Peschiera.\nEconomia.\nL'economia \u00e8 in parte agricola, con coltivazione di pregiati vigneti (rosso dei Colli Morenici DOC), cereali e foraggi per l'allevamento bovino, e in parte basata sull'industria, che opera nei settori enologico e della lavorazione dell'acciaio. Compreso nel Parco del Mincio, \u00e8 meta di turismo escursionistico."}
{"id": "892477", "revid": "1442080", "url": "https://it.wikipedia.org/wiki?curid=892477", "title": "Nogometni Klub Zagreb", "text": "Il Nogometni Klub Zagreb (croato per \"Club calcistico Zagabria\"), meglio noto per i croati come Zagreb e in italiano come \"NK Zagabria\", \u00e8 una societ\u00e0 calcistica croata con sede nella citt\u00e0 di Zagabria.\nLa societ\u00e0 si posiziona al 18\u00ba posto nella classifica perpetua della Prva liga jugoslava.\n\u00c8 stata la prima squadra ad interrompere il duopolio Dinamo-Hajduk nel campionato croato: infatti ha vinto il titolo nel 2002. Nel 2014 ha vinto il campionato di seconda divisione e quindi, a tutt'oggi, \u00e8 l'unica squadra ad aver vinto entrambi i trofei.\n\u00c8 stato fondato nel 1919. Attualmente \u00e8 in declino e milita in \"4. NL Sredi\u0161te Zagreb\", quarta divisione croata.\nA causa del declino economico, il club ha dovuto abbandonare per insolvenza lo storico Stadio Kranj\u010devi\u0107eva. Dal 2017 disputa le partite interne al \"Nogometni centar ZAGREBello\", il centro sportivo del club.\nStoria.\nIl NK Zagreb viene fondato all'inizio del XX secolo, anche se attualmente non \u00e8 possibile determinare l'anno esatto di fondazione del club. Si riteneva fosse il 1903, anno in cui a Zagabria nasce il PNI\u0160K (\"Prvi Nogometni I \u0160portski Klub\", it. \"Primo club di calcio e sport\"), dato che molti libri ricordano quello come anno di fondazione. Ma in realt\u00e0 non \u00e8 cos\u00ec, non \u00e8 stato dimostrato nessun collegamento del PNI\u0160K con l'attuale NK Zagreb, infatto il primo cessa l'attivit\u00e0 nel 1909. Invece si ritiene che l'anno giusto sia il 1919, quando nasce un club con lo stesso nome e allocato nelle vicinanze dell'odierno numero 9 di via Tratinska.\nDopo la seconda guerra mondiale, cio\u00e8 dal 1946, il club porta con orgoglio il nome della sua citt\u00e0. Nel periodo tra la seconda guerra mondiale e la guerra nazionale, il club prende parte a vari campionati minori come Prvenstvo Zagreb, Zagreba\u010dka zona, Republi\u010dka liga e Me\u0111urepubli\u010dka liga, fino a raggiungere, nel 1952, la Prva savezna liga, grazie alla fusione con il NK Borac. Nella massima divisione jugoslava, il NK Zagreb milita anche nelle stagioni 1952-53, 1954-55, 1955-56, 1956-57, 1964-65, 1965-66, 1966-67, 1967-68, 1968-69, 1973-74, 1976-77, 1977-78, 1978-79, 1980-81 e 1981-82. Il pi\u00f9 grande successo in quel periodo \u00e8 nella stagione 1964-65 quando il NK Zagreb si piazza al 6\u00ba posto sotto la guida dell'allenatore Gustav Lechner.\nDal 1992 il NK Zagreb \u00e8 fra i protagonisti della 1. HNL. Il pi\u00f9 grande successo del club dall'indipendenza della Croazia \u00e8 il titolo di campione croato nella stagione 2001-02 sotto la guida dell'allenatore Zlatko Kranj\u010dar. Da segnalare anche il raggiungimento della finale della coppa di Croazia 1996-97, quando il NK Zagreb perde contro il Croatia per 1-2. Altri piazzamenti di rilievo sono i terzi posti ottenuti nelle stagioni 2004-05 e 2006-07, e le semifinali di coppa nel 2007-08.\nSeguono anni di declino economico e sportivo del club. Nella stagione 2012-13 viene la prima retrocessione dalla 1. HNL, seguita nel 2016-17 in 3. HNL e nel 2018-19 in 4. HNL. Nel 2017 il club deve anche abbandonare lo Stadio Kranj\u010devi\u0107eva dopo anni di mancata manutenzione.\nStrutture.\nStadio.\nLo stadio Kranj\u010devi\u0107eva ha una capacit\u00e0 di 12.000 spettatori.\nIl soprannome per i giocatori di questo club \u00e8 \"i poeti\", perch\u00e9 il loro stadio si trova nella via che porta il nome del poeta croato Silvije Strahimir Kranj\u010devi\u0107.\nIl NK Zagreb ha utilizzato questo stadio dal 1921 al 2017. Il 30 ottobre 2017 non \u00e8 stato rinnovato il contratto di affitto per incuria e mancanza di manutenzione da parte del club.\nCentro di allenamento.\nIl NK Zagreb si allena al \"Nogometni centar ZAGREBello\" sito in via Vesla\u010dka, lungo il fiume Sava. \u00c8 composto da 4 campi da calcio, un centro di allenamento e un edificio con spogliatoi, una sala, strutture amministrative e un hotel per gli atleti.\nDal 2017 il club vi disputa le partite ufficiali.\nOrganico.\nRosa 2015-2016.\n\"Aggiornata al 1\u00ba febbraio 2016.\"\nTifoseria.\nI tifosi pi\u00f9 accesi sono i \"Bijeli An\u0111eli Zagreb\" (\"Angeli Bianchi Zagabria\"). La tifoseria \u00e8 di sinistra e fa parte del movimento antifascista. Un gruppo dei Bijeli An\u0111eli, in disaccordo con la dirigenza, ha fondato nel 2015 una propria squadra, il \"NK Zagreb 041\", che attualmente milita nei campionati minori di Zagabria."}
{"id": "892480", "revid": "767487", "url": "https://it.wikipedia.org/wiki?curid=892480", "title": "Dove sognano le formiche verdi", "text": "\"Dove sognano le formiche verdi (Wo die gr\u00fcnen Ameisen tr\u00e4umen)\" \u00e8 un film del 1984 diretto da Werner Herzog.\nAmbientato nel deserto australiano, riguarda la vicenda di un territorio conteso tra una compagnia mineraria e i nativi aborigeni. La storia si rif\u00e0 in parte al caso del 1971 \"Milirrpum contro Nabalco Pty Ltd\" , prima grande battaglia legale di questo tipo, e alcuni aborigeni che ne furono protagonisti appaiono in questo film come interpreti.\n\u00c8 stato presentato in concorso al 37\u00ba Festival di Cannes.\nTrama.\nIn una zona remota del deserto australiano il geologo Lance Hackett deve eseguire delle trivellazioni per proseguire le sue ricerche per conto di una grande compagnia mineraria. L'area sulla quale la compagnia mineraria ha intenzione di lavorare \u00e8 per\u00f2 un posto in cui per gli aborigeni \"le formiche verdi sognano\" e distruggerlo avr\u00e0 come conseguenza la distruzione dell'umanit\u00e0.\nPosto nelle condizioni di non poter proseguire il suo lavoro, Hackett avvisa la compagnia affinch\u00e9 si trovi una soluzione. La trattativa \u00e8 difficilissima e a nulla valgono gli sforzi per poter proseguire gli scavi venendo incontro agli aborigeni. Tra questi il dono di un aereo, per il quale i rappresentanti aborigeni andati in citt\u00e0 a trattare avevano mostrato grande apprezzamento.\nIl fallimento dei negoziati fa nascere una causa che a sua volta \u00e8 complicata, tra l'altro, dai problemi di comunicazione dell'unico sopravvissuto di una trib\u00f9 della quale nessuno conosce la lingua.\nDue aborigeni fanno decollare l'aereo donato loro, destinati a cadere poco dopo, e intanto la compagnia mineraria vince la battaglia legale.\nAccoglienza.\nCritica.\nIl film sottolinea come sotto la semplicit\u00e0 nei modi e nelle usanze degli aborigeni si celi in realt\u00e0 una forma di armonia con gli elementi pi\u00f9 profondi della vita umana sulla terra, con le energie vitali che la sottendono e che misteriosamente fanno parte di una consapevolezza, da parte degli aborigeni che stride prepotentemente con la rozzezza dei bianchi. Un esempio toccante e brillante allo stesso tempo si ha nel confronto simbolico tra le due civilt\u00e0 di cui una, quella occidentale consumistica, sfoggia con orgoglio i propri \"gioielli\" delle tecnologia oramai quotidiana: l'ascensore, uno strumento semplice, acquisito e che raramente pu\u00f2 guastarsi; ebbene, ogni volta che i capo-trib\u00f9 degli aborigeni si recano nelle stanze dei dirigenti dell'impresa che intende lottizzare i loro terreni, l'ascensore che li accompagna nei piani alti di un grattacielo di vetro e acciaio, orgoglio della civilt\u00e0 occidentale, immancabilmente e inspiegabilmente si guasta.\nDistribuzione.\nIn Italia \u00e8 stato distribuito in DVD dalla Ripley's Home video (con \"Rintocchi dal profondo\" e \"Io sono i miei film\") in un'edizione da due dischi."}
{"id": "892481", "revid": "1543377", "url": "https://it.wikipedia.org/wiki?curid=892481", "title": "Pontefice massimo", "text": "Il pontefice massimo (in latino \"pontifex maximus\") era una figura della religione romana.\nStoria.\nLe origini di questa carica sacerdotale si fanno risalire all'epoca pi\u00f9 antica di Roma, ed erano legate alla costruzione del \"Pons Sublicius\", il pi\u00f9 antico ponte di Roma costruito sul Tevere, poco pi\u00f9 a valle dell'isola Tiberina. Per le popolazioni arcaiche era cos\u00ec importante, questo ponte e la sua manutenzione, che in relazione ad esso nacque il pi\u00f9 antico e potente sacerdozio romano: il \"Pontifex\". La carica di pontefice massimo, anche se di carattere pi\u00f9 che altro rappresentativo, era il massimo grado religioso al quale un romano poteva aspirare, secondo la tradizione istituita da Numa Pompilio.\nCaratteristiche.\nL'accesso a questa carica inizialmente rimase riservato ai Patrizi; nel 300 a.C. la \"Lex Ogulnia\" ne permise l'accesso anche ai Plebei e nel 254 a.C. la carica fu per la prima volta assunta da un plebeo, Tiberio Coruncanio. \nRisiedeva nella \"Domus Publica\", che si trovava nel Foro Romano, accanto all'antica \"Porta Mugonia\", vicino al Tempio di Vesta e alla Casa delle Vestali dopo la cessione da parte dell'imperatore Augusto.\nFunzioni e poteri.\nEra il capo del collegio dei pontefici (di cui facevano parte anche il \"rex sacrorum\", le Vestali e i Flamini), che presiedeva alla sorveglianza e al controllo di tutto il culto religioso della societ\u00e0 romana (sia nell'aspetto pubblico che in quello privato). L'elezione del pontefice massimo avveniva per cooptazione all'interno del collegio dei pontefici; nel 104 a.C. una \"lex Domitia\" stabil\u00ec per\u00f2 che l'elezione doveva essere fatta da 17 trib\u00f9 estratte a sorte tra le 35 tribute; Silla abrog\u00f2 quest'ultima legge, la quale fu tuttavia rimessa in vigore pochi anni dopo, nel 63 a.C., da Labieno su impulso di Cesare. Il pontefice massimo, ricoprendo nel sacerdozio una posizione analoga a quella dei consoli nella magistratura (con la differenza per\u00f2 che la sua carica era a vita e non condivisa con un collega), aveva il diritto di sedere sulla sella curule ed era scortato da 30 littori curiati, uno speciale tipo di littore che non portava i \"fasces\" ed aveva compiti religiosi, quando questi lo accompagnavano con il compito di scortare gli animali agli altari in occasione dei sacrifici; inoltre esercitava la sua carica nella \"regia\". Il pontefice massimo nominava le vestali, i flamini e il \"rex sacrorum\"; tuttavia nelle cerimonie ufficiali non aveva il primo posto, essendogli anteposti il \"rex sacrorum\" e i tre Flamini maggiori. Inoltre, malgrado la grande autorit\u00e0, era sottoposto al controllo dei censori e dei tribuni della plebe. Era anche responsabile della \"consecratio\", ossia la consacrazione del tempio alla divinit\u00e0 cui era dedicato. Disciplinava inoltre i \"fasti\" e compilava annualmente la \"tabula dealbata\" e gli \"annales pontificum\" oltre ad avere il compito di interpretare i \"mores\" e collaborava, in et\u00e0 monarchica, all'emanazione della \"lex regia\" insieme al \"rex\". \nFino a quando non fu introdotto il Calendario giuliano, al Pontefice era affidato il compito di inserire il mese intercalare, al fine di mantenere l'anno del calendario allineato all'anno tropico."}
{"id": "892485", "revid": "79454", "url": "https://it.wikipedia.org/wiki?curid=892485", "title": "Surriscaldamento globale", "text": ""}
{"id": "892486", "revid": "7336", "url": "https://it.wikipedia.org/wiki?curid=892486", "title": "Dove Sognano le Formiche Verdi", "text": ""}
{"id": "892487", "revid": "1318658", "url": "https://it.wikipedia.org/wiki?curid=892487", "title": "Abietite", "text": "L'abietite \u00e8 un polialcol tetroso con centri chirali, contenuto negli aghi di conifere del genere Abies, scoperto prevalentemente nella specie Abies pectinata tipica dell'Europa.\nLa data della scoperta non \u00e8 nota e neppure lo scopritore, probabilmente si deve ai protochimici sul finire del XVIII secolo. I primi documenti lo citano nella seconda met\u00e0 del XIV secolo Si ottiene per estrazione in corrente di vapore o per estrazione con etanolo a caldo e conseguenti cristallizzazioni.\nDi forma fisica ed aspetto molto simile al mannitolo, ne differisce per le caratteristiche di solubilit\u00e0 in diversi solventi. Pur non essendoci studi recenti a conferma, dalla formula bruta e dalle caratteristiche si presuppone possa essere la forma ridotta dello zucchero D-treosio, il cui nome comune IUPAC dovrebbe quindi essere \"D-treitolo\"."}
{"id": "892488", "revid": "1745361", "url": "https://it.wikipedia.org/wiki?curid=892488", "title": "Polibo di Corinto", "text": "P\u00f3libo (), re di Corinto, \u00e8 una figura della mitologia greca.\nSpos\u00f2 Peribea. Secondo la leggenda, un giorno un servitore gli port\u00f2 un bambino che aveva trovato legato nel bosco. A causa dei legacci, i piedi del bambino si erano gonfiati; per questo Polibo gli diede il nome di Edipo, che in greco antico voleva dire \"colui che ha i piedi gonfi\". Il re e sua moglie lo allevarono come un figlio.\nNella sua opera \"Storie d'amore\" (\"Erotika Path\u00e9mata\"), Partenio di Nicea racconta le vicende della figlia di Polibo, Alcinoe."}
{"id": "892495", "revid": "1919892", "url": "https://it.wikipedia.org/wiki?curid=892495", "title": "Convitto nazionale statale Francesco Cicognini", "text": "Il convitto nazionale statale \"Francesco Cicognini\" \u00e8 il pi\u00f9 antico istituto scolastico di Prato.\nStoria.\nLa sua origine risale al 1692, per opera dei padri Gesuiti, in seguito al lascito del canonico Francesco Cicognini. L'istituto \u00e8 composto da scuole elementari, medie e superiori (licei classico, liceo classico europeo, liceo scientifico e liceo scientifico internazionale), tra cui lo storico liceo classico.\nDa collegio a convitto nazionale.\nFino all'Unit\u00e0 d'Italia, la direzione fu affidata a esponenti del clero locale, cui apparteneva anche la maggior parte dei docenti. Particolare spicco ebbe il magistero di Atto Vannucci, che rest\u00f2 al \"Cicognini\" fino al 1848. Successivamente il governo guidato da Urbano Rattazzi nel 1862 nomin\u00f2 rettore Girolamo Bobone, al posto del sacerdote Giovanni Pierallini.\nNell'ottobre di quello stesso anno la carica pass\u00f2 a Giuseppe Merzario, intellettuale, educatore, patriota e uomo politico di idee progressiste. Il blocco politico-sociale conservatore, che trovava i suoi punti di forza in alcuni esponenti del clericalismo e del mondo culturale fiorentino di matrice cattolica (Cesare Guasti, Nicol\u00f2 Tommaseo), si oppose apertamente all'operato di Merzario, finch\u00e9 questi rassegn\u00f2 polemicamente le dimissioni.\nNegli anni 1875\u20131881, in cui fu rettore e preside Flaminio Del Seppia, fu convittore Gabriele D'Annunzio, che mostr\u00f2 particolare stima per l'ex garibaldino Tito Zucconi, suo insegnante di letteratura inglese.\nNel 1882 il Cicognini divenne statale. Alla sua guida il ministero assegn\u00f2 il letterato ed educatore Ulisse Poggi, che vantava trascorsi patriottici quarantotteschi. Malgrado tensioni con alcuni insegnanti e studenti, Poggi rest\u00f2 in carica fino al pensionamento, avvenuto nel 1889. A succedergli fu il latinista Pietro Tosi, che rest\u00f2 in carica fino all'estate del 1899, in tempo per organizzare le celebrazioni per il bicentenario dell'istituto, in occasione del quale venne inaugurato un busto di Umberto I, opera del giovane scultore pratese Oreste Chilleri.\nDal settembre del 1899 fino al 1918 fu preside Paolo Giorgi, fautore di un'intensa opera di propaganda nazionalista e interventista che port\u00f2 anche a violente tensioni con il contesto sociale cittadino, negli anni della prima guerra mondiale. Nei primi anni del nuovo secolo furono insegnanti del \"Cicognini\" l'italianista livornese Ubaldo Angeli, amico di Severino Ferrari e Fabio Fedi, insegnante di lettere al ginnasio e acceso sostenitore della laicit\u00e0 dell'istruzione, oltre che consigliere comunale.\nDal dopoguerra il \"Cicognini\" da regio collegio torn\u00f2 ad essere convitto nazionale; i rettori che si sono succeduti hanno continuato la tradizione (Gentileschi, Mati, D'Ascenzio, Caiazza, Pistone) dalla fine degli anni '90 \u00e8 iniziata una profonda innovazione metodologica e tecnologica (rettore Enrico Fadda) ed \u00e8 stata nominata alla guida del \"Cicognini\" la prima donna (Anna Grazia Greco). Dal 2004 al 2007 (sotto la Direzione di Daniele Santagati) \nNel 2004 diventa rettore del \"Cicognini\" Daniele Santagati, tornato a Prato dopo l'esperienza di rettore del \"C. Colombo\" di\nGenova. Sotto il suo rettorato sono stati eseguiti imponenti lavori di messa a norma previsti dalla legge 626/94.\nIl 1\u00ba settembre 2012 il Rettore Santagati ha lasciato la guida del \"Cicognini\".\nNell'anno scolastico 2012-2013 \u00e8 stata aperta la sezione femminile del convitto residenziale, adeguando cos\u00ec il \"Cicognini\" ai cambiamenti della societ\u00e0.\nIl liceo-ginnasio statale F. Cicognini (1925-1999).\nA seguito della riforma Gentile, nel 1925 la presidenza del liceo venne separata dal rettorato del convitto e fu affidata al pratese Alfredo Guarducci, professore di matematica e gi\u00e0 sindaco della citt\u00e0. Il liceo classico fu reso del tutto autonomo rispetto al convitto, pur restando per alcuni decenni nella medesima sede.\nNegli anni del primo dopoguerra e del fascismo si segnalarono, tra i professori, Sebastiano Nicastro, il latinista Vittorio Ragazzini e il letterato Renzo Simi, mentre la presidenza fu affidata allo storico e italianista Giuseppe Fatini, noto soprattutto per i suoi studi ariosteschi e per un'accurata monografia dedicata a Gabriele D'Annunzio convittore del Cicognini.\nNella seconda met\u00e0 del secolo operarono nel liceo il classicista Cesare Grassi e Agostino Ammannati, che per alcuni anni cur\u00f2 l'allestimento di spettacoli nel teatrino del \"Cicognini\" col gruppo filodrammatico del liceo, oltre a collaborare con don Lorenzo Milani. L'attivit\u00e0 teatrale venne ripresa pi\u00f9 recentemente da altri insegnanti, e in particolare dalla prof.ssa Vilda Mazzarrini, dalla prof.ssa Santi, dalla prof.ssa Gervasi (in lingua inglese) e dal prof. Antonello Nave.\n\u00c8 sempre stato attivo, con qualche interruzione, il giornale scolastico \"La Cicogna.\"\nNel 1972 il liceo classico statale fu collocato nel nuovo edificio di via Baldanzi 16, dove \u00e8 tuttora. Venne trasferito nella nuova sede fuori dal centro il suo ricco patrimonio storico-culturale: l'archivio storico (documenti e verbali scolastici dal 1870 al 1972, compresi i registri dei voti relativi a studenti divenuti illustri, da Gabriele D'Annunzio a Curzio Malaparte, da Mario Monicelli a Tommaso Landolfi), il Museo di fisica (riordinato e catalogato scientificamente); il Museo di storia naturale (con le collezioni ornitologica e mineralogica); e una biblioteca di oltre 10.000 volumi con la raccolta della \"Antologia\" di Gian Pietro Vieusseux.\nNegli anni '90 \u00e8 stato istituito nuovamente il corso di liceo classico statale all'interno del convitto e la presidenza \u00e8 stata nuovamente assunta dal rettore.\nNel gennaio 2013 il nuovo rettore incaricato del Convitto ha lanciato la proposta di riunificare il Convitto stesso con il Liceo Classico \"Francesco Cicognini\" di via Baldanzi. La proposta ha avuto ampia eco in citt\u00e0, suscitando reazioni discordanti. Si segnalavano opinioni entusiastiche in particolare da parte dell'Associazione Ex Studenti del Classico.\nArchitettura.\nL'enorme edificio del convitto venne progettato dal gesuita Giovan Battista Origoni. L'atrio e il portale d'ingresso furono costruiti dall'architetto pratese Giuseppe Valentini. Al suo interno sono degni di nota il refettorio (affrescato da Giacinto Fabbroni nel 1754 con scene tratte dalla Bibbia), la cappella settecentesca (con interessanti arredi lignei) ed il teatro (inizialmente chiesetta del convitto, adibito all'uso attuale durante il periodo di secolarizzazione dell'istituto: i suoi affreschi vennero rifatti durante l'epoca fascista)."}
{"id": "892506", "revid": "7336", "url": "https://it.wikipedia.org/wiki?curid=892506", "title": "Puppini Sisters", "text": ""}
{"id": "892508", "revid": "36426", "url": "https://it.wikipedia.org/wiki?curid=892508", "title": "Santa Maria della Pace", "text": ""}
{"id": "892511", "revid": "1784492", "url": "https://it.wikipedia.org/wiki?curid=892511", "title": "Nogometni Klub Vara\u017edin", "text": "Il Nogometni Klub Vara\u017edin era la squadra di calcio di Vara\u017edin, in Croazia. Dopo aver militato nella Prva HNL, la massima divisione del calcio croato nella stagione 2011-2012 ed essere stata retrocessa, non riesce ad iscriversi alla successiva edizione di Druga HNL, ed \u00e8 cos\u00ec costretta a ripartire dai campionati regionali.\nStoricamente nota come Varteks Vara\u017edin per ragioni di sponsor, nel 2010 la nota casa di moda croata Varteks abbandona la societ\u00e0 per problemi economici dopo 52 anni di ininterrotta collaborazione ed il club assume il nome attuale.\nStoria.\nFondato il 3 giugno 1931 con il nome di \"NK Slavija\", mantenne tale denominazione fino al 1941. Durante la seconda guerra mondiale, il club cess\u00f2 di esistere, e solamente nel 1945 venne riorganizzato con il nuovo nome di \"NK Tekstilac\". Il nome \"Varteks\" venne aggiunto solo nel 1958.\nI maggiori risultati, a livello sportivo, furono la promozione nella massima serie del campionato del Regno di Jugoslavia nel 1938. Durante la Repubblica Socialista Federale di Jugoslavia, invece, il club raggiunse la finale di Coppa di Jugoslavia del 1961, perdendo per\u00f2 in finale con il Vardar Skopje.\nDopo la nascita del campionato di calcio croato, nel 1991, il Varteks Vara\u017edin ha sempre militato nella massima serie.\nA livello internazionale, infine, il club croato raggiunse i quarti di finale di Coppa delle Coppe nel 1999, perdendo con il Real Mallorca.\nSempre nel 1998, il club giovanile della squadra si classific\u00f2 seconda al Torneo di Viareggio, perdendo contro il Milan.\nNel 2012 la squadra, col nome NK Vara\u017edin, si piazza all'ultimo posto in Prva liga e viene sospesa dalla HNS. Nel 2013 la federazione annulla la sospensione e il club viene iscritto in terza divisione. Nel 2015 cambia il nome in V\u0160NK (\"Vara\u017edinski \u0161portski nogometni klub\", Club Sportivo Calcio di Vara\u017edin) e va in bancarotta. Il suo posto viene preso dal neoformato Nogometni klub Vara\u017edin.\nLo Stadio Varteks, noto anche come Stadio An\u0111elko Herjavec (ex presidente del club deceduto in un incidente stradale), ha una capacit\u00e0 di 10.800 spettatori."}
{"id": "892513", "revid": "287204", "url": "https://it.wikipedia.org/wiki?curid=892513", "title": "BMW R1200 R", "text": "La BMW R1200R \u00e8 una motocicletta costruita dalla casa motociclistica tedesca BMW facente parte della serie di modelli equipaggiati dal classico motore boxer e riconoscibili appunto dalla lettera \"R\" iniziale. La stessa lettera \"R\" finale indica invece l'appartenenza alla classe \"Roadster\".\nDescrizione.\nQuesto modello, presentato nel corso del 2006, va ad arricchire il parco moto BMW, affiancando gli altri modelli prettamente stradali della stessa serie gi\u00e0 presenti come la R1200 S e la R1200 RT, la prima con caratteristiche pi\u00f9 sportive e la seconda pi\u00f9 granturistiche.\nInseribile nel segmento delle moto cosiddette \"naked\", ha un propulsore che eroga 109 cavalli di potenza ed un peso di circa venti chili in meno della precedente sorella R1150R.\nAnche per questo modello la casa bavarese ha reso disponibile l'ABS che aumenta la sicurezza nella frenata anche per le due ruote. In questo modello \u00e8 anche affiancabile ad un sistema di controllo antipattinamento della ruota posteriore.\nAlla fine del 2014 \u00e8 stata presentata la seconda serie della nuova R1200 R. Tra le principali novit\u00e0, il nuovo motore raffreddato a liquido da 125 CV e 125 Nm di coppia (lo stesso montato sulle GS e RT) ed una nuova forcella telescopica upside-down al posto della classica sospensione Telelever. Su questa nuova serie \u00e8 stata costruita la R 1200 RS.\nSono stati resi disponibili come optional anche vari accessori come: il computer di bordo, la regolazione elettronica delle sospensioni, parabrezza in due versioni (sport e touring), e accessori per l'utilizzo anche nella stagione invernale, come ad esempio le manopole riscaldate."}
{"id": "892514", "revid": "486946", "url": "https://it.wikipedia.org/wiki?curid=892514", "title": "NK Varteks", "text": ""}
{"id": "892515", "revid": "486946", "url": "https://it.wikipedia.org/wiki?curid=892515", "title": "Varteks Varazdin", "text": ""}
{"id": "892517", "revid": "1494169", "url": "https://it.wikipedia.org/wiki?curid=892517", "title": "Nirone", "text": ""}
{"id": "892525", "revid": "124514562", "url": "https://it.wikipedia.org/wiki?curid=892525", "title": "Moto Guzzi V65", "text": "La V65 \u00e8 un modello di motocicletta prodotta dalla Moto Guzzi dal 1982 al 1994 in varie versioni:\nStoria e descrizione.\nLa casa di Mandello del Lario, dopo aver presentato, alla fine degli anni settanta le Moto Guzzi V35 e V50 che utilizzavano il classico disegno del motore V2 della storica V7 (dell'ingegner Carcano), decise di rinnovare il progetto secondo le nuove conoscenze e le nuove tendenze in materia di ergonomia e risparmio (sia per la fabbrica che per il motociclista), nonch\u00e9 di utilit\u00e0 meccanica (spazio del motore; eliminazione/riduzione di pezzi) cercando di ridurre anche i consumi, senza perdere in prestazioni (modernizzazione effettuata a cura dell'ingegner Tonti).\nIl progetto, inizialmente, era un telaio (il solito delle V35/V50 che tra i Guzzisti vengono chiamate \"serie piccola\", proprio dato il loro sviluppo verso le cilindrate basse) che doveva ospitare le sovrastrutture di tre modelli: il Normale (una moto da strada), la \"SP\" (cio\u00e8 Super Protezione; moto derivata totalmente dalla Normale, ma con protezioni aerodinamiche studiate nella galleria del vento della casa, dunque una moto Stradale/Turismo) ed il \"Lario\" moto sportiva derivata dalla carrozzeria della \"Guzzi V35 Imola II\", su cui fu montato il motore 650\u00a0cm\u00b3, ma con la novit\u00e0 che suscit\u00f2 pi\u00f9 problemi che soddisfazioni: la testata a 4 Valvole Guzzi. La testata a 4 valvole faceva incrementare la potenza a 60\u00a0CV (le altre ne avevano 52), ed aveva anche una buona risposta agli alti regimi, tuttavia era spesso richiesta la regolazione delle valvole, dei bilancieri e dei loro meccanismi, data la loro frequente sollecitazione.\nLa gamma, presentata al Salone di Milano 1981 e in commercio dall'estate dell'anno successivo, rimase invariata fino al 1984 (nonostante le vendite non elevate, ed i problemi gi\u00e0 citati del \"Lario\", risolti in parte, ma che oramai aveva guadagnato una brutta reputazione) fino a quando non fu introdotta la serie C (serie poich\u00e9 era disponibile con i motori da 350, 500 e 650\u00a0cm\u00b3), segmento del modello Custom, tendente ad una linea molto pi\u00f9 \"europea\" che \"americaneggiante\", ma comunque un piccolo must che la clientela di allora molto apprezz\u00f2 (fu la custom \"cittadina\" pi\u00f9 venduta per molto tempo); di serie la maggiore delle tre montava borse Guzzi (marchiate con l'aquila) e parabrezza, facendo il verso alle custom di maggior cilindrata, a cui non aveva nulla da invidiare, anzi ispirando la linea di ci\u00f2 che sarebbe stata oggi un grandissimo successo Guzzi: la Moto Guzzi California III, molto pi\u00f9 americaneggiante, ma senza esasperazioni.\nIn contemporanea all'uscita del nuovo tipo V65, la Guzzi, che da tempo forniva alla PolStrada le moto da pattuglia, forn\u00ec anche le nuove moto della \"serie piccola\", compreso il suddetto modello delle \"P.A.\", che aveva allestimenti specifici richiesti dal Ministero per l'omologazione a veicoli di polizia. A differenza della normale aveva un posto, essendo il \"secondo\" riservato alla sirena e agli equipaggiamenti, ed avendo una carenatura (diversa dal modello \"SP\") in tre pezzi, che poi diventer\u00e0 una carenatura integrale di tipo moto Touring (nella successiva versione \"N.T.\"). Per economia la Guzzi allestiva le versioni P.A. del 650\u00a0cm\u00b3, essendo di serie un 500\u00a0cm\u00b3 e quindi i motori da 650\u00a0cm\u00b3 optional, semplicemente montando il motore sul telaio (e rimarchiandolo numero di telaio delle \"Normali\" stradali, nonostante siano moto molte volte diverse a volte dalle versioni di serie; per questo non \u00e8 possibile stilare un completo numero di V65 prodotte).\nSuccessivamente (siamo oramai negli anni '80 inoltrati) la gamma sembr\u00f2 oramai vecchia, e, con l'introduzione del V75, pi\u00f9 vicino al \"Lario\" che alla V65 normale, venne deciso di abbandonare la normale e lSP\", continuando, con un lieve restyling, la produzione di \"Lario\" e della C\"' (il primo con aggiornamenti soprattutto meccanici, come ad esempio il disegno delle ruote, la seconda solo di carattere estetico, vedi la sella a due piani con grande portapacchi cromato), venne introdotta un nuovo modello, ovvero la \"Florida\", stretta parente della famiglia delle Custom (che ora sono in due nella famiglia delle 650 cm\u00b3), che fu disegnata secondo canoni stilistici italiani, ad iniziare dal serbatoio di forma oblunga, sella avanzata e ribassata, portapacchi con schienalino, che bissarono e se possibile andarono ad aumentare il successo delle piccole Custom Guzzi cittadine (dalla V65 \"Florida\" verr\u00e0 poi allestita la \"Moto Guzzi Nevada\", vera regina delle custom italiane, prodotta fino al 2016, seppure ebbe poi successo solo nelle cilindrate di 750 e 350 cm\u00b3). Ora la gamma era composta da due custom e dalla \"Lario\", dato che non fu ritenuto necessario produrre una moto dalla carrozzeria con sovrastrutture di plastica (per tutto il corpo), fari quadrati, selle sviluppate in obliquo: in poche parole una moto moderna, che tenesse il passo con le moto degli anni '90.\nTuttavia il motore tipo V65 non cess\u00f2 di essere prodotto, ma fu utilizzato (oltre che ancora per le P.A.), per un nuovo modello di stradale, la GT, che ricalcava la linea di moto anni '70 (di cui stilisticamente V65 normale faceva parte), derivata dalla V35III (ovvero la V75): niente carenatura, fascioni in comune con la \"III\" (per economia), paramotore cromato, specchietti tondi, ritorno dietro al maniglione cromato. Questa fu l'ultima novit\u00e0 per quanto riguarda le V65 stradali, che al termine della produzione della \"Florida\" (da notare che la \"Nevada\" veniva gi\u00e0 prodotta, ma non veniva apprezzata in alcuni particolari, come il posteriore) cess\u00f2 in pratica di esistere, se non nelle versioni della \"P.A.\", e nei motori da 650\u00a0cm\u00b3 da Fuoristrada/Enduro.\nQuesta categoria non \u00e8 stata finora trattata poich\u00e9, nonostante siano dei modelli di V65 (la \"TT\" pi\u00f9 che la \"NTX\", dato che il nome fu solo accompagnato dalla cilindrata), sono delle moto concettualmente molto diverse dalle stradali Guzzi (i cui tratti fondamentali sono: motore a V2, telaio a culla, trasmissione posteriore cardanica, frenata \"integrale\" Guzzi-Brembo con tre dischi, scarichi separati, e cio\u00e8 uno per lato). Infatti i modelli montavano due freni comandati uno dal pedale (posteriore), ed uno dalla leva sul manubrio (anteriore). Le moto prodotte sono la \"TT\" e la \"NTX\". La prima deriva da una moto prototipo (la V50 TS, dove \"TS\" sta per \"Tutta Strada\"), che era una moto stradale che all'occorrenza poteva trasformarsi in agile moto da fuoristrada per superare ogni ostacolo. La moto non entr\u00f2 in produzione, ma fu un'ottima base per sviluppare la serie \"TT\" (\"Tutto Terreno\"; disponibile come V65 e come V35, molto pi\u00f9 adatta in quanto pi\u00f9 leggera ed agile): la moto aveva lo stesso telaio delle serie stradali, che anche a vista non sembrava essere molto rimaneggiato (era comunque a culla scomponibile come le altre V65; aveva gli scarichi 2 in 1, freno anteriore a disco e posteriore a disco carenato, trasmissione cardanica. L'unica differenza fu la forcella, resa pi\u00f9 alta dalla ruota anteriore da 21\", e ovviamente dall'estetica con serbatoio derivato dai tipici modelli che facevano gare fuoristradistiche, sellone unico imbottito, parafango anteriore grande e portapacchi dietro nero, ed il faro anteriore quadrato con un piccolo cupolino (richiamo alle Scrambler di un tempo).\nLa tipica configurazione da Enduro vicina alle Trial per\u00f2 non riscosse molto successo e fu subito sostituita dalla versione Fuoristrada/Enduro da viaggio: la \"NTX\" (dove la sigla sta probabilmente per Nuovo Tipo X, dove la lettera sola in inglese si pronuncia \"cross\", proprio come la categoria di moto). La nuova serie \"NTX\" (disponibile in 350, 650 e 750, che rimpiazz\u00f2 in pratica dopo poco tempo la \"nostra\"), era concettualmente la stessa moto delle \"TT\" (freni separati, trasmissione, ruota anteriore con relativa forcella...) ma presentava un telaio maggiormente rialzato da terra, scarichi due in uno), nonch\u00e9 una nuova carrozzeria, pi\u00f9 adatta ai viaggi (proponendosi come moto totale come la Honda Transalp) che alle \"gare\". La potenza venne tuttavia diminuita a 48CV per rendere maggiore la risposta ai bassi regimi, ma non solo: il serbatoio, come quello della \"TT\", fu preso \"in prestito\" dalle gare, non di fuoristrada normale stavolta, ma nientemeno che dalle moto della Dakar (la cui Guzzi aveva disegnato modelli basandosi proprio sulla \"TT\" chiamandoli \"Baja\" e \"Duna\"); molto simile la sella, ma pi\u00f9 profilata quella della versione pi\u00f9 recente. Anche queste moto cessarono di essere prodotte nel 1994, assieme alla \"Florida\"."}
{"id": "892533", "revid": "729019", "url": "https://it.wikipedia.org/wiki?curid=892533", "title": "Guglielmo Pelle", "text": "Biografia.\nConsole della Repubblica di Genova dal 1149, pass\u00f2 alla storia col nome di \"Matamoros\" (ammazza mori). L'origine di tale attributo risale all'ottobre 1147, allorch\u00e9 la flotta Genovese (forte di 226 vascelli e 12.000 armati) diede l'assalto alla citt\u00e0 spagnola di Almer\u00eda (vedi Battaglia di Almeria), allora occupata dagli arabi (mori).\nNel pieno della lotta, Guglielmo Pelle si lanci\u00f2 con la spada (\"sicut leo inter bestias\") nel folto dello schieramento nemico, facendo strage di decine di mori e contribuendo in maniera determinante alla vittoria e alla conseguente liberazione della citt\u00e0 dal dominio islamico."}
{"id": "892545", "revid": "253269", "url": "https://it.wikipedia.org/wiki?curid=892545", "title": "Kelly Ripa", "text": "Biografia e carriera.\nKelly Ripa fa il suo esordio cinematografico nel film \"La stanza di Marvin\" nel 1996 recitando con quattro grandi attori Meryl Streep, Robert De Niro, Diane Keaton (per il ruolo nominata all'Oscar) e Leonardo DiCaprio.\nDal 1990 al 2002 conosce la popolarit\u00e0 televisiva grazie alla parte di Hayley nella soap \"La valle dei pini\", ruolo che le valse 3 Soap Opera Digest Awards e 3 nomination all'Emmy come miglior attrice. Nel 2010 \u00e8 tornata a interpretare il ruolo che aveva lasciato 8 anni prima.\nConclusa l'esperienza, la carriera di Kelly prosegue con successo: dal 2003 al 2006 \u00e8 protagonista insieme a Faith Ford della sitcom \"Hope &amp; Faith\" che riscuoter\u00e0 un grande successo di pubblico, confermando le sue doti d'attrice.\nAlla recitazione ha alternato la conduzione, in America la Ripa \u00e8 una delle conduttrici pi\u00f9 amate del Daytime, il suo programma pi\u00f9 famoso \u00e8 il talk show \"Life with Regis and Kelly\" che conduce dal 2001 con il grande Regis Philbin (padrone di casa del programma dal 1988). L'affetto che il pubblico le dimostra, e la sua professionalit\u00e0, \u00e8 stato confermato dalle numerose nomination all'Emmy come miglior conduttrice di Talk Show, esattamente 9 dal 2002 al 2011, e finalmente vinto nel 2012.\nHa vinto il primo Emmy nel 2006 per lo speciale annuale \"Walt Disney World Christmas Day Parade\". Nel 2012 dopo 9 nomination vince il secondo Emmy per \"Live With Regis and Kelly\" insieme a Regis Philbin.\nPremi e riconoscimenti.\nEmmy Awards.\nVinti:\nNomination:\nSoap Opera Digest Awards.\nVinti:\nNomination:"}
{"id": "892550", "revid": "123794368", "url": "https://it.wikipedia.org/wiki?curid=892550", "title": "Figurina", "text": "Una figurina \u00e8 una piccola carta, realizzata generalmente in cartoncino, carta spessa o carta plastificata adesiva, che solitamente contiene l'immagine di una persona, luogo o cosa (reale o immaginaria) ed eventualmente una breve descrizione dell'immagine, insieme ad altri testi (informazioni statistiche o curiosit\u00e0). La variet\u00e0 di tipi di carte, schema di presentazione, contenuto della carta e anche materiale usato per la carta \u00e8 estremamente vario.\nStoria.\nIl concetto di figurina ha origine dall'idea di associare un messaggio pubblicitario a un'immagine o vignetta impressa su un cartoncino e nasce in Francia verso la met\u00e0 del XIX secolo. In quel periodo diverse aziende scelgono di promuovere il proprio marchio o un proprio prodotto attraverso la distribuzione gratuita ai propri clienti di vignette illustrate dai temi pi\u00f9 disparati nelle quali compare il prodotto o il logo della ditta. La prima figurina conosciuta \u00e8 prodotta dalla catena di supermercati Bon March\u00e9 del 1866, identificabile grazie al calendario stampato sul retro. In realt\u00e0 questi primi esempi di figurine sono propriamente dei biglietti, per l'uso di sedie o poltrone poste in luoghi con vista panoramica nella Parigi ottocentesca.. Al tempo le tecniche di stampa adottate erano la litografia per la stampa monocromatica, oppure la pi\u00f9 evoluta cromolitografia.\nFigurine delle sigarette.\nAnche le ditte produttrici di sigarette iniziarono a pubblicare figurine promozionali, inizialmente cartoncini pubblicitari inseriti per rinforzare il dorso del pacchetto e successivamente vere e proprie carte da collezione. Al Metropolitan Museum of Art \u00e8 conservata una carta risalente al 1879 della Marquis of Lorne. Tra le altre prime ditte ad adottarle ci furono la Allen &amp; Ginter negli Stati Uniti d'America nel 1886 e la W.D. &amp; H.O. Wills nel Regno Unito nel 1888. Le figurine, stampate con tecnica litografica, spaziavano su vari argomenti, dalla natura, alla guerra, allo sport - soggetti che risultavano interessanti per gli uomini che fumavano. Per l'inizio del XX secolo, c'erano migliaia di serie di figurine prodotte da pi\u00f9 di 300 diverse compagnie. I bambini si piazzavano fuori dai negozi di sigarette per chiedere ai clienti se potevano avere la loro carta. In seguito al successo delle figurine delle sigarette, anche i produttori di altri prodotti iniziarono a includere nel prodotto o far consegnare dal negoziante all'acquisto delle figurine. La seconda guerra mondiale interruppe la produzione di figurine a causa della scarsit\u00e0 della carta e dopo la guerra le figurine delle sigarette non ripresero pi\u00f9 a essere distribuite, in parte sostituite dalle figurine distribuite insieme alle bustine del the nel Regno Unito e insieme alle gomme da masticare negli Stati Uniti.\nFigurine Liebig.\nNel 1872 il barone Justus Von Liebig, allo scopo di promuovere la commercializzazione del proprio estratto di carne, decide di omaggiare ai propri clienti di figurine, le famose figurine Liebig, raffiguranti scene e soggetti diversi, la cui realizzazione spesso era affidata a veri e propri artisti del periodo. Come tecnica di stampa viene adottata la cromolitografia a 12 colori che consente di ottenere immagini dai colori brillanti e dai dettagli molto curati. La richiesta di tali figurine \u00e8 subito cos\u00ec elevata che dopo un breve periodo di distribuzione totalmente gratuita si sceglie di abbinare intere serie da sei figurine a una raccolta punti. Le emissioni proseguono per oltre un secolo, fino al 1974, anno in cui ne viene cessata la distribuzione. Complessivamente verranno stampate 1866 serie costituite il pi\u00f9 delle volte da 6 figurine ciascuna e dalle dimensioni approssimative di 7 \u00d7 11 centimetri.\nFigurine sul baseball.\nLe prime figurine dedicate al baseball furono stampate alla fine degli anni sessanta del XIX secolo da una ditta di beni sportivi, all'incirca nel periodo in cui il baseball divenne uno sport professionale. La maggior parte delle figurine dedicate al baseball all'inizio del XX secolo provenivano da produttori di tabacco e dolciumi; infatti \u00e8 una serie dedicata al baseball, conosciuta come \"T-106 tobacco card set\", distribuita dalla American Tobacco Company nel 1909 ad essere considerata la serie pi\u00f9 popolare dai collezionisti di figurine di sigarette.\nLa Topps Chewing Gum, ora Topps Company, inizi\u00f2 a inserire figurine nei pacchetti di gomma da masticare nel 1950, dedicate ad argomenti come programmi televisivi, film sui cowboy, la caccia grossa in Africa e football americano. La Topps produsse nel 1952, progettata da Sy Berger, le prime serie sul baseball complete di dati statistici e risultati sportivi. La Topps fu leader nel mercato delle figurine, non solo sportive, dal 1956 fino al 1980. A partire dal 1981 le figurine vennero prodotte per essere vendute da sole e non per essere inserite in pacchetti di gomma da masticare.\nItalia.\nAnche se gi\u00e0 intorno al 1865 la Societ\u00e0 Romana dei Tramway aveva pubblicato biglietti da 15 centesimi raffiguranti panorami romani, in generale il fenomeno in Italia rimane abbastanza circoscritto e generalmente limitato ai bambini fino al 1934, quando la EIAR pubblica la prima grande raccolta nazionale di figurine, abbinata al programma radiofonico \"I Quattro Moschettieri\": il programma, offerto dall'azienda Buitoni-Perugina, costituisce \"il primo caso di sponsorizzazione in Italia\"; tra le iniziative promozionali abbinate alla trasmissione, di particolare successo, nelle edizioni del 1936 e del 1937, \u00e8 il concorso a premi basato sulla raccolta di figurine disegnate da Angelo Bioletto, contenute nelle confezioni dei prodotti dello sponsor.\nCentocinquanta album completi consentivano di vincere una Topolino; tra il luglio del 1936 e il marzo del 1937 ne furono distribuite ben 200, e l'interesse venne accentuato dal fatto che alcune figurine erano rare o introvabili, prima fra tutte quella del \"Feroce Saladino\". Il concorso legato alla raccolta delle figurine non fu circoscritto solo all'ambito pubblicitario, ma divenne un fatto di costume nazionale: se ne interessarono giornali e riviste, vennero girati film che prendevano spunto dall'evento (\"Il feroce Saladino\" di Mario Bonnard del 1937), presso i negozi della Perugina verranno aperte vere e proprie \"borse delle figurine\", si pubblicheranno giornali con le \"quotazioni\" delle stesse, che, in alcuni casi, verranno addirittura falsificate.\nNel 1936 la ditta veronese Prodotti Dolciari V.A.V. (\"Venturini Antonio Verona\") inizia a pubblicare figurine di \"caricature\" come raccolta premio abbinata ai suoi prodotti. Successivamente pubblicher\u00e0 un paio di albi di figurine patriottiche durante la seconda guerra mondiale, un albo dedicato agli alleati dopo la guerra e, fino alla met\u00e0 degli anni sessanta, raccolte dedicate al calcio, ciclismo e al mondo dello spettacolo. A partire dal 1953 abbiner\u00e0 alle figurine anche degli albi in cui raccoglierle, che in maniera simile agli album per le fotografie avevano linguelle in cui infilare le figurine.\nNel 1949 l'azienda Italiana Luigi Lavazza S.p.A., sulla scia del successo delle figurine Liebig, inizia la distribuzione di figurine distribuite in seriette da sei e raffiguranti scene diverse, legate a molteplici tematiche: sono le famose figurine Lavazza, la cui distribuzione cesser\u00e0 solamente nel 1969 con al seguito ben 283 serie realizzate.\n\u00c8 nel 1950, grazie alle Edizioni Astra e al fortunato album \"Animali di tutto il mondo\" (ristampato fino al 1969) che gli italiani si appassioneranno alle figurine, che non sono pi\u00f9 abbinate a un prodotto commerciale o programma televisivo o radiofonico, ma vendute come prodotto di per s\u00e9 da collezionare.\nIn Italia le raccolte di figurine pi\u00f9 famose sono quelle dei calciatori Panini, prodotte dall'omonima casa editrice modenese, stampate annualmente a partire dal 1961; un'altra casa editrice specializzata in figurine \u00e8 stata la torinese Edis. Diffuse sono anche le figurine dedicate ai fumetti e a serie televisive di cartoni animati o telefilm.\nIn Italia la figurina \"moderna\" \u00e8 un'immagine plastificata adesiva da collezionismo. Il formato standard di una figurina \u00e8 4,9 \u00d7 6,5\u00a0cm, ma possono anche essere pi\u00f9 grandi. Le figurine vengono prodotte in una precisa serie tematica, ad esempio di calciatori, serie TV o film, e vengono raccolte nel corrispondente \"album di figurine\", un libretto disegnato a tal fine, . La prima e la quarta di copertina sono spesso dedicate al soggetto della raccolta. Le pagine interne possono includere testo e immagini del soggetto, cos\u00ec come illustrazioni ed altri elementi grafici a esso correlati. Per incollare una figurina sull'album occorre rimuovere la pellicola (in genere carta siliconata) sul retro della figura, liberando cos\u00ec la parte adesiva. Sulla pellicola \u00e8 stampato il numero identificativo della figurina, che costituisce il riferimento alla posizione all'interno dell'album.\nLe figurine vengono vendute nelle edicole a pacchetti (bustine), in numero variabile. Di solito ogni bustina contiene dalle 4 alle 7 figurine. L'assortimento di figurine all'interno dei pacchetti \u00e8 casuale, cos\u00ec capita spesso che vengano acquistate figurine gi\u00e0 in possesso. Il collezionista quindi si forma presto il cosiddetto \"mazzetto delle doppie\", utile per gli scambi di figurine con altri collezionisti.\nGiochi di carte collezionabili.\nOltre che oggetto di semplice collezionismo le figurine divennero anche un gioco con l'ideazione di ', ad ambientazione fantasy, progettato da Richard Garfield e pubblicato dalla Wizards of the Coast nel 1993. In Italia ebbe un certo successo nei primi anni novanta \"Mutant Chronicles\". Pi\u00f9 tardi le edizioni Alchemia produssero il gioco di carte di \"Ken il guerriero\", ispirato all'omonimo manga, e il gioco di carte di \"Dragon Ball\", anch'esso ispirato all'omonimo manga. Un altro gioco di carte ad ambientazione fantasy, ispirato in particolare agli scenari di \"Dungeons &amp; Dragons\" creato nei primi anni '90 e piuttosto noto negli USA, \u00e8 \"Spellfire\". Attualmente, oltre a Magic, sono diffusi anche il \"Pok\u00e9mon Trading Card Game\", lHarry Potter Trading Card Game\", \"Yu-gi-oh!\", \"Duel Masters\", \"Eresia di Horus\", \"Il Trono di Spade\", \"Rat-Man - Il gioco senza nome\", \"The Eye of Judgment\", \"Warcraft TCG\", \"Wizards of Mickey\" e i \"Gormiti\".\nModi di dire.\nLo scambio di figurine \u00e8 un momento topico del collezionista, soprattutto di bambini e ragazzi. Durante l'incontro, mentre uno mostra le figurine del \"mazzo delle doppie\", l'altro ne cerca una che non ha. Questo rito ha coniato i termini \"Celo\" e \"Manca\", corrispondenti alle frasi \"Ce l'ho\" e \"Mi manca\", che si riferiscono alle possibili risposte di chi nello scambio cerca una figurina mancante.\nTipologie.\nLamincards.\nLe lamincards sono una particolare tipologia di figurine stampate su pvc trasparente. Il loro formato standard \u00e8 63 \u00d7 89\u00a0mm. Sono vendute in buste che possono contenere dalle 4 alle 5 card.\nPhotocards.\nLe photocards sono una particolare tipologia di figurine stampate su carta speciale simile alla carta fotografica. Il loro formato standard \u00e8 15 x 10\u00a0cm o 10 x 13\u00a0cm. Sono vendute in buste che possono contenere dalle 6 alle 8 card."}
{"id": "892551", "revid": "1543377", "url": "https://it.wikipedia.org/wiki?curid=892551", "title": "Dominique Gaumont", "text": "Figlio di Edouard, ex deputato della Guyana francese, Dominique intraprese gli studi musicali. Si diede alla chitarra elettrica dopo aver ascoltato Jimi Hendrix - a cui si ispirer\u00e0 anche per il suo aspetto sulla scena - ed inizi\u00f2 ad esibirsi in pubblico nel 1970. Nel 1972 prese part al festival di Ch\u00e2teauvallon con suo gruppo di free jazz, \"Le Black Artist Group of Saint-Louis\".\nNel 1974, il famoso trombettista Miles Davis lo convoc\u00f2 negli Stati Uniti e gli chiese di unirsi al suo gruppo per un tour, che includeva fra l'altro un concerto alla Carnegie Hall. Con Davis, Dominique registr\u00f2 due album.\nNel 1975, rientrato a Parigi, Dominique si mise alla testa di un gruppo, \"Le Dominique Gaumont Energy\" con Lucien Somb\u00e9 al basso e Joe Harmer alla batteria.\nDominique Gaumont mor\u00ec in un incidente all'et\u00e0 di 30 anni, il 10 novembre 1983. Nel 2004 la sua compagna - e madre dei suoi tre figli - Nicole Codin ha pubblicato una raccolta postuma, dal titolo \"Energy\"."}
{"id": "892557", "revid": "287204", "url": "https://it.wikipedia.org/wiki?curid=892557", "title": "Creme fraiche", "text": ""}
{"id": "892558", "revid": "119762427", "url": "https://it.wikipedia.org/wiki?curid=892558", "title": "Regioni della Costa d'Avorio", "text": "Le regioni della Costa d'Avorio sono la suddivisione territoriale di secondo livello del Paese, dopo i distretti, e sono pari a 31.\nEsse hanno rappresentato la suddivisione territoriale di primo livello fino al 2011, quando, a seguito della costituzione dei distretti, ne sono divenute una loro ripartizione, passando altres\u00ec da 19 a 30 e, nel 2012, a 31. Non sono tuttavia suddivisi i distretti di Abidjan e Yamoussoukro, qualificati come distretti autonomi.\nCiascuna regione si suddivide a sua volta in dipartimenti, pari complessivamente a 81.\nVariazioni.\nA seguito della riforma del 2011, sono rimaste le regioni di:\nAltre regioni sono state trasformate in distretti omonimi:\nAltre regioni sono state soppresse:"}
{"id": "892562", "revid": "196390", "url": "https://it.wikipedia.org/wiki?curid=892562", "title": "Impero Austro-ungarico", "text": ""}
{"id": "892564", "revid": "125669394", "url": "https://it.wikipedia.org/wiki?curid=892564", "title": "Volkssturm", "text": "Il Volkssturm ( - dal tedesco, letteralmente: \"assalto del popolo\", significando: \"truppe d'assalto popolari\") fu una milizia popolare nazionalsocialista, creata negli ultimi mesi del Terzo Reich con decreto di Adolf Hitler del 18 ottobre 1944, che richiamava sotto le armi tutti gli uomini abili tra i 16 e i 60 anni d'et\u00e0. Le formazioni \"Volkssturm\", estrema risorsa per cambiare le sorti del conflitto, furono integrate nei piani di difesa della Germania per far fronte all'imponente avanzata dell'Armata Rossa da est e di quella anglo-americana da sud e da ovest.\nStoria.\nCreazione.\nL'idea di creare il Volkssturm si ebbe fin dal 1935, ma fu resa realt\u00e0 solo nel 1944, quando Martin Bormann, sotto l'ordine diretto di Hitler, reclut\u00f2 ben sei milioni di tedeschi per formare una milizia nazionale.\nL'unit\u00e0 base del Volkssturm era il battaglione di 642 uomini, composti per la maggior parte da membri della Hitlerjugend, anziani, invalidi e persone considerate precedentemente riformate dal regolare servizio militare. Il reclutamento era a livello provinciale (i battaglioni venivano formati negli stessi \"Landkreis\").\nSi distinse per la difesa di Breslavia, oggi \"Wroc\u0142aw\", dove gli scontri durarono dal 14 febbraio al 6 maggio 1945.\nDurante gli ultimi mesi del conflitto, il Volkssturm pass\u00f2 sotto il comando del dottor Joseph Goebbels, che ricevette quindi l'incarico di organizzare la difesa di Berlino con 20 battaglioni formati e altri 20 battaglioni in via di formazione.\nRanghi, uniforme, distintivi e armi.\nL'uniforme del Volkssturm doveva essere grigia, con le mostrine dei gradi cucite sul bavero del colletto ed un bracciale di color rosso/nero/rosso con l'iscrizione \"Deutscher Volkssturm Wehrmacht\" con due aquile naziste ai lati della suddetta iscrizione: era il \"Volkssturm Armband\", portato sul braccio sinistro.\nTuttavia, come mostrato dalle foto conservate nei vari archivi o pubblicate sui vari testi, la penuria di materiali costrinse l'adozione degli indumenti pi\u00f9 vari - se non addirittura l'uso di abiti civili e del solo bracciale.\nLe armi usate dalla milizia erano molto eterogenee; armi confiscate a vari eserciti o comunque materiale di recupero. Molto diffuso presso il \"Volkssturm\" era il Panzerfaust, un'arma anticarro a singolo utilizzo dalla notevole efficacia ma dalla ridotta gittata. Spesso questo costituiva l'unica arma del Volkssturm: l'intensificarsi dei combattimenti urbani ne amplific\u00f2 di molto le capacit\u00e0 e l'efficienza. Questi miliziani saranno infatti i maggiori artefici della distruzione di carri armati durante l'avanzata dell'Armata Rossa in territorio tedesco, rispetto agli stessi Panzer e PaK. Oltre al Panzerfaust, l'arma principale dei miliziani era il comune fucile.\nInizialmente il \"Volkssturm\" venne dotato del fucile Mauser Karabiner 98k a ripetizione manuale, il fucile standard della Wehrmacht, ma quando questi vennero ceduti sempre in pi\u00f9 grandi numeri alle truppe regolari i miliziani furono dotati dei Mauser Gewehr 98, Gewehr 1888 e l'antico Mauser 1871, gli antenati dei 98k che avevano prestato servizio durante la prima guerra mondiale e durante il secolo scorso. Oltre a fucili obsoleti di vecchia data, il \"Volkssturm\" venne dotato di svariatissimi tipi di armi confiscate a vari eserciti durante la guerra, nonch\u00e9 ovviamente armi esplosive, da fuoco, bianche e contundenti assolutamente improvvisate. Modeste quantit\u00e0 di fucili carcano 91, mannlicher m95 e lebel mle86 furono distribuiti al volkssturm e spesso con munizioni insufficienti. Verso la fine della guerra, furono sviluppate varie armi sotto il nome di \"Volksgewehr\" appositamente per questa milizia. Si trattava di armi semplici ed economiche, concepite per poter essere prodotte in massa. Tra queste vi erano: la Volkspistole, il Volksgewehr 1-2 (VG 1/2 o VG 1-2), il Gustloff Volkssturmgewehr 1-5 (VStG 1/5 o VG 1-5), l'MP 3008.\nLe leve e il disimpegno.\nI membri del Volkssturm erano principalmente anziani e adolescenti. Altri erano di et\u00e0 idonea al servizio militare, ma che svolgevano impieghi che erano considerati vitali per la sopravvivenza della societ\u00e0 e per il sostentamento della macchina bellica tedesca e che quindi non erano stati reclutati in precedenza nella Wehrmacht. Altri ancora erano invalidi.\nLa Volkssturm prevedeva quattro leve:"}
{"id": "892570", "revid": "838137", "url": "https://it.wikipedia.org/wiki?curid=892570", "title": "Carlo Cavalla", "text": "Biografia.\nOrdinato sacerdote il 19 giugno 1943 (quarto fratello a essere consacrato presbitero). Dopo essersi laureato in Lettere a Torino e l'esperienza di viceparroco, diventa nel 1959 assistente centrale della Giovent\u00f9 Femminile di Azione Cattolica a Roma. Il 1\u00ba marzo 1971 \u00e8 designato vescovo di Casale Monferrato e il 18 aprile 1971 ordinato alla Domus Mariae in Roma. L'ingresso a Casale Monferrato avviene il 30 maggio 1971, giorno di Pentecoste.\nDurante il periodo di episcopato casalese d\u00e0 vita al consiglio pastorale e presbiterale diocesani, si svolge la XXX settimana liturgica nazionale (1979), si celebra il XXVII sinodo diocesano (il primo con la partecipazione dei laici), istituisce - primo in Italia - le assistenti pastorali per la \"gestione pastorale delle parrocchie prive di sacerdote\" o a supporto dei parroci, torna dopo cento anni ad incoronare la Madonna del santuario di Crea, intensifica il gemellaggio con la citt\u00e0 slovacca di Trnava gi\u00e0 siglato dai rispettivi comuni con un rapporto fra le diocesi, d\u00e0 vita agli incontri con i politici e gli amministratori per un confronto con la Dottrina sociale e per un reciproco arricchimento sulle prospettive sociali del Monferrato, realizza le proposte e le linee direttive scaturite dal Concilio Ecumenico Vaticano II.\nLascia la guida della diocesi con le dimissioni, previste al compimento del 75\u00ba anno di et\u00e0, accettate il 3 giugno 1995. Muore a Casale Monferrato, a seguito di un infarto, il 4 gennaio 1999, giorno della consacrazione della cattedrale di Sant'Evasio, patrono di Casale Monferrato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "892571", "revid": "701660", "url": "https://it.wikipedia.org/wiki?curid=892571", "title": "Chiesa di San Girolamo dei Croati", "text": "La chiesa di San Girolamo dei Croati a Ripetta \u00e8 un luogo di culto cattolico di Roma, nonch\u00e9 la chiesa nazionale dei croati a Roma. Risulta anche nota con i nomi antichi di \"San Girolamo degli Illirici\" e \"San Girolamo degli Schiavoni\". \u00c8 chiesa rettoria di San Lorenzo in Lucina e titolo cardinalizio.\nStoria.\nNella zona, prospiciente il porto di Ripetta, si era insediata fin dal XIV secolo una comunit\u00e0 di profughi sfuggiti ai Turchi dall'Illiria e dalla Schiavonia, ai quali papa Niccol\u00f2 V concesse nel 1453 l'istituzione di una \"Congregazione di San Girolamo degli Schiavoni\", dotata di un ospizio, di un ospedale, e di una piccola chiesa dell'XI secolo, originariamente chiamata \"Santa Marina de Posterula\", da intitolare a san Girolamo, di ascendenze dalmate.\nNel secolo successivo papa Sisto V, gi\u00e0 titolare della chiesa, la fece ricostruire interamente da Martino Longhi il Vecchio tra il 1588 e il 1589, dotandola di un campanile e di ricchi arredi. I marmi per la facciata furono spogliati dal Settizonio.\nPapa Sisto vi istitu\u00ec, anche, un capitolo che doveva espressamente essere costituito da preti di ascendenza slava. Avrebbe anche voluto portarvi il corpo di san Girolamo dalla basilica di Santa Maria Maggiore, ma non riusc\u00ec a dar seguito al suo proposito.\nNel XIX secolo fu massicciamente restaurata da papa Pio IX.\nCollocata originariamente lungo la via di Ripetta, nel tessuto urbano fiorito attorno all'omonimo porto, \u00e8 affiancata dalla chiesa di San Rocco. La demolizione del porto a seguito della sistemazione post-unitaria degli argini del Tevere e lo sventramento degli anni 1930, conseguente alla sistemazione dell'area intorno al Mausoleo di Augusto e all'erezione del complesso dell'Ara pacis, hanno isolato le due chiese, ora connesse da un camminamento sopraelevato."}
{"id": "892572", "revid": "36426", "url": "https://it.wikipedia.org/wiki?curid=892572", "title": "San Girolamo degli Schiavoni", "text": ""}
{"id": "892578", "revid": "34119", "url": "https://it.wikipedia.org/wiki?curid=892578", "title": "Rel\u00e8 direzionale", "text": ""}
{"id": "892590", "revid": "2115763", "url": "https://it.wikipedia.org/wiki?curid=892590", "title": "Ettore Viola", "text": "Fu una delle figure militari pi\u00f9 fulgide della Prima guerra mondiale, medaglia d'oro al valor militare.\nBiografia.\nFratello maggiore di Dino Viola, ex dirigente sportivo e presidente della .\nArruolato nel 1915 nella Prima guerra mondiale come soldato nell'88\u00ba Rgt. Fanteria. Dopo il corso ufficiali, divenne Sottotenente e Tenente nel 75\u00ba Rgt. Fanteria, e pass\u00f2 per meriti di guerra in servizio permanente effettivo. Promosso Capitano nel 149\u00ba Rgt. Fanteria. Nella primavera 1918 fu comandante della compagnia \u201cFiamme Nere\u201d del VI Reparto d'Assalto (Arditi).\nSi distinse nella difesa del monte Grappa, da essere soprannominato \"l'Ardito del Grappa.\" .\nFu definito da re Umberto II di Savoia: \"\u00abLa pi\u00f9 bella Medaglia d'oro della Grande Guerra\u00bb\" e paragonato dal deputato Aldo Rossini ad \u00abun eroe omerico e ariostesco\u00bb. Fu decorato con il Cavalierato dell'Ordine militare di Savoia, la medaglia d'oro al valore militare e due medaglie d'argento.\nNel 1920 prese parte all'impresa di Fiume con D'Annunzio. Svolse quindi un ruolo importante dopo la guerra nell'ambito delle organizzazioni degli ex-combattenti.\nFondatore, nel 1923, dell'Istituto del Nastro Azzurro, nel 1924 fu eletto deputato del Regno in Toscana nel Listone fascista, e fu a capo del gruppo ex combattenti a Montecitorio. Fu nominato console generale della Milizia. Al congresso degli ex combattenti, svoltosi ad Assisi nel luglio 1924, dove fu eletto presidente, aveva promosso un documento a favore dell'indipendenza dell'associazione dal fascismo.\nFu appunto Viola, secondo la testimonianza di Emilio Lussu, a guidare la delegazione ricevuta a San Rossore dal re Vittorio Emanuele III, ma senza risultati, e il 2 marzo 1925 l'associazione fu commissariata da un triumvirato reggente. Entrato cos\u00ec in contrasto con Mussolini, nel dicembre 1926 tenne l'ultimo intervento alla Camera, e nel 1927 part\u00ec per il Cile, tornando in Italia solo nel 1944. Riprese la presidenza dell'associazione combattenti e reduci che tenne fino al 1958.\nNel 1945, fece parte della Consulta Nazionale fino al 1946. Nel 1948 fu eletto in Abruzzo deputato alla Camera con la DC. Fu riconfermato nel 1953 con i monarchici fino al 1958.\nIl 16 maggio 1969 ottenne la concessione da Umberto di Savoia del titolo di Conte di \"C\u00e0 Tasson\".\nNel 1972 ader\u00ec al Partito liberale italiano.\nSi fece carico di denunciare malversazioni commesse dalla Coldiretti presieduta da Paolo Bonomi.\nMor\u00ec il 25 febbraio 1986 a novantadue anni.\nRiposa per privilegio speciale al Sacrario Militare del Monte Grappa."}
{"id": "892592", "revid": "250563", "url": "https://it.wikipedia.org/wiki?curid=892592", "title": "Gran Premio d'Italia 1982", "text": "Il Gran Premio d'Italia 1982 \u00e8 stata la quindicesima prova della stagione 1982 del Campionato mondiale di Formula 1. Si \u00e8 corsa domenica 12 settembre 1982 sul Circuito di Monza. La gara \u00e8 stata vinta dal francese Ren\u00e9 Arnoux su Renault; per il vincitore si tratt\u00f2 del quarto successo nel mondiale. Ha preceduto sul traguardo il connazionale Patrick Tambay e lo statunitense Mario Andretti, entrambi su Ferrari.\nVigilia.\nSviluppi futuri.\nLa Scuderia Ferrari annunci\u00f2 che Ren\u00e9 Arnoux, al momento in forza alla Renault, avrebbe fatto coppia con Patrick Tambay per la stagione . La scuderia italiana si riserv\u00f2 di fare correre una terza vettura, nel caso in cui Didier Pironi, infortunatosi nel corso delle prove del Gran Premio di Germania, avesse potuto tornare a competere. Inoltre venne prospettato anche l'ingaggio di un pilota di riserva, al fine di coprire eventuali indisponibilit\u00e0 dei piloti titolari. La casa italiana, infine, svel\u00f2 come la sua volont\u00e0 di ingaggiare Michele Alboreto era stata bloccata dal contratto che legava il pilota milanese alla Tyrrell.\nLa Techniques d'Avant Garde, societ\u00e0 lussemburghese di propriet\u00e0 dell'uomo d'affari Mansour Ojjeh, annunci\u00f2 la realizzazione di un nuovo propulsore turbo, in collaborazione con la Porsche, che sarebbe stato utilizzato, per la stagione 1983, dalla McLaren.\nIn occasione del gran premio vi fu un incontro a Monza tra i responsabili di Alfa Romeo, FIAT e Renault, in merito al futuro del campionato. Intanto, Jean-Marie Balestre, presidente della FISA annunci\u00f2 che il consiglio esecutivo del 12 ottobre avrebbe appoggiato una proposta firmata da 29 piloti in merito al regolamento tecnico.\nAnalisi per il campionato piloti.\nKeke Rosberg comandava la graduatoria con tre punti di vantaggio su Didier Pironi, che per\u00f2 era ancora convalescente e non avrebbe pi\u00f9 preso parte al mondiale, fino al termine della stagione. Il finlandese della Williams doveva cos\u00ec confrontarsi con gli altri piloti: aveva un margine di 9 punti su Alain Prost e di 12 su John Watson e Niki Lauda, a due gare dal termine. Con una vittoria Rosberg si sarebbe laureato campione del mondo, indipendentemente dai risultati degli altri conduttori. Altrimenti avrebbe dovuto guadagnare un punto su Prost e due su Watson e Lauda. Con qualsiasi altro risultato il mondiale si sarebbe deciso nell'ultima gara, il Gran Premio di Las Vegas.\nAnalisi per il campionato costruttori.\nLa classifica era guidata dalla Ferrari con un margine di 4 punti sulla McLaren-Ford Cosworth, di 9 sulla Williams-Ford Cosworth e 14 sulla Renault.\nLa scuderia italiana avrebbe vinto il suo settimo titolo costruttori se:\nAspetti tecnici.\nL'Alfa Romeo test\u00f2, ai primi di settembre, una vettura dotata di motore turbo presso il Circuito del Balocco con Giorgio Francia al volante. L'Alfa Romeo 182T disponeva di un propulsore che sprigionava una potenza stimata fino ai 700 cv, e venne, successivamente, testata anche sul tracciato di Monza nella settimana precedente a quella del gran premio, ma il suo impiego in gara era considerato poco probabile.\nL'Arrows affid\u00f2 a Mauro Baldi una A5, mentre Marc Surer utilizz\u00f2 nuovamente un modello A4. La Toleman port\u00f2 all'esordio la TG183, che venne guidata da Derek Warwick. La March torn\u00f2 ad impiegare pneumatici della Pirelli, abbandonando le Avon.\nAspetti sportivi.\nDopo che al Gran Premio di Svizzera la Ferrari non era riuscita a schierare nessuna monoposto, viste le condizioni di Didier Pironi, ormai impossibilitato a riprendere l'attivit\u00e0 per l'anno 1982, e il dolore muscolare che aveva afflitto Patrick Tambay, venne prospettata l'ipotesi che la scuderia italiana potesse non partecipare alle ultime due gare stagionali, pur essendo in testa al campionato riservato ai costruttori. Venne comunque avvicinato all'ingaggio il pilota britannico della March Rupert Keegan, anche se la scuderia italiana conferm\u00f2 solo l'interessamento per l'ex campione del mondo Alan Jones. Le condizioni di Tambay, ricoverato in una clinica di Losanna, per\u00f2 erano in miglioramento tanto che non veniva messa in dubbio la sua partecipazione alla gara di Monza.\nAlla fine la scuderia di Maranello ingaggi\u00f2 Mario Andretti, pilota italoamericano, campione del mondo con la Lotus nel . Andretti, che aveva corso 126 gran premi (l'ultimo il Gran Premio di Long Beach 1982 con la Williams), era gi\u00e0 stato impiegato dalla Ferrari tra il 1971 e il 1972 in diverse occasioni.\nFu in dubbio la partecipazione al gran premio per Ren\u00e9 Arnoux, che s'infortun\u00f2 nel corso di una gara di motonautica riservata a piloti di Formula 1 (il \"Villa d'Este Trophy\"), tenuta la settimana prima del gran premio, sul Lago di Como. Il francese venne scagliato contro il bordo della sua imbarcazione e sub\u00ec un trauma alla schiena. Anche Elio De Angelis, impegnato nella stessa prova, risent\u00ec di un dolore a un braccio e prefer\u00ec non completare la manifestazione.\nL'Osella iscrisse una seconda vettura, affidandola a Johnny Cecotto. Il pilota venezuelano, che aveva vinto anche il Motomondiale 1975 nella classe 350, ed era impegnato in Formula 2, non prese poi parte all'evento.\nQualifiche.\nResoconto.\nNella prima giornata di prove ufficiali il pi\u00f9 rapido fu Patrick Tambay, su Ferrari, in 1'29\"275 (media 233,884\u00a0km/h), nuovo record del tracciato, tempo ottenuto dopo tre giri dall'inizio delle prove. Secondo chiuse Nelson Piquet, staccato di circa mezzo secondo, mentre terzo era Alain Prost. L'altro ferrarista, Mario Andretti, chiuse col sesto tempo, non avendo potuto sfruttare le gomme migliori nel giro rapido. L'italoamericano si piazz\u00f2 davanti al leader della classifica iridata, Keke Rosberg.\nAl sabato, dopo pochi minuti dall'inizio delle qualifiche, Nelson Piquet strapp\u00f2 a Tambay la \"pole\" provvisoria, con 1'28\"508. Il francese riusciva poi a migliorare il suo tempo del venerd\u00ec, ma senza battere quello del pilota della Brabham. Fu, invece, l'altro pilota della Ferrari, Mario Andretti a essere capace a fare meglio del brasiliano, con 1'28\"473. L'italoamericano conquistava cos\u00ec la sua diciottesima, e ultima, \"pole position\" nel mondiale di F1. La precedente risaliva al Gran Premio degli Stati Uniti d'America-Est 1978, ottenuta con la Lotus. La seconda fila fu completata dai due compagni di scuderia di Andretti e Piquet, ovvero Tambay e Patrese. Keke Rosberg chiuse settimo, il migliore dei piloti con una vettura non dotata di motore turbo. L'Alfa Romeo test\u00f2 il modello 182T, a motore sovralimentato, ma a causa di alcuni problemi tecnici prefer\u00ec, per la gara, proseguire con la vettura spinta dal pi\u00f9 tradizionale motore V12.\nRisultati.\nI risultati delle qualifiche furono i seguenti:\nGara.\nResoconto.\nNelson Piquet fu il pi\u00f9 veloce al via e prese il comando della gara; il \"poleman\" Mario Andretti (con un problema all'acceleratore) fu invece autore di un cattivo avvio e venne saltato da Patrick Tambay (sulla sua vettura le minigonne non funzionavano correttamente) e Ren\u00e9 Arnoux. Nelle retrovie, alla \"variante della Roggia\", Brian Henton perse il controllo della sua monoposto e and\u00f2 a colpire Derek Warwick e Derek Daly: tutti e tre furono costretti all'abbandono.\nNel corso del primo giro Piquet venne passato da diversi piloti, e si trov\u00f2 solo quinto. All'uscita dalla parabolica Arnoux pass\u00f2 Tambay e si and\u00f2 a condurre la gara. Un giro dopo anche Riccardo Patrese sorpass\u00f2 Tambay. La gara del padovano si chiuse al sesto giro per un guasto alla frizione. Il giro dopo Alain Prost, in grande rimonta, prese la posizione ad Andretti. La classifica vedeva perci\u00f2 primo Arnoux, seguito da Tambay, Prost, Andretti e le due Alfa Romeo. All'undicesimo giro Jean-Pierre Jarier perse una ruota alla staccata della prima variante ma riusc\u00ec a governare la vettura e a ritirarsi senza danni fisici.\nTra il giro 12 e 13 John Watson pass\u00f2 prima Rosberg poi Giacomelli, ponendosi in quinta posizione. Intanto, in testa, Arnoux, subiva una piccola perdita di carburante che per\u00f2 ne inzuppava la tuta. Al giro 25 Rosberg fu costretto a una sosta ai box per sostituire l'alettone posteriore staccatosi di netto. Il finlandese venne avvertito del problema da Bruno Giacomelli, che lo sorpass\u00f2 poco dopo. Tre giri dopo, Prost, uno dei rivali di Rosberg per la lotta al titolo, fu costretto al ritiro per un problema all'iniezione.\nGiacomelli, al trentatreesimo giro, mentre era quinto, and\u00f2 ai box per un problema all'aerodinamica, scalando cos\u00ec lontano dalla zona dei punti; il bresciano si ritir\u00f2 un giro dopo.\nRen\u00e9 Arnoux vinse per la quarta volta in carriera, davanti al duo della Ferrari Patrick Tambay Mario Andretti.\nRisultati.\nI risultati del gran premio furono i seguenti:"}
{"id": "892594", "revid": "486946", "url": "https://it.wikipedia.org/wiki?curid=892594", "title": "Neo Psychedelia", "text": ""}
{"id": "892595", "revid": "1543377", "url": "https://it.wikipedia.org/wiki?curid=892595", "title": "Impero del Mali", "text": "LImpero del Mali o Impero del Manden fu un impero dell'Africa Occidentale, fondato dal popolo di etnia mandingo che viveva nella regione fra il Mali meridionale, la Guinea orientale, la Costa d'Avorio settentrionale, il Senegal meridionale, la Guinea Bissau e il Gambia. Si svilupp\u00f2 nel periodo compreso fra il 1235 e il 1645.\nNota etimologica.\nNel Medioevo i Mandinka si riferivano alla loro terra (corrispondente alla parte meridionale del Mali e alla parte settentrionale dell'odierna Guinea) come \"Manden\". Lo stesso termine \"mandinka\" (poi corrotto nel francese \"mandingue\" o nell'inglese \"mandingo\") deriva dall'unione di \"manden\" con il suffisso \"ka\" (\"popolo\"). L'impero del Mali veniva quindi chiamato dai suoi abitanti \"Impero di Manden\" o \"Federazione di Manden\" (Manden Kurufa). Il nome \"Mali\" fu introdotto dai popoli di lingua pulaar che abitavano nelle regioni circostanti (Macina, Tekrur, Fouta Djallon), in seguito alla trasformazione fonetica di \"mandinke-manden\" in \"malinke-mali\". Questi popoli semi-nomadi diffusero la variante \"Mali\" come nome dell'impero in gran parte dell'Africa Occidentale.\nStoria.\nPeriodo pre-imperiale.\nGli imperatori del Mali appartenevano quasi tutti alla dinastia Keita, che tradizionalmente si riteneva discendere da Bilal, seguace di Maometto, attraverso uno dei suoi sette figli, Lawalo. In ogni caso, il Manden era inizialmente un piccolo stato all'ombra del potente Impero del Ghana, di etnia Sonink\u00e9, che fra il IV e l'XI secolo dominava gran parte dell'Africa Occidentale. Al Manden appartenevano piccole citt\u00e0-stato come Tabou, Toron, Ka-Ba (oggi Kangaba) e Niani. Durante l'ascesa dell'Impero del Ghana, Manden divenne una provincia dell'impero, e Ka-Ba fu scelta come capitale della provincia. La provincia veniva governata da re mandinka chiamati \"faama\", che l'amministravano a nome dell'imperatore del Ghana.\nNell'XI secolo, l'Impero del Ghana entr\u00f2 in guerra con i berberi musulmani Almoravidi. La capitale dell'impero, Kumbi Saleh, cadde nel 1076. Gli Almoravidi non imposero il proprio controllo sulla regione, tornando a ritirarsi verso il Maghreb, e le province dell'impero (tra cui la provincia di Ka-Ba) divennero di fatto indipendenti. Ka-Ba si scisse in dodici regni, ognuno governato da un faama locale o \"maghan\".\nIntorno al 1140, il regno di Kaniaga, di etnia sosso e precedentemente in rapporti di vassallaggio con l'Impero del Ghana, inizi\u00f2 a estendere i propri domini. In circa 40 anni arriv\u00f2 a sottomettere persino i Sonink\u00e9. Nei primi anni del Duecento, il re Soumaoro di Kaniaga inizi\u00f2 a fare incursioni nel territorio Manden, saccheggiando e terrorizzando la popolazione.\nSundjata, il \"principe leone\".\nLa nascita dell'Impero del Mali \u00e8 legata alla figura di Sundjata, detto \"il principe leone\", le cui gesta sono state tramandate dai griot (cantori) dell'Africa Occidentale nella forma di un racconto epico. \u00c8 difficile separare in modo definitivo la leggenda dalla realt\u00e0 storica.\nSecondo la tradizione, nei primi decenni del XIII secolo il regno di Kaniaga estese il proprio dominio su uno dei dodici regni di Manden, Niana. Dal paese era stato da poco esiliato il fratellastro del re Dankaran Touman, Sundjata, colpevole di godere di una maggiore popolarit\u00e0 del fratello. In seguito all'invasione di Kaniaga, una delegazione di Niani si rec\u00f2 da Sundjata, che si trovava a Mema, chiedendogli di tornare a liberare il proprio paese natio.\nSundjata torn\u00f2 a Niana conducendo con s\u00e9 gli eserciti di Mema, di Wagadou (il regno che era stato il cuore dell'Impero del Ghana) e di diverse citt\u00e0-stato mandinka, dando vita nel 1234 alla rivolta contro la dominazione Kaniaga. Il culmine dello scontro fu la battaglia di Kirina [a quale battaglia si fa' riferimento?] (circa 1235), in cui l'esercito sosso fu definitivamente sconfitto. La battaglia decret\u00f2 la fine del regno di Kaniaga e la nascita dell'Impero del Mali. Sundjata marci\u00f2 sulle citt\u00e0 sosso, conquistandole una dopo l'altra e guadagnandosi l'appellativo di \"faama dei faama\" (\"re dei re\") e \"mansa\" (\"imperatore\"), con il nome di Mari Djata I. Sotto il suo governo i dodici regni Manden furono nuovamente unificati, diventando il cuore dell'impero.\nDopo aver unificato Manden, Mari Djata continu\u00f2 a espandere il proprio impero. Conquist\u00f2 tra l'altro Wangara, Oualata, Audaghost, giungendo a regnare su un'area che andava dal Senegal al fiume Niger. L'impero aveva, soprattutto, il controllo delle importantissime vie commerciali trans-sahariane.\nOrganizzazione dell'impero.\nRispetto all'Impero del Ghana, l'Impero del Mali aveva una struttura decisamente pi\u00f9 centralizzata. In particolare, le stesse leggi (stabilite dal potere centrale dell'imperatore) erano applicate in modo sostanzialmente omogeneo in tutto il territorio dell'impero. L'eredit\u00e0 dell'Impero del Mali, in termini di centralizzazione del potere, sarebbe stata poi raccolta da imperi e regni successivi come quelli di Songhai, Bamana, Wolof e Fula.\nIl nucleo dell'impero fondato da Mari Djata I era costituito dai \"tre stati alleati\" di Mali (ovvero Niani), Mema e Wagadou, con l'aggiunta degli altri regni Manden. Poich\u00e9 Sundjata aveva avuto asilo presso Mema durante il proprio esilio, Mema mantenne uno status speciale; analogamente avvenne per Wagadou, altro luogo dove Sundjata aveva soggiornato durante l'esilio e che aveva fornito l'esercito con cui Sundjata aveva sconfitto il regno di Kaniaga. I re di Mema e Wagadou mantennero la loro corona e il diritto di trattare con l'imperatore quasi alla pari. I re degli altri regni dovettero invece consegnare esplicitamente il proprio regno all'imperatore, e ricevettero il titolo minore di \"farbas\" (\"grande comandante\")..\nPer volere di Mari Djata I, venne istituita un'assemblea chiamata Gbara, che deliberava su numerosi temi. Inoltre, l'imperatore introdusse numerose misure economiche e sociali; per esempio, viet\u00f2 il maltrattamento dei prigionieri e degli schiavi, fiss\u00f2 il prezzo di numerosi beni di largo consumo, e fece in modo che ogni cittadino dell'impero avesse un proprio appezzamento di terra. L'imperatore stabil\u00ec anche che tutti i futuri \"mansa\" dovessero appartenere al clan Keita (a cui egli apparteneva).\nDiscendenza di Djata.\nMansa Ouali.\nQuando Mari Djata I mor\u00ec (1255), suo figlio Y\u00e9r\u00e9linkon era troppo giovane per avere diritto al trono, che sarebbe dovuto andare al fratellastro di Mari Djata. Ciononostante, Y\u00e9r\u00e9linkon impose la propria volont\u00e0, sottraendo il trono allo zio e venendo incoronato con il nome di Mansa Ouali. Mansa Ouali continu\u00f2 l'opera di conquista iniziata dal padre, annettendo all'impero le province di Bati e Cassa (nell'odierno Gambia), Bambuk e Bondou (regioni ricche di miniere d'oro), il regno songhai di Gao. Ouali si dedic\u00f2 anche allo sviluppo economico dell'impero; per esempio, a molti soldati fu chiesto di lavorare la terra nelle nuove province. Rafforz\u00f2 anche i rapporti con il mondo nordafricano e arabo, andando anche in \"hajj\" (pellegrinaggio) alla Mecca.\nI figli dei generali.\nDurante il suo regno, Mari Djata I aveva adottato diversi figli dei suoi generali come strumento per fidelizzarli. Alla morte di Mansa Ouali due figli di generali adottati da Mari Djata si contesero il trono, scatenando una violenta guerra civile. Il primo dei due a salire al trono fu incoronato col nome di Mansa Ouati nel 1270; il suo regno, durato quattro anni, viene ricordato come dissoluto e crudele. Gli successe l'altro figlio adottivo, Mansa Khalifa, che fu forse regnante ancora peggiore di Ouati; la tradizione gli attribuisce persino l'uso di scagliare frecce incendiarie sui passanti, dal tetto del proprio palazzo. Fu assassinato, forse per volere del Gbara, nel 1275.\nI mansa cortigiani.\nDopo il caos portato dal regno di Ouati e Khalifa, per venticinque anni regnarono come \"mansa\" dignitari di corte appoggiati dal Gbara. Il primo fra questi fu Manding Bory, incoronato con il nome di Mansa Abubakari (corruzione del nome islamico Abu Bakr). Abubakari era figlio della terza moglie di Maghan Kon, padre di Mari Djata I. Del regno di Abubakari non si sa molto, ma sembra che abbia contribuito a bloccare lo spreco di ricchezza a cui avevano dato inizio i figli dei generali.\nNel 1285, un ex schiavo di corte liberato da Mari Djata e divenuto generale usurp\u00f2 il trono, venendo incoronato con il nome di Mansa Sakoura. Sakoura fu un abile condottiero, e port\u00f2 una nuova espansione dell'impero, la prima dopo il regno di Ouali. Conquist\u00f2 Tekrour e Diara (gi\u00e0 province dell'Impero del Ghana), Dyolof (nell'odierno Senegal) e Macina (odierno Mali), e soppresse una rivolta anti-imperiale presso Gao. Inoltre, Sakoura intrecci\u00f2 rapporti pi\u00f9 stretti con gli stati arabi del bacino del Mediterraneo; and\u00f2 in \"hajj\" come Ouali prima di lui e strinse accordi commerciali con Tripoli e con il Marocco. Fu assassinato da un brigante danakil mentre era di ritorno dalla Mecca, nella regione dall'odierna nazione di Gibuti. Quando il corpo giunse a Niani, ricevette gli onori funebri che spettavano alla dinastia imperiale, nonostante le sue origini di schiavo e usurpatore.\nDiscendenza di Kolonkan.\nDopo la morte di Sakoura, nel 1300 il Gbara scelse Ko Mamadi come prossimo mansa. Ko Mamadi era un discendente di Kolonkan, sorella di Mari Djata; in quanto discendente di Maghan Kon Fatta, anch'egli apparteneva alla dinastia Keita. Durante il regno di Ko Mamadi e dei suoi discendenti, l'Impero del Mali raggiunse la sua epoca d'oro.\nEconomia.\nLa principale fonte di ricchezza dell'Impero del Mali erano le tre grandi miniere d'oro all'interno dei suoi confini, a Bambuk, Boure e Galam. L'impero tassava ogni carico d'oro o di sale che entrava nei suoi confini. Entro l'inizio del XIV secolo, l'impero divenne il principale produttore d'oro del Vecchio Mondo.\nNon \u00e8 chiaro se nell'impero si usasse battere moneta. Venivano certamente usati come merce di scambio oro, sale e rame. Le pepite d'oro erano appannaggio esclusivo delle casse dell'imperatore; dovevano essere consegnate ai funzionari imperiali e venivano ripagate in polvere d'oro. La principale unit\u00e0 di misura della polvere d'oro era il \"mithqal\", detto anche \"dinar\", che corrispondeva a circa 4,5 grammi d'oro. Il sale aveva un valore forse addirittura superiore a quello dell'oro, come avveniva in gran parte dell'Africa subsahariana. Veniva scambiato in pezzi e trasportato da carovane di dromedari, e aveva un valore maggiore nella parte meridionale dell'impero, dove costituiva un bene pi\u00f9 raro. Il rame, infine, era scambiato in lingotti; lo si estraeva a Takedda, nel nord, ed era scambiato con l'oro a sud. Secondo fonti dell'epoca, 60 lingotti di rame valevano circa 100 \"dinar\".\nEsercito.\nNel periodo dei mansa della discendenza di Kolonkan, l'esercito dell'impero era diventato una macchina da guerra estremamente potente. Una parte dell'esercito era costituita da professionisti, che in tempo di pace avevano il compito di difendere i confini. All'occorrenza, tuttavia, tutta la nazione poteva essere mobilitata; ogni trib\u00f9 doveva fornire un certo numero di soldati all'imperatore. Secondo gli storici, l'esercito contava complessivamente circa 100.000 uomini, di cui 10.000 circa impiegati nella cavalleria.\nVenivano distinti l'esercito meridionale e quello settentrionale. Quello settentrionale era comandato da un ufficiale detto \"farin\" ed era di stanza presso la citt\u00e0 di frontiera di Soura. Quello meridionale era comandato da un \"sankar\" (termine che indicava un comandante della regione del fiume Sankarani) e aveva il proprio quartier generale a Zouma. Il farin e il sankar erano scelti dall'imperatore, e rispondevano direttamente a lui.\nI soldati di fanteria erano chiamati \"sofa\". La fanteria era organizzata in unit\u00e0 dette \"kel\u00e9-kulu\", composte da 10-20 uomini appartenenti a una determinata trib\u00f9 e comandati da un capo tribale detto \"kun-tigui\". Gruppi di dieci kel\u00e9-kulu costituivano i \"kel\u00e9-bolo\", comandati da ufficiali di pi\u00f9 alto livello chiamati \"bolo kun-tigui\". L'equipaggiamento base di un fante era costituito da un grande scudo di legno e di una picca detta \"tamba\". Gli arcieri costituivano una parte importante della fanteria; c'erano circa 3 arcieri per ogni picchiere. Ognuno di essi aveva due faretre e uno scudo; le frecce avevano la punta di ferro e spesso erano avvelenate. Negli assedi si usavano anche frecce infuocate.\nLa cavalleria era formata dalla nobilt\u00e0 dell'impero. Una unit\u00e0 di 50 cavalieri era detta \"ser\u00e9\", e comandata da un \"kel\u00e9-tigui\"; ogni \"kel\u00e9-tigui\" aveva anche un seguito di due o pi\u00f9 \"bolo kun-tiguis\" (reggimenti di fanteria) che lo seguivano in battaglia. I \"kel\u00e9-tigui\" rappresentavano il grado pi\u00f9 alto dell'esercito dopo farin e sankar. Le armi tipiche dei cavalieri erano la spada, la lancia, e talvolta giavellotti avvelenati. I cavalieri erano anche dotati di scudo e spesso di un'armatura di maglia.\nGli ultimi Kolonkan.\nFra gli ultimi mansa della discendenza di Kolonkan figurano Mansa Gao (Ko Mamadi), suo figlio Mansa Mohammed ibn Gao e Bata Manding Bory, incoronato col nome di Mansa Abubakari II nel 1310. Sotto questi regnanti l'impero conobbe un periodo di pace e stabilit\u00e0. Abubakari fu attratto dall'idea di estendere il dominio dell'impero oltremare; dopo aver posto il suo consigliere Musa a capo dell'impero (unico caso in cui un mansa abbia mai abdicato), part\u00ec con una spedizione di 4.000 piroghe nell'Oceano Atlantico. Nessuno torn\u00f2 dalla spedizione.\nLa discendenza di Laye.\nDopo l'abdicazione di Abubakari II, il trono pass\u00f2 a una dinastia di discendenti di Faga Laye, figlio di Abubakari I. Sotto questa dinastia l'impero raggiunse la sua massima estensione, coprendo tutta l'area fra il Sahara e le foreste costiere, dalla costa atlantica all'odierno Niger. La popolazione complessiva raggiunse 40 o 50 milioni di persone, distribuite in 400 citt\u00e0, paesi e villaggi. Scrittori dell'epoca riportano che attraversare l'impero da est a ovest richiedeva un anno di cammino. Nello stesso periodo, l'unico impero di dimensioni paragonabili al mondo era quello dei Mongoli.\nMusa I.\nIl primo imperatore della dinastia Laye fu Mansa Musa, incoronato dopo un anno dalla partenza di Abubakari. Musa fu uno dei primi veri musulmani alla guida dell'impero. Cerc\u00f2 di diffondere l'Islam presso la nobilt\u00e0 (pur senza imporlo al popolo) e istitu\u00ec una festa nazionale per la fine del ramadan. Sapeva scrivere in arabo e fu affascinato da Timbuktu, importante centro culturale dell'epoca, che alla fine riusc\u00ec ad annettere pacificamente all'impero (1324). Fond\u00f2 universit\u00e0 islamiche nel regno. \nParticolarmente celebre fu il pellegrinaggio alla Mecca di Mansa Musa, dal 1324 al 1326 e descritto tra l'altro dallo storico arabo Ibn Khaldun. Musa part\u00ec con un enorme seguito e lungo la strada spese tanto oro da causare in Egitto un periodo di inflazione di 12 anni. Fu a causa di questo straordinario viaggio, e dell'impressione che fece la ricchezza di Musa, che il nome dell'Impero del Mali inizi\u00f2 a diventare noto e apparire sulle carte geografiche sia del mondo arabo che di quello europeo. Durante il viaggio, Musa conobbe il poeta e architetto andaluso Abu Ishaq al-Sahili, che al ritorno lo segu\u00ec ed ebbe l'incarico di costruire alcuni degli edifici pi\u00f9 imponenti dell'impero, soprattutto a Timbuktu. Sotto Musa, l'impero acquis\u00ec anche il controllo di Taghazza, un'altra regione economicamente importante (per la produzione di sale).\nIl successore di Mansa Musa, Maghan I, fu il mansa pi\u00f9 dissoluto dopo Khalifa. In questo periodo, tuttavia, l'impero era troppo forte per essere indebolito dal malgoverno del mansa.\nSolimano.\nNel 1341 Solimano (Suleyman) succedette a Maghan. Solimano fond\u00f2 la propria amministrazione sul risanamento economico dello stato. Dovette affrontare numerose difficolt\u00e0, tra cui l'inizio delle incursioni del popolo Fula nella regione di Takrur e trame di palazzo volte a rovesciarlo. L'unica avversit\u00e0 che Solimano non fu in grado di risolvere, tuttavia, fu la rivolta del popolo Wolof della provincia di Dyolof, in Senegal. I Wolof formarono uno stato indipendente, primo nucleo di quello che sarebbe diventato un potente impero.\nAnche Solimano fece un pellegrinaggio alla Mecca, intrattenne rapporti amichevoli con Marocco ed Egitto. Mor\u00ec nel 1360, lasciando il trono a suo figlio Camba.\nMari Djata II.\nMansa Camba regn\u00f2 solo per nove mesi, per essere poi deposto da uno dei figli di Maghan I, Konkodougou Kamissa, incoronato col nome di Mari Djata II nel 1360. Quello di Mari Djata II fu un nuovo periodo di malgoverno, in cui l'economia dell'impero entr\u00f2 in uno stato di crisi. L'imperatore si ammal\u00f2 gravemente nel 1372, e il potere pass\u00f2 nelle mani dei suoi ministri fino alla sua morte, nel 1374.\nGli ultimi Laye.\nA Mari Djata II succedette il fratello Mansa Musa II (o Mansa Fadima Musa). Durante il regno di quest'ultimo, il potere fu esercitato dal consigliere dell'imperatore, che si chiamava Mari Djata (ma non aveva alcun legame con la dinastia Keita). Mari Djata soffoc\u00f2 una ribellione dei Tuareg nella regione di Takedda e intraprese una campagna di conquista nel Gao (senza tuttavia giungere a una vittoria decisiva). Quando Mansa Musa II mor\u00ec, nel 1387, le finanze dell'impero erano state sostanzialmente risanate.\nIl successore di Mansa Musa II, Tenin Maghan (ultimo figlio di Maghan I) fu incoronato nel 1387 col nome di Mansa Maghan II. Del suo regno si sa poco. Fu deposto nel 1389, evento che segn\u00f2 la fine della dinastia Laye.\nLa decadenza.\nNel 1389 l'Impero del Mali entr\u00f2 in una nuova fase della sua storia. Questo periodo fu caratterizzato da due fattori. Da una parte, iniziarono ad alternarsi mansa di diverse origini, senza alcuna dinastia stabilmente al governo; dall'altra, l'impero inizi\u00f2 a sgretolarsi sotto la pressione del nascente impero di Songhai, perdendo gradualmente i suoi territori orientali e il suo controllo sulle vie commerciali trans-sahariane.\nMaghan III.\nMansa Sandaki, un discendente di Mari Djata (il consigliere di Mansa Musa II) detronizz\u00f2 Maghan II e divenne il primo imperatore senza alcuna relazione di parentela con i Keita. Egli regn\u00f2 un solo anno, venendo poi deposto da un certo Mahmud (forse discendente di Mansa Gao) che fu incoronato nel 1390 come Mansa Maghan III. Durante il suo regno, l'impero sub\u00ec diverse incursioni da parte dell'esercito dell'imperatore Bonga di Yatenga.\nMusa III.\nAll'inizio del XV secolo, due fratelli nobili di Niani sottomisero Dioma, una regione a sud dell'impero. Al suo ritorno, il pi\u00f9 anziano dei fratelli fu incoronato come Mansa Musa III. Durante il regno di Mansa Musa III il Mali inizi\u00f2 a subire gravi perdite territoriali: nel 1430, i Tuareg presero Timbuktu, e nel 1433 Oualata.\nOuali II.\nDopo la morte di Musa III, a met\u00e0 del XV secolo, venne incoronato suo fratello Gb\u00e8r\u00e9, col nome di Mansa Ouali II. Durante il regno di Ouali II l'impero venne in contatto con i portoghesi, che a partire dagli anni 1450 iniziarono a fare incursioni sulla costa dell'odierno Gambia. Questi primi scontri furono disastrosi per i portoghesi, che in seguito scelsero il dialogo diplomatico (soprattutto grazie all'azione di Diogo Dias). Altri esploratori europei vennero nello stesso periodo in contatto con l'Impero del Mali. Cadomasto, un esploratore veneziano, scrisse nel 1454 che l'Impero del Mali era la pi\u00f9 grande potenza della costa africana..\nNel frattempo, l'Impero del Mali stava subendo una pressione sempre pi\u00f9 forte da parte dell'impero Songhai, che nel 1465 conquist\u00f2 Mema, uno dei pi\u00f9 antichi possedimenti dell'impero. Sempre Songhai sottrasse Timbuktu ai Tuareg nel 1468.\nMahmud II.\nIntorno al 1470 un certo Mamadou, sulle cui origini si hanno poche informazioni, fu incoronato come Mansa Mahmud II. Non \u00e8 neppure chiaro se ci sia stato un mansa Mahmud I, sebbene si ritiene che questo possa essere un altro nome con cui era noto Mahan III.\nDurante il regno di Mahmud II l'impero perse ulteriori possedimenti. Nel 1477, gli Yatenga attaccarono nuovamente la regione di Macina (questa volta conquistandola) e presero anche Wagadou. Nel 1481, iniziarono le incursioni dei Peuhl contro la provincia di Tekrur. Altre perdite riguardardono la regione di Jalo e le miniere di sale di Taghazza, prese dall'impero Songai nel 1493. Nel frattempo, il Mali aveva stabilito forti rapporti commerciali con i portoghesi, e Mahmud chiese l'intervento degli Europei contro i Peuhl, senza ottenerlo.\nNon si sa di preciso quando sia finito il regno di Mahmud II, ma si ritiene che esso sia finito entro la prima decade del XVI secolo. Non sono tuttavia noti i nomi dei suoi immediati successori. In ogni caso, nei primi decenni del secolo l'impero perse ulteriori possedimenti: i Songhai presero la provincia di Quali nel 1502 e nel 1514 fu persa definitivamente anche Tekrur. Poco dopo, anche le miniere di rame di Takedda caddero nelle mani di Songhai.\nMahmud III.\nL'ultimo mansa dell'impero fu Mansa Mahmud III, noto anche come Mansa Mamadou II. Come per altri imperatori di questa epoca, le date del suo regno sono incerte. Si sa comunque che l'impero continu\u00f2 a sfaldarsi durante il suo regno. Nel 1537 la provincia di Kaabu divenne indipendente, dando vita un nuovo impero che dopo poco tempo conquist\u00f2 le province di Cassa e Bati, ultimi possedimenti dell'impero nel Gambia. Nel 1545 ci\u00f2 che restava dell'esercito del Mali si scontr\u00f2 in una battaglia decisiva con le forze di Songhai; queste ebbero la meglio e arrivarono a saccheggiare la capitale Niani e occupare il palazzo del mansa. Mahmud fugg\u00ec sulle montagne e riorganizz\u00f2 le proprie forze, lanciando un contrattacco che respinse Songhai fuori dal Manden. Nonostante questa vittoria, quello che era stato l'Impero del Mali fu ridotto alla sola regione del Manden; l'impero era crollato.\nPeriodo post-imperiale.\nLa successione dei mansa di Manden nel periodo successivo al crollo dell'impero non \u00e8 del tutto nota. Il primo mansa di cui si hanno notizie fu Mansa Mahmud IV (noto anche come Mansa Mamadou III, Mali Mansa Mamadou e Niani Mansa Mamadou), considerato l'ultimo imperatore del Mali. Pare che abbia organizzato nel 1599 un attacco contro la citt\u00e0 di Djenn\u00e9, controllata dai Fula. L'uso di armi da fuoco da parte dei nemici fu una delle cause del fallimento di questa operazioni.\nAlla morte di Mahmud IV, i suoi tre figli diedero inizio a una guerra civile che divise il Manden in tre parti. Kangaba divenne la capitale del regno settentrionale, Ognuno dei tre figli di Mahmud mantenne il titolo di mansa, pur regnando solo su una parte dell'impero. I tre stati combatterono a lungo l'uno contro l'altro, ma stringevano accordi ogni volta che erano minacciati da invasori esterni. In questo modo, il Manden sopravvisse fino al XVII secolo.\nNel 1630, i Bamana di Segou\nintrapresero una guerra nella regione, attaccando Timbuktu (sotto il controllo del Marocco) e il Manden. Nel 1645 i Bamana erano attivati nella regione, ponendo definitivamente fine al Manden. L'unico dei tre regni a sopravvivere per qualche tempo fu quello di Kangaba.\nMamma Maghan, mansa di Kangaba, tent\u00f2 di respingere gli invasori, ma alla fine fu sconfitto, con un nuovo sacco nel 1670.\nMansa (1235-1559).\n\"La capitale viene spostata da Niani a Kangaba dopo la sconfitta dell'Impero Songhai\"\nMansa Imperiali di Kangaba (1559-1610).\n\"L'impero collass\u00f2 alla morte di Mahmud IV\""}
{"id": "892596", "revid": "1226", "url": "https://it.wikipedia.org/wiki?curid=892596", "title": "ATLAS", "text": ""}
{"id": "892597", "revid": "1226", "url": "https://it.wikipedia.org/wiki?curid=892597", "title": "A Toroidal LHC ApparatuS", "text": ""}
{"id": "892598", "revid": "14691", "url": "https://it.wikipedia.org/wiki?curid=892598", "title": "Impero Mali", "text": ""}
{"id": "892600", "revid": "14691", "url": "https://it.wikipedia.org/wiki?curid=892600", "title": "Impero di Mali", "text": ""}
{"id": "892601", "revid": "122553827", "url": "https://it.wikipedia.org/wiki?curid=892601", "title": "Huub Stevens", "text": "\u00c8 uno dei tre allenatori ad aver vinto la Coppa UEFA/ UEFA Europa League dopo averla vinta da calciatore. Questo record \u00e8 detenuto anche da Dino Zoff e Diego Simeone.\nCarriera.\nCalciatore.\nCome calciatore ha vestito le maglie del Fortuna Sittard e del nel ruolo di difensore centrale. Nel 1978 ha vinto la Coppa UEFA con la squadra di Eindhoven.\nStevens ha giocato 18 volte in nazionale, segnando anche un gol.\nAllenatore.\nNel 1990 Stevens finisce a Colonia i suoi studi per diventare allenatore e tre anni pi\u00f9 tardi incomincia la sua carriera nel Roda Kerkrade.\nLa sua esperienza di allenatore in Germania ha inizio nell'ottobre 1996 con un contratto firmato con lo . Con Stevens, la squadra d\u00e0 inizio ad una vera e propria era.\nNel 1997 la squadra di Gelsenkirchen vince la Coppa UEFA e nel 2001 e 2002 la Coppa di Germania. L'avventura di Stevens con lo si conclude nel giugno del 2002.\nLa sua seconda esperienza in Bundesliga \u00e8 sicuramente meno fortunata. La squadra \u00e8 l', di cui \u00e8 allenatore fino al 4 dicembre 2003, data in cui viene esonerato dopo aver comunque raggiunto, l'annata precedente, la qualificazione per la Coppa UEFA.\nDal 14 giugno 2004 al 22 maggio 2005 \u00e8 stato allenatore del Colonia, con il quale raggiunge la promozione in Bundesliga. Conclusa la sua avventura in Germania, ritorna nei Paesi Bassi, dove allena nuovamente il Roda Kerkrade dal 2005 al 2007.\nDal 2 febbraio 2007 Stevens guida l' stagione 2006-2007, che lascia nel giugno 2008 per tornare nei Paesi Bassi per motivi familiari. Allena il fino a gennaio 2009, quando si dimette per gli scarsi risultati conseguiti.\nIl 21 aprile 2009 si accorda con il Red Bull Salisburgo, dal quale viene a sorpresa esonerato quasi due anni dopo, il 9 aprile 2011, malgrado abbia vinto l'anno prima il campionato austriaco. Il 27 settembre seguente torna allo firmando un contratto di due anni (2011-2012), ma viene successivamente esonerato nella stagione 2012-2013, il 16 dicembre 2012, e sostituito da Jens Keller.\nNel giugno 2013 firma un contratto con il , da cui viene esonerato il 2 marzo 2014.\nIl 9 marzo 2014 firma un contratto con lo , ma a fine campionato lascia il club svevo. Nella stagione successiva viene richiamato in panchina dello Stoccarda il 25 novembre 2014, dopo la 13\u00aa giornata. Al termine della stagione viene sostituito da Alexander Zorniger.\nIl 26 ottobre 2015 subentra ad interim sulla panchina dell'Hoffenheim sostituendo l'esonerato Markus Gisdol. Il 10 febbraio 2016 dopo appena 10 partite lascia l'incarico per motivi di salute.\nTra maggio e giugno 2017 \u00e8 il vice-allenatore del Roda per due partite. Dalla stagione 2017-2018 ricopre il ruolo di osservatore per la squadra olandese. Dal 2 giugno 2018, inoltre, diviene membro del comitato direttivo dello Schalke 04. Il 14 marzo 2019 torna sulla panchina dello sostituendo Domenico Tedesco, esonerato in seguito alla sconfitta per 7-0 contro il Manchester City negli ottavi di UEFA Champions League.\nIl 18 dicembre 2020 torna sulla panchina della squadra tedesca, sostituendo Manuel Baum, in forte crisi fin dall'inizio del campionato e in piena zona retrocessione. Guida la squadra nella trasferta di Coppa di Germania contro il SSV Ulm(1-3) e nel match casalingo contro l\u2019Arminia Bielefeld in Bundesliga(0-1) per poi lasciare il posto a Christian Gross.\nStatistiche.\nAllenatore.\n\"Statistiche aggiornate al 18 maggio 2019.\" In grassetto le competizioni vinte."}
{"id": "892603", "revid": "228587", "url": "https://it.wikipedia.org/wiki?curid=892603", "title": "HEC Paris", "text": "L\u00c9cole des hautes \u00e9tudes commerciales de Paris (\"Scuola di studi superiori commerciali di Parigi\", spesso chiamata HEC Paris, o HEC, o ancora \"HEC School of Management\") \u00e8 un istituto d'istruzione universitaria francese, specializzata in economia e commercio, facente parte delle Grandes \u00e9coles.\nFondata il 4 novembre 1881, la HEC \u00e8 gestita e finanziata dalla \"Camera di commercio e dell'industria di Parigi (CCIP)\" ed \u00e8 accreditata \"AACSB\", \"EQUIS\" e \"AMBA\".\nStoria.\nGli inizi.\nL\"\u00c9cole des hautes \u00e9tudes commerciales de Paris\" apr\u00ec le porte ai suoi primi trentasette allievi il 4 dicembre 1881, nella sede del boulevard Malesherbes a Parigi, per iniziativa della Camera di Commercio di Parigi, che era stata all'origine del progetto dal 1879. All'epoca in Francia esistevano gi\u00e0 altre scuole superiori di commercio, come l'\u00c9cole sup\u00e9rieure de commerce de Paris fondata a Parigi nel 1819, o come le Scuole superiori di Commercio (ESC) di Le Havre, di Rouen e di Lione, nate agli inizi degli anni settanta dell'Ottocento.\nL'ambizione della HEC era di essere nel campo del commercio e della finanza quello che l\"\u00c9cole Centrale\" era nel campo dell'ingegneria. La scuola offriva lezioni simili a quelle delle scuole secondarie e solo poche classi di \"management\".\nNel 1898 la scuola preparava all'attivit\u00e0 bancaria, al commercio, all'industria, alle carriere consolari e amministrative. L'ammissione avveniva mediante esame, l'et\u00e0 d'ingresso era fissata a sedici anni. Il corso di studi durava due anni e terminava con un diploma.\nGli inizi furono difficili: la scuola, infatti, era ancora poco conosciuta e costosa e soffriva il pregiudizio di essere considerata una scuola facile per ragazzi di buona famiglia. Il crollo del numero delle iscrizioni, fra il 1902 e il 1904, da 401 a 277, ne \u00e8 una perfetta illustrazione.\nI baccalaureati erano ancora ammessi di diritto. L'istituzione di un concorso nel 1892 si proponeva di invertire questa tendenza. Il concorso d'ammissione fu soppresso nel 1906 e ristabilito nel 1913.\nLa direzione introdusse il concorso di ammissione al second'anno nel 1921. L'anno successivo venne introdotto sperimentalmente l\u2019insegnamento attraverso casi di studio. I corsi rimanevano, tuttavia, molto teorici, come in tutto l'insegnamento francese dell'epoca.\nNel 1938 il corso di studi fu prolungato a tre anni e venne introdotto lo \"stage\" obbligatorio in un'impresa.\nIl Dopoguerra.\nDurante la seconda guerra mondiale la scuola non chiuse e fra i diplomati di quell'epoca si pu\u00f2 citare per esempio Maurice Herzog.\nLa crisi della guerra sfoci\u00f2 negli anni cinquanta in una rapida evoluzione verso i metodi di insegnamento ispirati alle \"business schools\" americane, su pressione della Camera di Commercio da cui dipendeva la scuola. \nConseguentemente si diede maggior spazio alla matematica, si svilupp\u00f2 l'insegnamento della finanza e del controllo di gestione. Nel 1958 il \"case study\", nato nella Harvard Business School negli anni cinquanta, venne generalizzato a tutte le materie, e il livello del corpo accademico miglior\u00f2 con il reclutamento di diplomati in MBA americani.\nVenne inoltre introdotta una \"classe pr\u00e9paratoire\" per preparare all'esame di ammissione, che era nel frattempo diventata difficile. Una prova del prestigio raggiunto dal diploma alla HEC \u00e8 il fatto che solo il 9% degli studenti della HEC frequentassero un'universit\u00e0 nel 1959, mentre erano stati il 47% nel 1929.\nNel 1964 il rinnovamento fu incarnato dallo spostamento della scuola in un vero \"campus\", appositamente costruito a Jouy-en-Josas. Venne istituito un corpo docente permanente che pass\u00f2 da nessun membro nel 1962 a 79 membri nel 1970.\nIl trasloco favor\u00ec l'istituzione di corsi di studio complementari: nel 1967 fu inaugurato il corso di formazione continua per quadri esecutivi e nel 1975 fu avviato un programma di dottorato per la formazione di professionisti della gestione. Nel 1969 fu fondato l\"Institut sup\u00e9rieur des affaires\" (ISA), un corso di MBA per chi avesse gi\u00e0 una qualificazione elevata (ingegneri, diplomati di terzo ciclo, giovani quadri con qualche anno d'esperienza). \nDagli anni settanta.\nGli anni settanta e ottanta furono quelli dell'internazionalizzazione e dell'accento sulla ricerca: nel 1973 venne creato in partenariato con la New York University e la London School of Economics un programma di scambi. Altri accordi furono firmati con altre scuole straniere come l'ESADE di Barcellona, la Bocconi di Milano o la McGill University di Montr\u00e9al. Nel 1975 fu aperto un concorso esclusivamente riservato agli studenti stranieri. Nel 1988 venne creata la rete internazionale CEMS con l'ESADE, la Bocconi e l'Universit\u00e0 di Colonia per moltiplicare le possibilit\u00e0 di scambio in Europa. La HEC riceve i riconoscimenti AMBA, Equis e AACSB.\nLe donne furono ammesse a partire dal 1973, ma solo 27 ragazze furono ammesse quell'anno. Conseguentemente fu chiusa la \"HEC jeunes filles\" (HECJF), che era stata creata per le donne. Fra le diplomate della HECJF, considerate diplomate alla HEC, c'\u00e8 per esempio \u00c9dith Cresson, la prima donna primo ministro francese.\nIl corso di dottorato fu istituito nel 1975 ma fino al 1985 i dottorandi dovevano sostenere la tesi all'universit\u00e0. Nel 1985 la HEC ottenne il diritto di conferire il titolo di dottore, prima dell'ESSEC (2010) e dell'ESCP Europe (2012).\nLa scuola ha sviluppato le cattedre finanziate da imprese (Deloitte, EDF, Toshiba e altre) per moltiplicare i legami con queste ultime. La \"fondation HEC\", nata nel 1972, ha per scopo specifico quello di sviluppare questi collegamenti ed il finanziamento della scuola da parte delle imprese.\nI legami con le imprese si sono rafforzati negli anni novanta e ne \u00e8 derivata una maggiore specializzazione, con l'istituzione dei corsi di finanza e di imprenditoria nel 1986. Come conseguenza del \"Big Bang finanziario\" e dell'esplosione della \"City\", sempre pi\u00f9 diplomati vanno a lavorare in Inghilterra e, in generale, all'estero. Nel 2006 un terzo trovava il primo impiego all'estero.\nNel 2015 la scuola ha adottato un nuovo statuto legale per permettere agli investitori privati di entrare nel consiglio d'amministrazione.\nIl 1\u00ba luglio 2008 la HEC Paris \u00e8 entrata a far parte dell'universit\u00e0 ParisTech e poi dell'universit\u00e0 Parigi-Saclay come membro fondatore. \nIl \"campus\" universitario di Jouy-en-Josas, nel dipartimento delle Yvelines, si trova nella parte settentrionale del futuro \"cluster\" tecnologico di Paris-Saclay, che dovr\u00e0 riunire un quarto della ricerca pubblica francese. La HEC Paris fa parte della rete di scuole superiori di commercio (ESC) dell'area Parigi \u00cele-de-France, insieme all'ESSEC e all'ESCP Europe."}
{"id": "892605", "revid": "93770990", "url": "https://it.wikipedia.org/wiki?curid=892605", "title": "Ballo della pupa", "text": "Il ballo della pupa \u00e8 un particolare spettacolo pirotecnico, tradizionale conclusione delle feste patronali del centro e sud Italia. \nDescrizione.\nLa \"pupa\" \u00e8 una figura femminile di cartapesta, dalla forma campanulare, al cui esterno \u00e8 ancorata una struttura di metallo che sostiene numerosi fuochi d'artificio a bassa potenza, al massimo fuochi di piazza, collegati tra di loro attraverso una miccia, in modo da accendersi in successione.\nL'interno, cavo, ospita un ballerino, che sostiene sulle spalle il peso della \"pupa\", e danzando al suono della fisarmonica ne realizza il \"ballo\". Dopo l'accensione i primi fuochi pirotecnici ad incendiarsi sono quelli laterali, piccole fontane arricchite con trottole e ruote. Poi si accende la struttura superiore a forma di quadrato su cui sono posizionati i botti pi\u00f9 potenti, indirizzati verso l'alto, quattro grosse fontane e la ruota orizzontale, solitamente, l'ultimo fuoco dello spettacolo. Le dimensioni del quadrato sono tali che in caso di caduta l'angolo di fuoco risulti inoffensivo per gli spettatori. Lo spegnimento dell'ultimo fuoco \u00e8 tradizionalmente accompagnato da un botto, solo a questo punto il ballerino compie le ultime giravolte raccogliendo gli applausi del pubblico e ringraziando con inchini. Negli ultimi anni \u00e8 sorta la tipologia del palio delle pupe, competizione tra pi\u00f9 artificieri con premio finale, e del duetto tra la \"pupa\" e il corrispondente maschile, il \"pupo\"."}
{"id": "892606", "revid": "93066", "url": "https://it.wikipedia.org/wiki?curid=892606", "title": "Fuochi pirotecnici", "text": ""}
{"id": "892618", "revid": "1610933", "url": "https://it.wikipedia.org/wiki?curid=892618", "title": "Tahr dell'Arabia", "text": ""}
{"id": "892620", "revid": "1610933", "url": "https://it.wikipedia.org/wiki?curid=892620", "title": "Tar dell'Arabia", "text": ""}
{"id": "892621", "revid": "107052313", "url": "https://it.wikipedia.org/wiki?curid=892621", "title": "Giorni di valuta", "text": "I giorni di valuta, o semplicemente \"valuta\", rappresentano nelle operazioni bancarie, sia attive sia passive, l'intervallo di tempo che intercorre fra l'addebito di un assegno, bonifico o altro prelievo e l'accredito all'avente diritto, oppure fra il versamento di una somma e la data a partire dalla quale \u00e8 visibile nell'estratto conto e cominciano a calcolarsi gli interessi attivi sul deposito; nel caso della carta di credito \u00e8 il periodo che trascorre dall'accredito istantaneo all'addebito delle spese sul conto del titolare.\nI pagamenti in addebito e accredito sono regolati tramite una Camera di compensazione (o clearing house) interbancaria.\nIl saldo liquido del sistema dovrebbe tendere a zero in ogni istante; ragioni tecniche e di altra natura introducono un ritardo, uno sfasamento fra le operazioni di addebito/accredito e la scrittura contabile opposta, necessaria anche per il principio della partita doppia.\nFinch\u00e9 il denaro non \u00e8 addebitato/accreditato alla controparte a fronte di un versamento/prelievo, la presenza di una partita viaggiante consente agli intermediari finanziari di disporre di somme da investire, tenute per alcuni giorni di valuta, e non iscritte in bilancio.\nAd eccezione della carta di credito, gli addebiti avvengono \"istantaneamente\": un assegno bancario viene addebitato sul conto dell'intestatario con data valuta la data di emissione.\nL'incasso di un assegno, cambiale o bonifico bancario richiedono un tempo tecnico per l'accettazione del titolo di credito da parte della banca dell'intestatario, per la verifica della copertura degli importi sul conto corrente, e per un controllo dei dati (ad esempio a fini di antiriciclaggio e contro il finanziamento di organizzazioni terroristiche).\nIn passato, un tempo tecnico era anche richiesto dalla contabilizzazione e dal trasferimento materiale del contante necessario. Con gli attuali programmi informatici la contabilizzazione \u00e8 istantanea e le movimentazioni fisiche di denaro tra banche sono molto meno di un tempo, grazie alle stanze di compensazione.\nNei pagamenti con carta di debito (tramite POS o su Internet) solitamente i controlli e l'accettazione del pagamento avvengono in tempi dell'ordine di minuti, rifiutando l'operazione se l'importo non \u00e8 coperto (a meno che il titolare della carta non benefici di un fido o di uno scoperto di conto corrente) o se l'operazione non supera i controlli antiriciclaggio e antiterrorismo.\nLa carta di credito ha un meccanismo di funzionamento opposto, in quanto l'addebito avviene il mese successivo, mentre l'accredito della somma \u00e8 istantaneo.\nEsistono strumenti di trasferimento del denaro, non basati su conti correnti, che consentono l'accredito di somme e la riscossione senza l'applicazione di giorni di valuta, come le carte Postepay o il Money Transfer.\nIn base al Decreto legislativo \"Tremonti-ter\" del 25 giugno 2009, a decorrere dal 1\u00ba novembre 2009, la data di valuta per il beneficiario per tutti i bonifici, gli assegni circolari e quelli bancari non pu\u00f2 mai superare, rispettivamente, uno, due e tre giorni lavorativi successivi alla data del versamento. Per i medesimi titoli, a decorrere dal 1\u00ba novembre 2009, la data di disponibilit\u00e0 per il beneficiario non pu\u00f2 mai superare, rispettivamente, tre, quattro e cinque giorni lavorativi successivi alla data del versamento.\nNon esiste pi\u00f9 alcuna differenza fra i giorni di valuta e di disponibilit\u00e0 per i pagamenti di assegni bancari, circolari o bonifici, in piazza o fuori piazza.\nSchema valute:"}
{"id": "892623", "revid": "838137", "url": "https://it.wikipedia.org/wiki?curid=892623", "title": "Eurota", "text": "L'Eurota (in greco moderno: \u0395\u03c5\u03c1\u03ce\u03c4\u03b1\u03c2) \u00e8 un fiume del Peloponneso, nel sud della Grecia.\nIl fiume ha origine dai monti del Taigeto e scorre per 82\u00a0km.\nNoto nell'antichit\u00e0 per gli acquitrini paludosi sparsi lungo il suo corso, in cui abbondavano canneti, attraversa la citt\u00e0 di Sparta e ha la sua foce nel golfo della Laconia.\nFu utilizzato storicamente come mezzo di trasporto dagli antichi Spartani in alternativa al porto di Gytheio. \nEurota / \u0395\u03c5\u03c1\u03ce\u03c4\u03b1\u03c2 \u00e8 anche il nome dato dai Tarantini spartani al fiume Galeso come riferito dallo storico Polibio proprio in onore al fiume che scorreva sotto la citt\u00e0 madre Sparta. Taras infatti (odierna Taranto) \u00e8 da sempre stata ritenuta figlia di Sparta.\nFu causa di inondazioni nel 1999 e nel novembre del 2005."}
{"id": "892624", "revid": "59975", "url": "https://it.wikipedia.org/wiki?curid=892624", "title": "Boogie Rock", "text": ""}
{"id": "892627", "revid": "1543377", "url": "https://it.wikipedia.org/wiki?curid=892627", "title": "The Allman Brothers Band", "text": "La Allman Brothers Band \u00e8 stato un gruppo statunitense formatosi a Jacksonville, Florida, tra il 23 e il 26 marzo 1969 attorno ai fratelli Duane e Gregg Allman. Sono considerati i principali inventori del southern rock, genere nato dalla fusione di elementi del blues, del rock, del country e del jazz in generale.\nLa discografia ufficiale comprende dodici album studio, quattordici album live e sedici raccolte. Nel 1995 la Allman Brothers Band \u00e8 entrata a far parte della Rock and Roll Hall of Fame.\nStoria del gruppo.\nDuane e Gregg: gli inizi (1959-1968).\nHoward Duane Allman nasce il 20 novembre 1946 a Nashville, nel Tennessee, seguito, l'8 dicembre 1947, dalla nascita di Gregory Lenoir Allman. Nel 1957, pochi anni dopo l'assassinio del padre, un ex sergente dell'esercito statunitense la famiglia si trasferisce a Daytona Beach, Florida, alla ricerca di migliori condizioni di vita.\nNell'estate del 1959 Duane e Gregg si recano al Nashville Auditorium per vedere il loro primo concerto di rock 'n'roll: si esibivano B.B. King e Jackie Wilson. Ricorda Gregg: \nTornati in Florida, i fratelli iniziano a studiare musica seriamente. Nel 1960 Gregg consegna giornali per permettersi l'acquisto di una chitarra acustica modello Sears. Anni dopo l'acquisto dello strumento, dichiarer\u00e0: \nDuane abbandona la scuola per meglio dedicarsi allo studio della chitarra da autodidatta, mentre Gregg termina il liceo. A partire dal 1961 i fratelli suonano in vari complessi giovanili come chitarristi, e solo nel 1965 formano un proprio gruppo: gli Allman Joys. Questi suonano dal vivo \"cover\" di canzoni come \"I'll Go Crazy\" di James Brown e nel 1966 registrano il loro primo 45 giri proponente una reinterpretazione di \"Spoonful\" di Willie Dixon. Un anno dopo le scarse vendite del vinile e il basso successo riscosso dal gruppo conducono la band ad un inevitabile scioglimento.\nNel 1967 i fratelli formano gli Allman-Act assieme a Paul Hornsby, Johnny Sandlin e Mabron McKinney, che successivamente verr\u00e0 rimpiazzato da Pete Carr. In breve tempo ottengono un'audizione dalla Liberty Records, che li mette sotto contratto e cambia il nome del gruppo in Hour Glass. La band registra due album: l'omonimo \"Hour Glass\", nel 1967, e \"Power of Love\", nel 1968. L'etichetta discografica, interessata quasi esclusivamente alle doti canore di Gregg, esercita uno stretto controllo sullo stile musicale del gruppo. Questo provoca una forte insoddisfazione tra i componenti della band, tanto che si scioglier\u00e0 nel 1968. A causa degli impegni contrattuali, solo Gregg continuer\u00e0 a lavorare per la Liberty Records.\nDurante il suo girovagare per l'Alabama alla ricerca di una nuova band, Duane conosce Dickey Betts e Berry Oakley, all'epoca rispettivamente chitarrista e bassista dei Second Coming, e suona alcuni pezzi con il loro gruppo. In quel periodo collabora inoltre come \"session man\" a fianco di musicisti come Wilson Pickett, Aretha Franklin, Percy Sledge, Boz Scaggs e Herbie Mann.\nLa nascita e l'esordio della Allman Brothers Band (1969-1970).\nIl 23 marzo 1969 a Jacksonville, Butch Trucks, ex batterista dei The 31st of February e da tempo amico dei fratelli Allman, organizza nel suo garage una \"jam session\" tra amici assieme a Duane, Dickey Betts, Berry Oakley, Jay \"Jaimoe\" Johannson e Reese Wynams. Dopo una lunga improvvisazione di oltre tre ore che lascia increduli i partecipanti per la qualit\u00e0 della loro prestazione, i musicisti decidono di unirsi in quella che poco dopo diventer\u00e0 la Allman Brothers Band. Il 24 marzo Duane telefona a Gregg per raccontargli della jam del giorno prima, convincendolo cos\u00ec ad unirsi al gruppo in qualit\u00e0 di cantante, organista e tastierista\u00a0\u2013 Reese Wynams infatti ha rifiutato di unirsi al gruppo. Il 25 marzo Gregg arriva da Los Angeles e quattro giorni dopo la Allman Brothers Band tiene il primo concerto al Jacksonville Beach Coliseum. La formazione del gruppo \u00e8 dunque composta da Gregg Allman al microfono e alle tastiere, Duane Allman e Dickey Betts alle chitarre, Butch Trucks e Jai Johanson alle batterie e Berry Oakley al basso.\nDue settimane dopo vengono messi sotto contratto da Phil Walden che aveva da poco fondato la Capricorn Records assieme al fratello Adam Walden e Frank Fenter.\nLa band si esibisce in numerosi \"live show\" tra cui l'importante Atlanta International Pop Festival del 1969 nel quale, davanti ad oltre 100.000 spettatori, condivide il palco con gruppi come Canned Heat, Creedence Clearwater Revival e Led Zeppelin.\nNel novembre dello stesso anno esce, prodotto da Adrian Barber sotto l'etichetta della Capricorn Records, \"The Allman Brothers Band\", omonimo album di debutto registrato solo due mesi prima negli Atlantic Recording Studios di New York. L'album si piazza al numero 188 della Billboard 200, mentre \"Dreams\", l'unico singolo tratto dall'album, non riesce a classificarsi nella Billboard Hot 100. Il principale autore del disco \u00e8 Gregg Allman: cinque dei sette brani dell'album sono opera sua (gli altri due sono le reinterpretazioni di \"Don't Want You No More\" e \"Trouble No More\"), e tra questi vi \u00e8 anche la celebre \"Whipping Post\", che in seguito diventer\u00e0 una delle \"500 canzoni che hanno formato il rock and roll\" secondo la Rock and Roll Hall of Fame.\nL'accoglienza riservata all'album dalla critica \u00e8 generalmente molto positiva. All Music lo definir\u00e0 un forte, potente disco di blues elettrico con elementi soul.\nDi fatto \"The Allman Brothers Band\" \u00e8 un album blues rock rivisto in chiave hard rock e psichedelica grazie all'utilizzo dell'organo e della chitarra slide, strumenti che diventeranno marchi di fabbrica del gruppo. Da questo disco nasce inoltre una prima versione del southern rock, che in seguito verr\u00e0 arricchito di elementi musicali dagli stessi Allman Brothers e da diverse band che ne faranno il loro marchio di fabbrica, come i Lynyrd Skynyrd.\nIl gruppo intanto continua a esibirsi in giro per gli States con una media di 250 concerti tenuti tra l'inizio del 1969 e la fine del 1970. Nel febbraio 1970 la band si esibisce al Fillmore East; il concerto uscir\u00e0 nel 1996 nell'album \"Fillmore East, February 1970\". Ad aprile gli Allman Bros. suonano invece al Ludlow Garage di Cincinnati; la registrazione del concerto sar\u00e0 il contenuto dell'album ', che uscir\u00e0 nel 1991. Partecipano anche alla seconda edizione dell'Atlanta International Pop Festival, con un pubblico stimato tra i 350.000 e i 500.000 spettatori. Solo nel luglio 2003 uscir\u00e0 ', un doppio album contenente la registrazione dell'esibizione del gruppo.\nTra il febbraio e il luglio dello stesso anno, la band aveva inoltre partecipato alle registrazioni dell'album \"Idlewild South\" tenutesi nei Capricorn Sound Studios di Macon (Georgia) e i Criteria Studios di Miami, Florida. Il disco esce nel mese di settembre, prodotto da Tom Dowd per la Capricorn Records, e riscuote un successo commerciale molto maggiore rispetto al precedente, raggiungendo il numero 38 nella Billboard Charts. Dei singoli estratti dall'LP, \"Revival\" e \"Midnight Rider\" entrano a far parte della Billboard Hot 100, classificandosi rispettivamente al novantaduesimo e al diciannovesimo posto, anche se il singolo \"Midnight Rider\" vedr\u00e0 la luce sul mercato ben due anni dopo l'uscita dell'album. L'album contiene i primi due brani composti da Dickey Betts: il gi\u00e0 citato \"Revival\" e la celebre \"In Memory of Elizabeth Reed\", il primo pezzo strumentale del gruppo dedicato alla defunta Elizabeth Reed Napier sepolta al Rose Hill Cemetery di Macon, luogo dove Dickey Betts era solito scrivere. Eccetto l'unica \"cover\" presente nell'LP, quella di \"Hoochie Choochie Man\" che vede Berry Oakley alla prima ed unica prova da cantante, i restanti brani sono di Gregg Allman.\nDi nuovo, la critica \u00e8 generalmente entusiasta del lavoro svolto dal gruppo ma Duane dichiara di sentirsi frustrato poich\u00e9 in studio la band non riesce ad esprimere le proprie capacit\u00e0 come dal vivo e dunque annuncia l'imminente uscita di un nuovo album \"live\" .\nAlla fine dell'estate viene inoltre registrato \"Layla and Other Assorted Love Songs\", primo e unico album studio dei Derek and the Dominos, che aveva visto la partecipazione di Duane come chitarrista. Grazie alla vicinanza tra Duane e il supergruppo di Eric Clapton, i fratelli Allman, Betts e Oakley della Allman Brothers Band suonano una \"jam\" assieme a Clapton e Bobby Whitlock dei Derek and the Dominos. La \"jam\" verr\u00e0 inclusa vent'anni dopo nel secondo disco di \"\".\nSul finire dell'anno, il 13 dicembre 1970, gli Allman Bros. si esibiscono all'American University di Washington; la registrazione del concerto uscir\u00e0 nel 2002 nel disco \"American University 12/13/70\". Lo stesso mese, \"Layla and Other Assorted Love Songs\" vede la luce sul mercato.\nLa consacrazione del gruppo (1971-1972).\nNelle serate del 12 e 13 marzo 1971 vengono registrati i concerti tenuti dagli Allman Brothers presso il Fillmore East di Bill Graham.\nNove giorni dopo la registrazione del secondo concerto tutti i componenti del gruppo si trovano assieme al loro staff in un ristorante di Jackson, Alabama, quando un poliziotto nota un membro della band apparentemente sotto l'effetto di sostanze stupefacenti. Questo induce l'agente ad effettuare un'indagine e durante questa nota della droga su un sedile dell'auto del gruppo. La band e l'entourage vengono cos\u00ec arrestati per possesso di marijuana ed eroina.\nNel luglio dello stesso anno una parte delle registrazioni dei concerti tenuti il 12 e 13 marzo diventa uno dei primi doppi LP dal vivo della storia: esce infatti \"At Fillmore East\", prodotto nuovamente da Tom Dowd per la Capricorn Records. L'album, che presenta rivisitazioni di classici del blues e canzoni degli stessi Allman Brothers contenenti numerose e lunghe improvvisazioni in stile jazz al loro interno, raggiunge il tredicesimo posto nella Billboard Charts e si afferma subito come uno degli album pi\u00f9 importanti mai registrati dal vivo. Nel 1992 uscir\u00e0 \"The Fillmore Concerts\", contenente l'intera registrazione dei due concerti e nel 2003 sar\u00e0 la volta di ', che proporr\u00e0 nuovo materiale prelevato dalle raccolte ' e \"Dreams\".\nNel maggio 2007 Dickey Betts dir\u00e0 in merito a \"At Fillmore East\":\nNel 2004 l'album \u00e8 stato aggiunto alla National Recording Registry: una lista di registrazioni culturalmente e storicamente importanti che riflettono la vita negli Stati Uniti d'America.\nMalgrado l'ormai forte dipendenza da droghe da parte dei componenti del gruppo, la Allman Brothers Band continua una frenetica attivit\u00e0 \"live\": dal concerto tenutosi il 17 agosto a Boston uscir\u00e0, nel 2007, l'album \"Boston Common, 8/17/71\", mentre dall'esibizione del 19 settembre all'Universit\u00e0 statale di Stony Brook verr\u00e0 ricavato, nel 2003, l'album \"\".\nGli Allman Brothers sono ormai affermati a livello mondiale, ma la tragedia \u00e8 dietro l'angolo. Il 29 ottobre 1971, a Macon, durante un periodo di pausa dalle registrazioni e dalle esibizioni dal vivo, Duane sta guidando la sua motocicletta, una Harley-Davidson Sportster, quando cerca di sorpassare un camion che per\u00f2 gli taglia la strada. Il musicista sbatte la testa contro il retro del veicolo e cade dalla moto, riportando gravi danni fisici. Muore poco dopo, all'et\u00e0 di soli 24 anni. Viene in seguito seppellito nel Rose Hill Cemetery di Macon, lo stesso di Elizabeth Reed Napier.\nL'avvenimento ha un forte impatto sul gruppo, in particolar modo su Gregg. In un'atmosfera di profondo sconforto, ai Criteria Studios di Miami vengono ultimate le registrazioni dell'album \"Eat a Peach\", che esce nel febbraio 1972 prodotto da Tom Down per la Capricorn Records. Il curioso nome dell'album (\"Mangia una pesca\" in italiano) prende spunto da una dichiarazione che Duane aveva fatto qualche giorno prima della sua morte: quando un intervistatore gli aveva chiesto cosa stesse facendo per aiutare la rivoluzione culturale pacifista dell'epoca, egli aveva replicato che tutte le volte che si trovava in Georgia mangiava una pesca in segno di pace. Il disco raggiunge il quarto posto nella Billboard Charts e, dei singoli estratti dall'album, \"Melissa\" e \"One Way Out\" (brano inedito di \"At Fillmore East\") raggiungono l'ottantaseiesimo posto della Billboard Hot 100 mentre \"Ain't Wastin' Time No More\" si piazza al numero settantasette della medesima lista. Oltre ai gi\u00e0 citati brani, \"Eat a Peach\" comprende anche \"Little Martha\", primo e unico brano composto da Duane Allman per il gruppo, e la celebre \"Blue Sky\" di Dickey Betts, dedicata alla futura moglie Sandy \"Bluesky\" Wabegijig e che vede Betts alla prima prova da cantante.\nSempre nel febbraio del 1972 il gruppo si esibisce al Macon City Auditorium e oltre trent' anni pi\u00f9 tardi, nel 2004, usciranno le registrazioni del concerto nell'album \"\".\nIn ottobre la band comincia a registrare l'album \"Brothers and Sisters\" al Capricorn Sound Studios di Macon. Ben lungi dal voler rimpiazzare Duane alla chitarra, il gruppo opta per l'aggiunta di un nuovo tastierista: Chuck Leavell, un musicista blues e jazz.\nDurante le registrazioni dell'album, avviene per\u00f2 una nuova disgrazia. L'11 novembre 1972, a soli tre isolati di distanza dal luogo dell'incidente di Duane, Berry Oakley muore a 24 anni dopo essersi schiantato contro un autobus mentre si trovava alla guida della sua motocicletta.\nIl cambio di stile (1973).\nA maggio gli Allman Brothers suonano al Nassau Coliseum Long Island di New York; il concerto verr\u00e0 inciso nel disco \"\", che uscir\u00e0 nel 2005.\nAi Capricorn Sound Studios, il gruppo aveva nel frattempo terminato le registrazioni di \"Brothers and Sisters\" assieme al nuovo bassista Lamar Williams. L'album esce nell'agosto 1973, prodotto da Johnny Sandlin e la Allman Brothers Band per la Capricorn Records. La morte di Duane aveva reso Betts il leader del gruppo assieme a Gregg; tale cambiamento ne aveva provocato uno anche nelle sonorit\u00e0 della band: rispetto ai precedenti lavori del gruppo, \"Brothers and Sisters\" presenta meno elementi hard rock e psichedelici in favore di un'atmosfera maggiormente orientata al country rock. Il disco, raggiungendo il primo posto della Billboard Hot 100, si rivela il maggiore successo commerciale dell'intera carriera degli Allman Brothers. Due brani di Betts entrano inoltre nella Billboard Singles: \"Ramblin' Man\" si piazza al secondo posto mentre la strumentale \"Jessica\", dedicata da Betts all'omonima figlia da poco nata, raggiunge il sessantacinquesimo posto. Come \"Whipping Post\", anche \"Ramblin' Man\" entra a far parte delle \"500 canzoni che hanno formato il rock and roll\" secondo la Rock and Roll Hall of Fame. Nel 1995 \"Jessica\" vincer\u00e0 un Grammy come migliore canzone rock strumentale.\nPoco dopo l'uscita dell'album la Allman Brothers Band si esibisce davanti a 600.000 spettatori al festival di Watkins Glen, in uno dei concerti con il maggior numero di paganti della storia. L'esibizione del gruppo dura tre ore, seguita poi da quella della Band, della medesima durata, e infine da quella dei Grateful Dead, che offrono ben cinque ore di spettacolo.\nA novembre esce inoltre \"Laid Back\", il primo album solista di Gregg Allman che aveva visto la partecipazione di Butch Trucks, Jai Johanson e Chuck Leavell della Allman Brothers Band.\nLo stesso anno esce inoltre \"Beginnings\", la prima raccolta del gruppo, che include interamente gli album \"The Allman Brothers Band\" e \"Idlewild South\".\nI conflitti e lo scioglimento del gruppo (1974-1976).\nDurante il 1974 Gregg Allman si dedica quasi interamente alla sua carriera solista con il Gregg Allman Tour. Betts, con il supporto di Chuck Leavell e Reese Wynams della Allman Brothers Band, si esibisce invece in un tour personale e registra il suo primo album solista: \"Highway Call\".\nNel giugno 1975, durante le registrazioni dell'album \"Win, Lose or Draw\", Gregg sposa Cherylin Sarkisian LaPierre, meglio conosciuta come Cher. A causa degli impegni matrimoniali buona parte di ci\u00f2 che viene cantato e suonato da Gregg per il nuovo disco viene registrato al Record Plant Studios di Los Angeles, mentre il resto della band registra dall'altra parte del Paese, nei Capricorn Studios di Macon. A causa di impegni personali, i batteristi Butch Trucks e Jai Jamone Johanson vengono inoltre rimpiazzati da Johnny Sandlin e Bill Stewart nella registrazione del brano \"Sweet Mama\". Questo, unito alla forte pubblicit\u00e0 che la stampa esercita sul rapporto tra Gregg e Cher, causa forti tensioni all'interno del gruppo. Il risultato di tutto questo \u00e8 un album poco apprezzato dalla critica ma che vende comunque bene, classificandosi al numero cinque della Billboard Charts. \u00c8 di nuovo Dickey Betts a produrre la maggior parte del materiale: sono sue tre canzoni su sette, tra cui \"Louisiana Lou and Three Card Monty John\", l'unico brano dell'album a classificarsi nella Billboard Hot 100, pi\u00f9 precisamente al settantottesimo posto. I restanti brani sono \"Nevertheless\" e \"Win, Lose or Draw\" di Gregg Allman e le reinterpretazioni di \"Can't Lose What You Never Had\" e \"Sweet Mama\".\nLo stesso anno esce anche la seconda compilation del gruppo: \"The Road Goes on Forever\", contenenti vari brani prelevati dai primi cinque LP della band.\nI contrasti gi\u00e0 presenti nel gruppo raggiungono il loro culmine nel 1976, quando Gregg Allman e alcuni farmacisti di Macon divengono oggetto di indagine federale per un presunto giro di droga. Ad Allman viene offerta l'immunit\u00e0 dai procedimenti giudiziari in cambio della sua testimonianza che \u00e8 stata in parte usata per accusare di spaccio di stupefacenti il farmacista Joe Fuchs e l'organizzatore dei tour del gruppo John \"Scooter\" Herring. Fuchs viene dichiarato colpevole e nel processo di John Herring, Allman asserisce di aver acquistato la droga da questi in ben quindici occasioni. Herring viene infine dichiarato colpevole e condannato a due anni di carcere. Il resto della band \u00e8 indignata dal comportamento tenuto da Allman. Betts decide di formare un nuovo gruppo, i Dickey Betts &amp; Great Southern, mentre Johanson, Leavell e Williams entrano a far parte dei Sea Level in pianta stabile, essendo gi\u00e0 stati componenti del gruppo. La Allman Brothers Band si scioglie cos\u00ec ufficialmente.\nNonostante tutto nel novembre 1976 la Capricorn Records pubblica un nuovo doppio LP dal vivo: \"Wipe the Windows, Check the Oil, Dollar Gas\", che presenta registrazioni di vari brani suonati \"live\" dal gruppo in un periodo di tempo compreso tra il 31 dicembre 1972 e 24 ottobre 1975. L'album non viene particolarmente apprezzato dalla critica e si classifica al numero 75 della Billboard Albums, diventando il secondo minor successo commerciale del gruppo, compilation escluse.\nLa reunion e il nuovo scioglimento (1977-1982).\nNel novembre del 1977, mentre Betts \u00e8 nel pieno delle registrazioni del suo terzo album solista, \"Atlanta's Burning Down\", Gregg telefona a Phil Waden per comunicargli le sue intenzioni di voler riformare la Allman Brothers Band. I due volano a Miami, dove Betts sta lavorando al nuovo album, e parlano della possibilit\u00e0 di riunire la band. Pochi mesi dopo i vecchi componenti del gruppo si riuniscono a Lakeside Park, non lontano da Macon. Riformare la band non \u00e8 per\u00f2 impresa semplice: da quando la Allman Brothers Band si era separata due anni prima, i componenti del gruppo avevano intrapreso percorsi musicali differenti. L'idea aveva per\u00f2 convinto i fondatori del gruppo che, nel luglio del 1978, durante un concerto dei Great Southern, suonano di nuovo insieme per la prima volta da oltre due anni.\nLa Allman Brothers Band viene cos\u00ec ufficialmente riformata da Betts (ora leader del gruppo), Allman, Trucks, Johanson, Dan Toder e David Goldflies. Gli ultimi due sono rispettivamente nuovo chitarrista e nuovo bassista e vanno a rimpiazzare Leavell e Williams, ormai decisi a dedicarsi esclusivamente ai Sea Level.\nNel mese di dicembre il gruppo lavora ai Criteria Studios di Miami sul nuovo album \"Enlightened Rogues\", che vede la luce nel mese di febbraio 1979 ed \u00e8 prodotto da Tom Dowd. Il nome dell'album (traducibile in italiano come \"Ladri Illuminati\") prende spunto dal soprannome che Duane aveva dato al gruppo. Il disco ottiene un buon successo commerciale: si classifica nono nella Billboard Charts ed \u00e8 di nuovo di Betts l'unico singolo a classificarsi nella Billboard Hot 100: si tratta di \"Crazy Love\", che raggiunge la ventinovesima posizione. La critica lo valuta generalmente come un buon disco: All Music lo definisce l'album migliore del gruppo dai tempi di \"Brothers and Sisters\".\nDopo l'uscita dell'album l'interesse precedentemente formatosi intorno alla riunione del gruppo comincia a svanire: il southern rock passa ormai di moda e la Capricorn Records fallisce poco tempo dopo. La Allman Brothers Band firma allora per la Arista Records.\nCon la nuova etichetta gli Allman Brothers registrano due nuovi album. Il primo \u00e8 \"Reach for the Sky\", registrato interamente nel maggio 1980 ai Pyramid Eye Recording Studio di Lookout Mountain (Tennessee). L'album esce tre mesi dopo, prodotto da Mike Lawler e Johnny Cobb, e si piazza al numero ventisette della Billboard Charts, mentre la critica non apprezza particolarmente il lavoro. Sono ben sei su otto i brani di Betts, definito da Rolling Stone Magazine il leader incontrastato del gruppo. Solo il singolo \"Angeline\" si classifica nella Billboard Hot 100, arrivando al cinquantottesimo posto.\nDopo l'uscita del disco, Johanson viene licenziato dal gruppo a causa di problemi professionali e personali di varia natura. Il gruppo decide allora di sostituirlo con David \"Frankie\" Toler, che aveva gi\u00e0 militato nella Gregg Allman Band, e aggiunge Mike Lawler alle tastiere.\nCon questa formazione il gruppo registra l'album \"Brothers of the Road\" agli studi Young'un Sound di Nashville. Il disco esce nell'agosto 1981, cinque mesi dopo la sua registrazione, e si classifica quarantaquattresimo nella Billboard Charts. L'unico singolo dell'album a piazzarsi nella Billboard Hot 100 \u00e8 \"Straight from the Heart\" di Betts che raggiunge il picco dell'undicesimo posto.\nA questo punto il southern rock ha fatto definitivamente il suo corso ed il gruppo \u00e8 praticamente a corto di idee, tanto che nel gennaio 1982 la Allman Brothers Band finisce inevitabilmente per sciogliersi nuovamente.\nIl revival (1989-2014).\nGi\u00e0 da tempo Betts avrebbe voluto risuonare con Gregg; l'occasione si presenta nel 1989: in risposta alla popolarit\u00e0 riscossa dalla raccolta \"Dreams\", la Allman Brothers Band si riunisce. Warren Haynes (chitarra e voce), Allen Woody (basso) e Johnny Neel (armonica e tastiere) della Dickey Betts Band si uniscono a Gregg, Betts, Trucks e Johanson, nuovamente batterista del gruppo. Neel abbandoner\u00e0 il gruppo circa un anno dopo.\nLa nuova formazione firma per la Epic Records e nell'aprile 1990 registra l'album \"Seven Turns\" ai Criteria Studios. L'album esce sei mesi dopo, ricevendo generalmente recensioni positive dalla critica e si classifica al numero 53 della Billboard Charts. Nessun singolo estratto dall'album riesce invece a raggiungere la Billboard Hot 100 ma sono invece ben tre i singoli a classificarsi nella Mainstream Rock Songs: \"Good Clean Fun\", \"Seven Turns\" e \"It Ain't Over Yet\" raggiungono rispettivamente le posizioni numero uno, numero dodici e numero ventisei.\n\u00c8 poi la volta dell'album \"Shades of two Worlds\", registrato nell'aprile 1991 e uscito nel luglio dello stesso anno. Il disco ottiene un discreto successo di vendite piazzandosi al numero 85 della Billboard Charts e viene accolto positivamente dalla critica. Betts e Haynes firmano la maggior parte delle tracce presenti nell'album ma \u00e8 la collettiva \"End of the Line\" a classificarsi nella Mainstream Rock Songs, pi\u00f9 precisamente al numero due.\nNel dicembre 1991 e nel marzo 1992 viene registrato un nuovo album \"live\": ', che vede la luce poco dopo e raggiunge il numero 80 nella Billboard Charts. Questo propone brani estratti principalmente dai primi album del gruppo e dai pi\u00f9 recenti \"Seven Turns\" e \"Shades Of The Two Worlds\". L'album ha inoltre la peculiarit\u00e0 di essere stato registrato principalmente tramite l'impiego di strumenti acustici, aspetto che conferisce al disco una sonorit\u00e0 raramente utilizzata dagli Allman Brothers. Tre anni dopo arriva ' (numero 88 nella Billboard) che ripropone una versione \"unplugged\" di alcuni storici brani del gruppo.\nNel gennaio 1994 ai BR Ranch Studios di Jupiter, Florida, viene registrato l'album \"Where It All Begins\" (numero 45 nella Billboard) che vede i singoli \"Back Where It All Begins\" e \"No One to Run With\" apparire ai numeri 29 e 7 della Mainstream Rock Songs.\nNel 1997 Warren Haynes e Allen Woody abbandonano il gruppo per dedicarsi interamente alla loro band: i Gov't Mule. Vengono rimpiazzati da Oteil Burbridge (basso), Marc Qui\u00f1ones (percussioni) e Jack Pearson (chitarra), che due anni dopo verr\u00e0 a sua volta sostituito da Derek Trucks, nipote di Butch Trucks. Con questa formazione, il gruppo registra nel marzo del 2000 il nuovo album \"live\" \"Peakin' At The Beacon\" che vede la luce nel novembre dello stesso anno. Ma l'avvenimento pi\u00f9 importante del 2000 rappresenta l'uscita di scena dell'allora leader Dickey Betts che abbandona il gruppo a causa delle sue idee riguardanti la band, fortemente in contrasto quelle di Gregg Allman.\nIn un'intervista Gregg dichiarer\u00e0 in merito:\nDopo l'abbandono di Betts, Haynes rientra nel gruppo. Con la nuova formazione, nel frattempo mai pi\u00f9 mutata, il gruppo ha registrato un nuovo album: \"Hittin' the Note\", definito da Gregg come il miglior disco realizzato in studio dai tempi di \"Eat a Peach\". L'album raggiunge inoltre la posizione numero 37 della Billboards Chart e della Top Internet Albums.\nNel 2004 \u00e8 la volta dell'ultimo disco registrato dal gruppo: si tratta del \"live\" \"One Way Out\".\nIl 27 maggio 2017 scompare Gregg Allman."}
{"id": "892631", "revid": "107369649", "url": "https://it.wikipedia.org/wiki?curid=892631", "title": "Gran Premio di Svizzera 1982", "text": "Il Gran Premio di Svizzera 1982 \u00e8 stata la quattordicesima prova della stagione 1982 del Campionato mondiale di Formula 1. Si \u00e8 corsa domenica 29 agosto 1982 sul Circuito di Digione, in Francia. La gara \u00e8 stata vinta dal finlandese Keke Rosberg su Williams-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo il francese Alain Prost su Renault e l'austriaco Niki Lauda su McLaren-Ford Cosworth.\nVigilia.\nSviluppi futuri.\nAlain Prost venne confermato dalla Renault anche per la stagione e ottenne la possibilit\u00e0 di porre un veto alla scelta dell'altro pilota della scuderia. La Williams invece non conferm\u00f2 l'impiego, per la stagione successiva, di Derek Daly.\nAspetti tecnici.\nL'Arrows fece esordire il modello A5, affidato al solo Marc Surer.\nAspetti sportivi.\nDopo la tragedia alla 24 Ore di Le Mans del 1955, la Svizzera viet\u00f2 le gare automobilistiche sul proprio territorio. Il Gran Premio di Svizzera venne riproposto solo nel 1975 con una gara fuori dal calendario iridato. Si aggir\u00f2 il divieto facendo correre le vetture sul Circuito di Digione, in territorio francese. Lo stesso accadde nel 1982, questa volta per\u00f2 la gara rientr\u00f2 nel calendario ufficiale. Il circuito aveva gi\u00e0 ospitato quattro edizioni del Gran Premio di Francia, tra il 1974 e il 1981. Fu comunque l'ultima edizione per questo gran premio.\nDopo il gran premio d'Austria si tennero dei test sulla pista di Monza, ai quale assistette un pubblico di oltre 30.000 persone. Il pi\u00f9 rapido, il primo giorno, fu Patrick Tambay della Ferrari, che ottenne 1'32\"29, tempo molto pi\u00f9 basso di quello ottenuto da Ren\u00e9 Arnoux nelle qualifiche del Gran Premio d'Italia 1981 (1'33\"467). Il giorno seguente tale limite venne ancora abbassato, ma da Alain Prost su Renault, che ottenne 1'31\"47.\nLa Scuderia Ferrari affront\u00f2 questa gara ancora con una sola vettura, affidata a Patrick Tambay. Il francese soffriva per dei dolori muscolari di natura reumatica, tanto che non pot\u00e9 collaudare la monoposto. Tambay aveva subito uno schiacciamento tra la sesta e la settima vertebra che, abbassandosi, aveva coinvolto il nervo radiale del braccio destro. La Ferrari, che gi\u00e0 schierava una sola vettura, cerc\u00f2 di contattare qualche pilota: vennero associati alla casa italiana Alan Jones e Mario Andretti.\nQualifiche.\nResoconto.\nNella prima giornata di prove ufficiali il tempo migliore venne fatto segnare da Alain Prost, in 1'01\"380. Prost precedette il suo compagno di scuderia Ren\u00e9 Arnoux di 360 millesimi; il terzo, Niki Lauda, chiuse a oltre un secondo e mezzo dal tempo di Prost. Questo posizionamento per\u00f2 dimostr\u00f2 la maggior competitivit\u00e0 delle gomme Michelin, visto che l'austriaco non disponeva di una vettura a motore turbo ma poteva sopravanzare le Brabham-BMW. Patrick Tambay, ancora dolorante, affront\u00f2 la sessione con uno speciale collare, ma chiuse solo col nono tempo.\nIl ferrarista non prese parte alle qualifiche del sabato, in quanto, dopo le libere del mattino, decise di rientrare in albergo per riposarsi. Prost mantenne il primato nella graduatoria, conquistando la sua sesta \"pole position\" nel mondiale. In seconda fila Riccardo Patrese riusc\u00ec a bruciare Niki Lauda (che non scese in pista convinto dell'impossibilit\u00e0 di migliorarsi), mentre la terza fila venne ottenuta da Andrea De Cesaris e Nelson Piquet.\nRisultati.\nI risultati delle qualifiche furono i seguenti:\nGara.\nResoconto.\nPatrick Tambay diede definitivamente \"forfait\": la Ferrari perci\u00f2 non schier\u00f2 nessuna monoposto in gara. Questo Gran Premio risulta quindi l'ultimo, a non vedere alcuna Ferrari al via, cosa che avviene per la 18\u00aa ed ultima volta nella storia della Formula 1.\nAl via Ren\u00e9 Arnoux prese il comando seguito da Alain Prost, Riccardo Patrese, Niki Lauda e Keke Rosberg. Gi\u00e0 alla fine del primo giro Prost super\u00f2 Arnoux sul breve rettilineo, mentre Nelson Piquet scavalc\u00f2 sia Rosberg e Lauda, portandosi al quarto posto.\nIl brasiliano, al quarto giro, super\u00f2 anche il compagno di scuderia Patrese, e si mise all'inseguimento delle due Renault: anche un'uscita di pista non ne condizion\u00f2 la gara, che pot\u00e9 cos\u00ec proseguire. Si fece avanti anche Rosberg che super\u00f2 prima Lauda poi lo stesso Patrese, ponendosi cos\u00ec dietro al brasiliano della Brabham.\nNelson Piquet, che sfruttava la strategia del rifornimento in gara, si avvicin\u00f2 e pass\u00f2 Arnoux al giro 11. Il rifornimento giunse al giro 40: dur\u00f2 14 secondi, tanto da consentire a Piquet di rientrare al quinto posto, dietro alle due Renault, a Rosberg e a Lauda, ma davanti a Patrese. La McLaren dell'austriaco per\u00f2 soffriva di forti vibrazioni all'anteriore, dovute a un cerchione sbilanciato, che costrinsero Lauda a rinunciare a spingere per superare il finlandese.\nAl giro 51 Rosberg sfior\u00f2 la collisione al momento del doppiaggio dell'Alfa Romeo di Andrea De Cesaris, che prese parte alla gara in non perfette condizioni fisiche a causa di una tonsillite. Il finlandese, due giri dopo, pass\u00f2 Arnoux, ponendosi secondo. Il francese rientr\u00f2 poco dopo ai box, ove effettu\u00f2 un rabbocco di carburante: la sua Renault non disponeva pi\u00f9 di un motore performante, col transalpino convinto che ci\u00f2 dipendesse da una mancanza di benzina. Poco dopo per\u00f2 Arnoux fu costretto all'abbandono per un guasto all'iniezione.\nNel corso degli ultimi giri Keke Rosberg si avvicin\u00f2 anche al battistrada Prost (che ruppe una \"minigonna\" a due giri dal termine), e fu capace di passare al penultimo passaggio. All'arrivo il direttore di corsa non sventol\u00f2 subito la bandiera a scacchi ma solo dopo un giro e le insistenze della Wiliams.\nPer il finlandese fu la prima vittoria valida per il mondiale di Formula 1 (aveva per\u00f2 gi\u00e0 vinto il BRDC International Trophy 1978 gara non titolata), primo pilota del suo Paese a compiere l'impresa, e settantaduesimo nella storia del mondiale. Fu la terza gara di fila che veniva vinta da un pilota che mai prima era riuscito ad aggiudicarsi una gara iridata, e fu anche la nona gara di fila in cui vinceva un pilota differente.\nRisultati.\nI risultati del gran premio furono i seguenti:"}
{"id": "892649", "revid": "115755027", "url": "https://it.wikipedia.org/wiki?curid=892649", "title": "Soggettivit\u00e0 tributaria", "text": "La soggettivit\u00e0 tributaria \u00e8 la posizione giuridica in cui si trovano i soggetti coinvolti nella vicenda tributaria. Si distinguono pertanto:\nEntrambe sono individuate dalla legge, che individua altres\u00ec il nesso che intercorre tra queste due situazioni e il presupposto d'imposta.&lt;br&gt;\nIl rapporto che intercorre tra queste due situazioni soggettive \u00e8 il rapporto d'imposta, che (secondo le opinioni dottrinali e prevalenti) non coincide con il concetto civilistico di rapporto obbligatorio.\nLa soggettivit\u00e0 tributaria attiva.\nSolitamente, la soggettivit\u00e0 attiva fa capo all'ente impositore (o a soggetti ausiliari di esso) e si sostanzia nella cd. funzione tributaria, che \u00e8 funzione pubblica di esercizio della potest\u00e0 impositiva amministrativa, comprendente il potere di accertare e riscuotere i tributi secondo una data sequenza di atti costituenti il procedimento impositivo. &lt;br&gt;\nLa soggettivit\u00e0 attiva pu\u00f2 nascere:\nAnche il contribuente, che di regola \u00e8 il soggetto passivo del rapporto tributario, pu\u00f2 essere titolare di situazioni attive: si pensi al credito d'imposta previsto da varie normative quali quella relativa all'IVA e all'IRES. Le norme vigenti operano con diversi meccanismi (detrazione, rimborso, compensazione).\nLa soggettivit\u00e0 tributaria passiva.\nPossono essere soggetti passivi del tributo:\nLa soggettivit\u00e0 passiva \u00e8 una posizione alquanto complessa, in quanto comprende:\nComplessivamente, tutti i suddetti obblighi (di fare e di dare) del contribuente sono finalizzati a realizzare l'interesse pubblico del creditore.\nI soggetti passivi diversi dal contribuente.\n\"Propter utilitatem fisci\" (\"a beneficio del Tesoro\") la legge pu\u00f2:\nLa dottrina ha individuato la categoria del \"soggetto passivo del solo accertamento\", facendovi rientrare quei soggetti che sono tenuti solo alla dichiarazione d'imposta e soggiacciono all'accertamento, ma non sono tenuti al pagamento.&lt;br&gt;\n\u00c8 il caso delle societ\u00e0 di persone, in cui i veri soggetti passivi sono i soci (che realizzano il presupposto, percependo una quota del reddito), accanto ai quali si pone la societ\u00e0 stessa che \u00e8 tenuta a presentare la dichiarazione (adempimento a rilevanza tributaria). In capo alla societ\u00e0, solo l'accertamento si svolge in maniera unitaria, tant'\u00e8 che essa \u00e8 obbligata a tenere le scritture contabili e ad assumere la veste di sostituto d'imposta in ordine alle somme erogate ai soci.\nQuanto al punto \"sub\" 3), gli obblighi imposti ai terzi non fanno venir meno la responsabilit\u00e0 del vero soggetto passivo del tributo. Si pensi al cancelliere di tribunale, cui la legge impone di inviare le sentenze e gli altri provvedimenti giurisdizionali all'Ufficio del Registro, ma non anche di corrispondere il relativo tributo (cfr. art. 19 del d.P.R. n. 642 del 1972), a differenza della sostituzione tributaria che prevede al contrario anche il pagamento dell'imposta in luogo di altri."}
{"id": "892650", "revid": "709565", "url": "https://it.wikipedia.org/wiki?curid=892650", "title": "Salme (mitologia)", "text": "Nella mitologia estone Salme \u00e8 la sorella di Linda (la sposa di Kalev e madre di Kalevipoeg) e figlia di una vedova del paese di \"L\u00e4\u00e4ne\" citata nel poema epico Kalevipoeg scritto da Friedrich Reinhold Kreutzwald verso la met\u00e0 del XIX\u00b0 secolo.\nStoria.\nNacque da un pulcino che la madre aveva trovato al pascolo assieme ad un uovo ed un corvo. \nLa mattina in cui il pulcino prese le sue sembianze, l'uovo si trasform\u00f2 in sua sorella Linda, mentre il corvo divent\u00f2 una piccola serva per aiutare in casa.\nQuando Salme crebbe ebbe otto spasimanti ma li rifiut\u00f2 tutti, compreso il figlio della luna ed il figlio del sole, fino all'arrivo del figlio delle stelle e primogenito della Stella Polare e persona che scelse di sposare.\nLe nozze vennero celebrate dopo che lo spasimante fu accomodato e fu rifocillato il suo seguito, la sposa venne preparata dalla Signora dei Pascoli e dalle sue figlie, ma dopo il matrimonio di entrambi i personaggi non si seppe pi\u00f9 nulla e non compaiono pi\u00f9 nella saga estone."}
{"id": "892652", "revid": "767487", "url": "https://it.wikipedia.org/wiki?curid=892652", "title": "Darryl Jones", "text": "Jones, originario di Chicago, si un\u00ec al gruppo di Miles Davis nel 1983. Con Davis incise \"Decoy\" e \"You're Under Arrest\". Altre sue importanti collaborazioni di quegli anni furono quelle con gli Headhunters di Herbie Hancock, Mike Stern, John Scofield, Steps Ahead, Peter Gabriel, Madonna, Cher, Eric Clapton, Sting (col quale ha contribuito alla realizzazione del primo disco solista dell'ex The Police) e Joan Armatrading.\nJones ha suonato con i Rolling Stones da quando Bill Wyman lasci\u00f2 il gruppo nel 1992, accreditato come collaboratore e non come membro del gruppo. Utilizza un modello di basso Lakland realizzato appositamente per lui."}
{"id": "892654", "revid": "228587", "url": "https://it.wikipedia.org/wiki?curid=892654", "title": "Prefetto (ordinamento italiano)", "text": "Il prefetto, nell'ordinamento amministrativo italiano, \u00e8 un organo monocratico dello Stato, rappresentante del governo territoriale di province e citt\u00e0 metropolitane, preposto a un ufficio denominato \"prefettura-ufficio territoriale del governo\", dipendente dal Ministero dell'Interno.\nStoria.\nEpoca pre-unitaria.\nLa figura del prefetto venne introdotta in Italia durante il dominio napoleonico, con decreto del 6 maggio 1802, quale sistema di organizzazione dei poteri locali piramidale-gerarchico, che rispecchiava quello francese: il territorio era ripartito in dipartimenti, distretti, cantoni (a soli fini elettorali) e comuni.\nAl dipartimento era preposto un prefetto, nominato dal ministro dell'interno, al distretto un sottoprefetto e al comune il sindaco, che era al contempo organo esponenziale dell'ente e delegato del Governo (secondo un modello vigente ancora oggi in Francia, in Italia e in altri Paesi con ordinamento giuridico \"latino\").\nIl prefetto era affiancato da due luogotenenti (uno per gli affari amministrativi, e l'altro per gli affari legali e di polizia) e da un segretario generale che formavano il consiglio di prefettura.\nCon la caduta di Napoleone e la restaurazione dei precedenti ordinamenti monarchici, il nuovo sistema di organizzazione amministrativa fu generalmente mantenuto, essendosi rivelato efficiente. Cos\u00ec fece anche il Regno di Sardegna che, con la legge comunale e provinciale n. 3702 del 1859, divise il territorio in province con a capo un governatore provinciale, circondari sotto guardia a degli intendenti e comuni con a capo il sindaco; grazie al regio decreto n. 250 del 1861 la denominazione del governatore provinciale fu mutata in prefetto e quella dell'intendente in sotto-prefetto.\nRegno d'Italia.\nCon l'Unit\u00e0 d'Italia del 1861, la legislazione piemontese fu poi estesa a tutto il territorio nazionale con la legge 20 marzo 1865, n. 2248, allegato A. Secondo l'art. 3 di detta legge: \"Il Prefetto rappresenta il potere esecutivo in tutta la provincia; esercita le attribuzioni a lui demandate dalle leggi, e veglia sul mantenimento dei diritti dell'autorit\u00e0 amministrativa elevando, ove occorra, i conflitti di giurisdizione ...; provvede alla pubblicazione ed alla esecuzione delle leggi; veglia sull'andamento di tutte le Pubbliche Amministrazioni, ed in caso d\u00b4urgenza fa i provvedimenti che crede indispensabili nei diversi rami del servizio; sopraintende alla pubblica sicurezza, ha il diritto di disporre della forza pubblica, e di richiedere la forza armata; dipende dal ministro dell'Interno, e ne esegue le istruzioni\".\nInoltre il prefetto presiedeva la \"deputazione provinciale\", organo corrispondente all'attuale giunta provinciale, presidenza che perse nel 1889 per assumere quella della \"giunta provinciale amministrativa\".\nL'ampiezza dei poteri attribuiti dalla norma \u00e8 illuminante sui motivi per i quali, in tutto il periodo cosiddetto liberale della storia unitaria italiana, la figura del prefetto rivest\u00ec una primaria importanza, tanto che Gaetano Salvemini defin\u00ec questo periodo \"prefettocrazia\" e un giurista dell'epoca (Giuseppe Saredo) ebbe a dire: \u00abOgni prefetto \u00e8 un ministro nella provincia che governa\u00bb.\nD'altra parte, sebbene mai sancito ufficialmente, si riteneva che il prefetto avesse, tra gli altri obblighi, quello di guadagnarsi l'appoggio dei poteri e dei notabili locali. Infatti, \"con Giolitti, \u00abprincipe dei burocrati\u00bb, e personaggi come Carlo Schanzer e Alberto Pironti nelle posizioni chiave, il prefetto giolittiano aggiunse alla sua vecchia qualit\u00e0 di fedele esecutore degli interessi nazionali quella di avvocato autorevole degli interessi locali\".\nI prefetti erano nominati e trasferiti con decreto reale, su deliberazione del Consiglio dei ministri adottata su proposta del ministro dell'Interno. Il Governo poteva assumere tali decisioni con la pi\u00f9 ampia discrezionalit\u00e0, anche perch\u00e9 nessun requisito era prescritto per la nomina.\nFino alla fine del XIX secolo alcuni prefetti, specie quelli dei capoluoghi pi\u00f9 importanti, erano scelti tra eminenti uomini politici (i cosiddetti \"prefetti politici\") mentre quelli delle sedi minori erano solitamente funzionari provenienti dalla carriera prefettizia (consiglieri di prefettura o sotto-prefetti) ed erano perci\u00f2 detti prefetti amministrativi o \"di carriera\". L'uso di nominare prefetti politici si ridusse notevolmente a partire dall'inizio del secolo XX. Secondo l'art. 33 n. 17 dello Statuto albertino i prefetti, dopo sette anni dalla nomina, potevano essere nominati senatori e poteva accadere che un prefetto continuasse a svolgere le sue funzioni anche dopo la nomina alla camera alta.\nEpoca fascista.\nL'art. 3 del Regio decreto 1 del 1927 soppresse le sottoprefetture e ne trasfer\u00ec le attribuzioni alle prefetture.\nIn epoca fascista i prefetti furono uno degli strumenti di cui si avvalse Mussolini per la politica di centralizzazione e rafforzamento del potere esecutivo. Il ruolo del prefetto fu, quindi, ulteriormente rafforzato e il regime si serv\u00ec di istituti quali il collocamento a riposo per ragioni di servizio o il collocamento a disposizione allo scopo di allontanare i prefetti sgraditi.\nD'altra parte, se non manc\u00f2 il ricorso alla nomina di prefetti politici, tratti dalle file del Partito Nazionale Fascista (dei 332 prefetti nominati nel ventennio, 102 erano di provenienza politica), nel 1937 fu stabilito il limite, tuttora in vigore, di 2/5 dei posti in organico per la nomina dei prefetti non di carriera, con l'intento di arginare le pressioni provenienti dal partito per l'occupazione dei posti prefettizi.\nA livello provinciale non furono infrequenti le tensioni tra i prefetti e i massimi dirigenti locali del PNF, i segretari federali (pi\u00f9 noti come \"federali\"), sebbene una circolare di Mussolini del 1927 avesse ribadito che il prefetto doveva considerarsi la prima autorit\u00e0 locale. Tali contrasti vennero risolti dal duce solo durante la Repubblica Sociale Italiana, allorquando trasform\u00f2 la carica prefettizia in quella del Capo della Provincia alla quale, sul modello di quella del Capo del Governo, ogni altra figura amministrativa o partitica avrebbe dovuto sottoporsi. Tale riforma tuttavia, essendo stata emanata da un governo illegittimo operante su solo una parte del territorio nazionale, non entr\u00f2 mai stabilmente nell'ordinamento giuridico, e decadde automaticamente \"ab initio\" al momento della Liberazione.\nEpoca repubblicana.\nLa Costituzione repubblicana del 1948 non nomina in alcun articolo il prefetto, perch\u00e9 in seno all'Assemblea costituente non si raggiunse l'accordo circa il mantenimento di questa figura, mentre aveva previsto un organo per certi versi analogo a livello regionale: il commissario del governo. Anche i commissari del governo erano tratti dalla carriera prefettizia, anzi, secondo una prassi invalsa, la titolarit\u00e0 dell'ufficio fu attribuita allo stesso prefetto del capoluogo regionale. Il commissario del governo \u00e8 stato soppresso dalla riforma costituzionale del 2001, che ha attribuito alcune delle sue funzioni al prefetto del capoluogo di regione, in qualit\u00e0 di rappresentante dello Stato per i rapporti con il sistema delle autonomie.\nGi\u00e0 Luigi Einaudi - che defin\u00ec i prefetti come la lue [\"sic\"] della Repubblica - in un articolo dal titolo \"Via il Prefetto!\", pubblicato nel 1944 sotto lo pseudonimo di Junius, analizzando la realt\u00e0 accentratrice dello Stato italiano, modellato su quello francese, aveva proposto l'abolizione dei prefetti.\nNegli anni successivi il dibattito sull'opportunit\u00e0 di mantenere questa figura prosegu\u00ec, con le voci contrarie provenienti per lo pi\u00f9 da parti politiche avverse al centralismo: movimenti e partiti autonomisti ma anche di estrema sinistra.\nCon le grandi riforme del sistema amministrativo italiano degli anni novanta del XX secolo, la figura trov\u00f2 la sua conferma definitiva, con l'inserimento organico nel nuovo sistema organizzativo dello Stato, pure a fronte di una forte enfasi sul \"federalismo\".\nAllora il prefetto, una figura carica di ricordi e significati centralisti se non autoritari, divenne un \"ambasciatore in Patria\", cio\u00e8 il referente dello Stato in una periferia sempre pi\u00f9 autonoma rispetto al centro.\nOggi, pur avendo perso il potere che ricopriva durante il Regno d'Italia, il prefetto \u00e8 rimasto un punto di riferimento istituzionale, anche sotto il profilo della tutela dei diritti di cittadinanza e della legalit\u00e0, e interviene di fronte a problemi gravi o calamit\u00e0 naturali, spesso a prescindere dalle competenze formali.\nNegli anni pi\u00f9 recenti \u00e8 altres\u00ec emersa la tendenza a sottolineare lo spirito di corpo anche attraverso l'adozione di simboli formali, come il \"distintivo\" e il riconoscimento ecclesiastico di un santo patrono: sant'Ambrogio, che fu \"praefectus\" dell'Impero Romano e si celebra il 7 dicembre. Si possono ricordare anche le celebrazioni del bicentenario dell'istituto prefettizio nel 2002, la prassi ormai consolidata della presentazione al Presidente della Repubblica dei consiglieri neoassunti al termine del periodo di prova, e la presenza pressoch\u00e9 costante dello stesso Presidente all'inaugurazione dell'anno accademico della Scuola superiore dell'Amministrazione dell'Interno.\nAttribuzioni.\nIl prefetto dipende gerarchicamente dal ministro dell'Interno, ma il Presidente del Consiglio dei ministri e gli altri ministri, nell'esercizio del potere di indirizzo politico-amministrativo, possono emanare apposite direttive ai prefetti. Il prefetto \u00e8 a capo di un ufficio complesso che fino al 1999 era denominato prefettura; l'art. 11 del D. Lgs. n. 300/1999 ne ha mutato il nome in \"ufficio territoriale del Governo\" (UTG); il nome \u00e8 stato ulteriormente cambiato dall'art. 1 del D. Lgs. n. 29/2004 in prefettura - ufficio territoriale del Governo. A ciascuno di questi uffici sono assegnati vice prefetti e vice prefetti aggiunti, preposti alle unit\u00e0 organizzative in cui si articolano (ufficio di gabinetto, aree funzionali, ecc.); inoltre, a un vice prefetto (detto vice prefetto vicario) sono attribuite le funzioni vicarie del prefetto.\nLa prefettura - ufficio territoriale del Governo \u00e8 organo periferico del Ministero dell'Interno, ma svolge funzioni di rappresentanza generale del governo sul territorio. Secondo l'art. 11 del D. Lgs. n. 300/1999 la prefettura-UTG, ferme restando le proprie funzioni (attribuite nel tempo da molteplici norme di legge), assicura l'esercizio coordinato dell'attivit\u00e0 amministrativa degli uffici periferici dello Stato e garantisce la leale collaborazione di tali uffici con gli enti locali. Nell'esercizio di queste funzioni di coordinamento, il prefetto pu\u00f2 richiedere ai responsabili delle strutture amministrative periferiche dello Stato l'adozione di provvedimenti volti a evitare un grave pregiudizio alla qualit\u00e0 dei servizi resi alla cittadinanza, anche ai fini del rispetto della leale collaborazione con le autonomie territoriali. Inoltre, nel caso non vengano assunte nel termine indicato le necessarie iniziative, il prefetto, previo assenso del ministro competente per materia, pu\u00f2 provvedere direttamente, informandone preventivamente il Presidente del Consiglio dei ministri.\nNell'esercizio delle predette funzioni di coordinamento il prefetto \u00e8 coadiuvato da una \"conferenza provinciale permanente\", da lui presieduta e composta dai responsabili di tutte le strutture amministrative periferiche dello Stato che svolgono la loro attivit\u00e0 nella provincia nonch\u00e9 da rappresentanti degli enti locali. Il prefetto titolare della prefettura-ufficio territoriale del governo nel capoluogo della regione \u00e8 altres\u00ec coadiuvato da una conferenza permanente composta dai rappresentanti delle strutture periferiche regionali dello Stato, alla quale possono essere invitati i rappresentanti della regione.\nQuale autorit\u00e0 provinciale di pubblica sicurezza, il prefetto ha la responsabilit\u00e0 generale dell'ordine e della sicurezza pubblica nella provincia, e sovraintende all'attuazione delle direttive emanate in materia; assicura unit\u00e0 di indirizzo e coordinamento dei compiti e delle attivit\u00e0 degli ufficiali e agenti di pubblica sicurezza; dispone della forza pubblica e delle altre forze eventualmente poste a sua disposizione e ne coordina le attivit\u00e0 (art. 13 della L. 121/1981).\nNello svolgimento di queste funzioni \u00e8 affiancato da un organo ausiliario consultivo, il \"Comitato provinciale per l'ordine e la sicurezza pubblica\". Fino alla riforma prevista dalla legge n. 121/1981 dal prefetto dipendeva gerarchicamente il questore.\nUn ruolo importante \u00e8 rivestito dal prefetto per quel che riguarda i rapporti tra Stato e autonomie locali, di cui assicura il regolare funzionamento: pu\u00f2 sospendere temporaneamente dal loro ufficio i sindaci, i presidenti delle province, i presidenti di consorzi e comunit\u00e0 montane, i consiglieri, gli assessori e i presidenti dei consigli circoscrizionali quando compiano atti contrari alla Costituzione o per gravi e persistenti violazioni di legge o per gravi motivi di ordine pubblico, in attesa che il Ministro dell'interno disponga la loro rimozione, se sussistono motivi di grave e urgente necessit\u00e0; pu\u00f2 avviare la procedura per lo scioglimento del consiglio comunale o provinciale e l'invio di un commissario e, nell'attesa del decreto di scioglimento, sospendere il consiglio stesso; pu\u00f2 inoltre disporre ispezioni per accertare il regolare funzionamento dei servizi di competenza del sindaco quale ufficiale del governo e, ove il sindaco o chi ne esercita le funzioni non adempia ai relativi compiti, pu\u00f2 nominare un commissario per l'adempimento delle funzioni stesse. Le funzioni di \"commissario straordinario\", presso gli enti locali (province, comuni, aziende sanitarie, ecc.) i cui organi di governo sono stati sciolti, sono svolte da funzionari della carriera prefettizia.\nIl prefetto ha responsabilit\u00e0 anche in materia di Protezione civile. Infatti, secondo l'art. 14 legge 24 febbraio 1992, n. 225, predispone il piano per fronteggiare l'emergenza su tutto il territorio della provincia e ne cura l'attuazione, assume la direzione unitaria dei servizi di emergenza da attivare a livello provinciale, coordinandoli con gli interventi dei sindaci dei comuni interessati, e adotta tutti i provvedimenti necessari ad assicurare i primi soccorsi.\nSecondo l'art. 54 del D. Lgs. n. 267/2000 (Testo unico delle leggi sull'ordinamento degli enti locali) il prefetto ha il potere di adottare, con atto motivato e nel rispetto dei principi generali dell'ordinamento giuridico, provvedimenti contingibili e urgenti al fine di prevenire ed eliminare gravi pericoli che minacciano l'incolumit\u00e0 pubblica e la sicurezza urbana, ove non vi provveda il sindaco. Analoghi provvedimenti possono essere adottati dal prefetto, in caso di urgenza o grave necessit\u00e0 pubblica, se indispensabili per la tutela dell'ordine pubblico e della sicurezza pubblica (art. 2 del regio decreto n. 773/1931, Testo unico delle leggi di pubblica sicurezza), nonch\u00e9 nell'ambito delle funzioni di protezione civile quando, a seguito della dichiarazione dello stato di emergenza, opera quale delegato del presidente del Consiglio dei ministri o del Ministro per il coordinamento della protezione civile (art. 14 della legge n. 225/1992).\nTra gli altri compiti, il prefetto svolge attivit\u00e0 di mediazione nelle vertenze di lavoro e di garanzia dei servizi pubblici essenziali e irroga sanzioni amministrative per diverse categorie di illeciti depenalizzati (cio\u00e8 illeciti che erano penali che il legislatore, per snellire l'attivit\u00e0 dei tribunali, ha assoggettato a sole sanzioni amministrative pecuniarie) in materia di circolazione stradale, assegni bancari, telecomunicazioni, ecc.\nNell'esercizio delle sue funzioni il prefetto adotta provvedimenti amministrativi, solitamente in forma di \"ordinanza\" o \"decreto\".\nAttribuzioni del prefetto del capoluogo di regione.\nIn ogni regione a statuto ordinario il prefetto preposto alla Prefettura-Ufficio territoriale del Governo avente sede nel capoluogo svolge le funzioni di \"rappresentante dello Stato per i rapporti con il sistema delle autonomie\".\nIn questa veste esercita alcune residue funzioni del \"commissario del Governo\", organo dello Stato presso la regione soppresso dalla legge costituzionale n. 3/2001. Per cui, ad esempio, spetta al prefetto del capoluogo regionale assicurare che i rapporti tra Stato e regione siano informati al principio di leale collaborazione; informare il Governo degli atti della Regione per i quali potrebbe essere necessario ricorrere al giudizio della Corte Costituzionale; dare esecuzione ai provvedimenti con i quali il Governo esercita il potere sostitutivo nei confronti delle regioni ai sensi dell'art. 120 della Costituzione.\nIl prefetto del capoluogo regionale ha anche una funzione di coordinamento generale dei prefetti delle province, ma questo non ne fa in alcun modo un loro superiore: non esiste, nell'ordinamento italiano, un \"prefetto regionale\" che si interpone fra il livello provinciale della rappresentanza governativa e il Governo centrale (come accade, invece, per esempio, in Spagna dove in ogni comunit\u00e0 autonoma vi \u00e8 un \"delegato del governo\" e in ogni provincia un \"sub-delegato del governo\" che dipende dal primo).\nFunzioni prefettizie in alcune Regioni a statuto speciale.\nNella Regione Valle d'Aosta, dove, con l'art. 4 del decreto legislativo luogotenenziale 7 settembre 1945, n. 545, \u00e8 stata soppressa la provincia, non esiste una prefettura - ufficio territoriale del Governo e le competenze prefettizie sono attribuite al Presidente della Regione.\nNon esiste una vera e propria prefettura - ufficio territoriale del Governo nemmeno nelle Province autonome di Trento e Bolzano, dove le funzioni prefettizie sono ripartite tra il \"commissario del governo\" e il presidente della provincia. Nella percezione comune e in buona parte delle effettive funzioni, comunque, i \"commissariati del governo\" sono considerati sostanzialmente delle prefetture. Quello di Bolzano (che assume anche la denominazione in tedesco di \"Regierungskommissariat f\u00fcr die Provinz Bozen\") ha la peculiarit\u00e0 di gestire direttamente i concorsi pubblici e le assunzioni per l'accesso all'impiego alle dipendenze delle amministrazioni dello Stato in quella provincia; esse, infatti, devono essere gestite localmente e con il criterio della ripartizione proporzionale fra gruppi linguistici, cos\u00ec come stabilisce lo Statuto speciale della Regione.\nCaratteristiche.\nIl Personale appartenente alla carriera di \"Prefetto\" entra in servizio gi\u00e0 come Dirigente, ha un tesserino di categoria valido anche come \"Passaporto\" (equiparazione al Corpo Diplomatico-Ambasciatori) e non \u00e8 soggetto al controllo dell'orario di servizio come invece lo \u00e8 il resto del personale della Amministrazione Civile dell'Interno e quindi costituisce una categoria \"PARTICOLARE\" rispetto agli altri dipendenti della pubblica amministrazione italiana, disciplinata da norme apposite in virt\u00f9 delle specifiche funzioni dirigenziali di cui \u00e8 investito fin da inizio carriera; tale disciplina \u00e8 ora contenuta nel decreto legislativo 19 maggio 2000, n. 139, essendo gli appartenenti alla carriera prefettizia esclusi dall'ambito del D. Lgs. 17 marzo 2001, n. 165.\nAccesso e sviluppo di carriera.\nAlla qualifica di consigliere si accede mediante pubblico concorso, al quale sono ammessi i candidati in possesso di laurea specialistica conseguita nell'ambito di corsi di studio a indirizzo giuridico, economico e storico-sociologico individuati con decreto del Ministro dell'interno, di concerto con il Ministro per la funzione pubblica.\nI requisiti per partecipare al concorso sono stabiliti dal decreto del Ministro dell'interno n. 357 del 29 luglio 1999 che prevede inoltre un limite di et\u00e0 fissato al 35\u00ba anno, elevabile in alcuni casi previsti dallo stesso decreto. I vincitori del concorso svolgono un corso di formazione della durata di due anni, articolato in periodi alternati di formazione teorico-pratica e di tirocinio operativo, e sono sottoposti a valutazione al termine del primo anno del corso; al termine di questo periodo conseguono la qualifica di viceprefetto aggiunto. Il periodo di formazione iniziale \u00e8 svolto sotto l'egida della \"Scuola superiore dell'Amministrazione dell'Interno\" (SSAI), una struttura residenziale con sede in Roma (in un \"campus\" di ispirazione universitaria) presso la quale si tengono i corsi di studio e risiedono i consiglieri.\nIl passaggio alla qualifica di viceprefetto avviene, con cadenza annuale, mediante valutazione comparativa alla quale sono ammessi i viceprefetti aggiunti con almeno nove anni e sei mesi di effettivo servizio dall'ingresso in carriera. I funzionari positivamente valutati sono ammessi a un corso di formazione che si conclude con un esame finale. La valutazione si svolge in due fasi: nella prima un'apposita \"commissione di avanzamento\", composta da un prefetto e da due viceprefetti, esamina i curriculum e le valutazioni annuali di tutti i viceprefetti aggiunti che hanno il minimo di anzianit\u00e0 necessaria e ne stila un elenco per ordine di merito (cosiddetti \"quaderni di scrutinio\"); nella seconda, il Consiglio di amministrazione del Ministero dell'interno opera la sua scelta nell'ambito del predetto elenco, rispettandolo in buona parte ma potendo anche discostarsene.\nI prefetti sono nominati con decreto del Presidente della Repubblica Italiana, previa deliberazione del Consiglio dei ministri, su proposta del Ministro dell'interno, nei limiti delle disponibilit\u00e0 di organico. Almeno tre quinti dei nominati devono provenire dalla carriera prefettizia (art. 236 del decreto del presidente della Repubblica 10 gennaio 1957, n. 3) e devono quindi rivestire la qualifica di vice-prefetto, mentre i rimanenti possono essere immessi dall'esterno. Il Ministro opera la sua scelta nell'ambito di un elenco dei viceprefetti aventi i requisiti necessari che viene preliminarmente stilato da un'apposita commissione (composta da Prefetti di ruolo). Per coloro che provengono dall'esterno, a cui viene attribuita la qualifica di prefetto, di solito si tratta di alti funzionari dello Stato, o ufficiali generali, o coloro i quali all'interno dei ruoli della Polizia di Stato rivestono la qualifica di Dirigente generale di pubblica sicurezza.\nL'incarico di titolare dell'ufficio territoriale del governo \u00e8 conferito al prefetto con decreto del Presidente della Repubblica, previa deliberazione del Consiglio dei ministri, su proposta del Ministro dell'interno. Si tratta di una decisione di alta amministrazione (ma non atto politico, come ha da tempo stabilito costante giurisprudenza), connotata quindi da ampia discrezionalit\u00e0; con le stesse modalit\u00e0 il prefetto pu\u00f2 essere trasferito ad altro incarico.\nLa qualifica \u00e8 concettualmente distinta dall'incarico di titolare dell'ufficio territoriale del governo; le due posizioni sono infatti attribuite con atti diversi, sebbene la seconda presupponga la prima. Oltre alla titolarit\u00e0 di un ufficio territoriale di governo, i prefetti possono ricoprire altri incarichi nel Ministero dell'Interno, tra i quali quelli di capo e vice capo della Polizia di Stato, capo di gabinetto, capo di dipartimento e titolare di un ufficio dirigenziale generale.\nQualifiche.\nAttualmente la carriera prefettizia si articola nelle seguenti qualifiche (in ordine ascendente):\nQuesta nuova classificazione semplifica notevolmente quella pre-vigente, articolata su otto qualifiche (vice consigliere di prefettura, consigliere di prefettura, direttore di sezione, vice prefetto ispettore aggiunto, vice prefetto ispettore, vice prefetto, prefetto, prefetto di prima classe), e costituisce, in un certo senso, un ritorno alle origini (nell'ordinamento napoleonico: segretario, luogotenente, prefetto; nell'Italia post-unitaria: consigliere aggiunto, consigliere, sottoprefetto, prefetto).\nTrattamento economico.\nIl trattamento economico delle diverse qualifiche che compongono la carriera prefettizia \u00e8 articolato, come quello di tutti i dirigenti della pubblica amministrazione italiana, in tre componenti retributive:\nNel 2016/18 i valori lordi annui corrispondenti alle diverse componenti erano i seguenti:\nSpese.\nL'intero sistema delle prefetture italiane - compresi gli oneri stipendiali della Carriera prefettizia e di tutti i dipendenti - assorbe annualmente circa mezzo miliardo di euro di stanziamenti in conto competenza del bilancio dello Stato (502,80 milioni di euro prev. nel 2012, di cui l'80% in oneri di personale), pari allo 0,067% della spesa annua dello Stato (749.043,30 milioni di euro prev. nel 2012).\nIl sistema francese delle prefetture costa annualmente (dati per il 2011) 1.742,00 milioni di euro (di cui il 73% in oneri di personale), pari al 0,163% della spesa annua dello Stato francese (1.067.843,00 milioni di euro nel 2011)."}
{"id": "892659", "revid": "114103216", "url": "https://it.wikipedia.org/wiki?curid=892659", "title": "Spazio funzionale", "text": "In matematica, uno spazio funzionale o spazio di funzioni \u00e8 un insieme di funzioni che pu\u00f2 essere uno spazio topologico o uno spazio vettoriale o entrambi. \nDescrizione.\nGli spazi funzionali sono presenti in varie aree della matematica:\nAnalisi funzionale.\nL'analisi funzionale \u00e8 uno degli ambiti in cui gli spazi di funzioni sono maggiormente studiati. In questo settore vi sono diversi metodi per trattare questi spazi come spazi vettoriali topologici. Tra i principali vi sono:"}
{"id": "892676", "revid": "287204", "url": "https://it.wikipedia.org/wiki?curid=892676", "title": "My\u015blib\u00f3rz", "text": "My\u015blib\u00f3rz (in tedesco: \"Soldin\", in casciubo: \"\u017b\u00f4\u0142dz\u00ebno\") \u00e8 un comune urbano-rurale polacco del distretto di My\u015blib\u00f3rz, nel voivodato della Pomerania Occidentale.Ricopre una superficie di 328,33 km\u00b2 e nel 2005 contava 20.969 abitanti.\nComunit\u00e0 urbane e rurali del distretto di Mysliborz con relativi nomi tedeschi in uso fino al 1945:\nCz\u00f3\u0142n\u00f3w \"(Zollen)\", Dalsze \"(Woltersdorf)\", D\u0105browa \"(Eichwerder)\", Derczewo \"(Dertzow)\", G\u0142az\u00f3w \"(Glasow)\", Golenice \"(Schildberg)\", Gry\u017cyno \"(Griesenfelde)\", Kierzk\u00f3w \"(Kerkow)\", Kolonia My\u015bliborzyce, Kruszwin \"(Simonsdorf)\", Listomie \"(Wilhelmsburg)\", \u0141awy \"(Br\u00fcgge)\", My\u015bliborzyce \"(Mietzelfelde)\", Nawrocko \"(Liebenfelde)\", Otan\u00f3w \"(Wuthenow)\", Pni\u00f3w (Pinnow), Pr\u0105dnik (Hauswerder), Pszczelnik \"(Kuhdamm)\", Renice \"(Rehnitz)\", Ro\u015bcin \"(Rostin)\", R\u00f3w \"(Rufen)\", Sitno \"(Hohenziethen)\", Sulimierz \"(Adamsdorf)\", Wierzbnica \"(Werblitz)\", Wierzb\u00f3wek \"(Gut Werblitz)\" und Zgoda \"(Louisenthal)\"\nlocalit\u00e0 minori:"}
{"id": "892677", "revid": "599013", "url": "https://it.wikipedia.org/wiki?curid=892677", "title": "Dkp", "text": ""}
{"id": "892678", "revid": "287204", "url": "https://it.wikipedia.org/wiki?curid=892678", "title": "Mysliborz", "text": ""}
{"id": "892679", "revid": "119711958", "url": "https://it.wikipedia.org/wiki?curid=892679", "title": "Vidovdan", "text": "Il Vidovdan (in serbo: \u0412\u0438\u0434\u043e\u0432\u0434\u0430\u043d) \u00e8 la ricorrenza religiosa in cui si celebra la memoria del martirio di San Vito, osservato dalla Chiesa ortodossa serba e da quella bulgara nel giorno del 15 giugno del Calendario giuliano, corrispondente al 28 giugno del Calendario gregoriano. In Bulgaria \u00e8 chiamato \"Vidovden\" (in lingua bulgara: \u0412\u0438\u0434\u043e\u0432\u0434\u0435\u043d) o \"Vidov Den\" (\u0412\u0438\u0434\u043e\u0432 \u0434\u0435\u043d) e la sua particolarit\u00e0 \u00e8 ben conosciuta soprattutto nella parte occidentale del paese.\nIl \"Vidovdan\" \u00e8 anche data di una certa importanza storica:"}
{"id": "892681", "revid": "74173", "url": "https://it.wikipedia.org/wiki?curid=892681", "title": "Soldin", "text": ""}
{"id": "892682", "revid": "2128848", "url": "https://it.wikipedia.org/wiki?curid=892682", "title": "I miserabili", "text": "I miserabili (\"Les Mis\u00e9rables\") \u00e8 un romanzo storico di Victor Hugo, pubblicato nel 1862 e considerato uno dei pi\u00f9 eccelsi romanzi del XIX secolo europeo, fra i pi\u00f9 popolari e letti dell'epoca. Suddiviso in 5 volumi, il libro \u00e8 ambientato in un arco temporale che va dal 1815 al 1832, dalla Francia della Restaurazione post-napoleonica alla \nrivolta antimonarchica del giugno 1832. L'opera narra le vicende di numerosi personaggi: in particolare la vita dell'ex galeotto Jean Valjean e le sue lotte per la redenzione durante 20 anni di storia francese, con digressioni sulle vicende della Rivoluzione francese, sulle Guerre napoleoniche - in particolare la battaglia di Waterloo - fino alla Monarchia di luglio.\nI suoi personaggi appartengono agli strati pi\u00f9 bassi della societ\u00e0 francese dell'Ottocento, i cosiddetti \"miserabili\" - persone cadute in miseria, ex forzati, prostitute, monelli di strada, studenti in povert\u00e0 - la cui condizione non era mutata n\u00e9 con la Rivoluzione n\u00e9 con Napoleone, n\u00e9 con Luigi XVIII. \u00c8 una storia di cadute e di risalite, di peccati e di redenzione. Hugo santifica una plebe perseguitata, ma intimamente innocente e generosa; la legge, che dovrebbe combattere il male, spesso lo incarna, come l'inesorabile personaggio di \"Javert\". Il grande eroe \u00e8 il popolo, rappresentato da \"Jean Valjean\", fondamentalmente buono e ingiustamente condannato per un reato insignificante. Hugo riassunse cos\u00ec l'opera: \u00abIl destino e in particolare la vita, il tempo e in particolare il secolo, l'uomo e in particolare il popolo, Dio e in particolare il mondo, ecco quello che ho cercato di mettere in quel libro\u00bb. Nel racconto fluviale ci sono descrizioni e giudizi di grande rilevanza storica, permettendo di collocare i personaggi nel loro contesto storico-sociale: la battaglia di Waterloo, l'architettura della citt\u00e0 di Parigi, la visione sul clero e i monasteri dell'epoca, le opinioni sulla societ\u00e0 e i suoi mali, il quadro plumbeo della Francia della Restaurazione.\nTrama.\nIl testo si apre con le vicissitudini del vescovo di Digne in data 1815, il monsignor Charles-Fran\u00e7ois-Bienvenu Myriel, che ricopriva questa posizione gi\u00e0 dal 1806. Considerato \"un giusto\" per via della sua rettitudine e del suo interesse per i poveri, proprio per questo non \u00e8 ben accetto dagli altri porporati, ancora sostenitori del regime pre-rivoluzionario. \u00c8 lui il personaggio principale del libro primo.\nJean Valjean, giovane potatore a Faverolles, dovendo provvedere alla sorella e ai figli di questa, per disperazione si trova costretto a rubare un misero tozzo di pane; per questo \"crimine\" viene ingiustamente e abominevolmente condannato a ben cinque anni di lavori forzati nel carcere di Tolone, pena che viene allungata di ulteriori 14 anni a seguito di vari, pi\u00f9 che legittimi, tentativi falliti di evasione. Viene infine liberato dal carcere a seguito di un'amnistia nei primi giorni del 1815, dopo 19 anni di reclusione; in questa data egli ha 46 anni, si pu\u00f2 perci\u00f2 comprendere che l'uomo fosse entrato in carcere a 27 (nel 1796, ovvero ancora durante la Rivoluzione) e che fosse nato nel 1769.\nAll'uscita dal carcere Valjean si trova a vagabondare per diversi giorni attraverso il sud-est della Francia, vedendosi chiudere in faccia ogni alloggio ed ogni opportunit\u00e0 a causa del suo passato di galeotto, confermato dal passaporto giallo che ha con s\u00e9, che lo identifica come un reietto della societ\u00e0. Gli \u00e8 fatto obbligo di presentare il documento ovunque si rechi. Questa situazione disperata finisce per esasperare il risentimento e l'odio nei confronti della societ\u00e0 e di tutto il genere umano, fino a spingerlo a una fredda malvagit\u00e0 d'animo. Nel frattempo, giunto vagabondando nella citt\u00e0 di Digne, ha la fortuna di imbattersi nel vescovo della citt\u00e0, Monsignor Myriel, ex aristocratico rovinato dalla Rivoluzione francese e costretto all'esilio, trasformatosi, dopo una crisi spirituale, in un pio e giusto uomo di Chiesa dall'eccezionale altruismo.\nIn un primo momento Valjean diffida del prelato, temendo che l'accoglienza in casa sua e il tentativo di redimerlo dai suoi vecchi peccati sia un segno di opportunismo; giunge anzi a rubare le posate d'argento del vecchio e a fuggire. Catturato dalla polizia, per\u00f2, viene portato di nuovo di fronte al Vescovo, il quale lo difende dai gendarmi sostenendo che quelle posate fossero in realt\u00e0 un dono, e anzi lo rimprovera di non avere preso anche i candelabri d'argento, fino ad allora gli unici oggetti di lusso tenuti da Myriel. Attraverso quel gesto, il monsignore conquista l'anima di Jean Valjean e la consacra a Dio. Scosso e turbato dalla carit\u00e0 del vescovo, Valjean cade in uno stato d'animo confuso e, rilasciato quella stessa notte, commette un nuovo furto, rubando ad un bambino una moneta d'argento senza capire quale sia veramente il suo stato sociale. Quando comprende ci\u00f2 di cui si \u00e8 reso colpevole, Valjean, colto da una grave crisi di identit\u00e0, capisce ci\u00f2 che il vescovo aveva cercato di comunicargli e matura la decisione di cambiare vita, seguendo l'esempio del caritatevole prelato.\nQuello stesso anno, il 1815, Jean Valjean \u2013 ancora ricercato per i furti commessi \u2013 si stabilisce a Montreuil-sur-Mer dove, grazie al denaro del vescovo, riesce ad impiantare una fiorente industria di bigiotteria e a diventare un cittadino rispettabile, celando il proprio passato e assumendo la falsa identit\u00e0 di Monsieur Madeleine.\nI suoi gesti di bont\u00e0 e di carit\u00e0 verso i poveri lo rendono presto molto amato dagli abitanti della cittadina, che giungono a nominarlo sindaco di l\u00ec a pochi anni. Solo l'ispettore di polizia locale, Javert, che era stato secondino a Tolone, nutre alcuni dubbi sul suo passato ed inizia a sospettare la sua reale identit\u00e0. Frattanto Valjean incontra una poverissima donna, Fantine, ex impiegata in una delle sue fabbriche licenziata \u2013 a sua insaputa \u2013 dalla sua direttrice del personale perch\u00e9 ragazza madre, fatto inaccettabile data la moralit\u00e0 del tempo. Deciso ad aiutare l'infelice, gravemente ammalata, Valjean/Madeleine la salva dalla prigione in cui Javert, venuto ingiustamente ad arrestarla per un'aggressione ad un aristocratico che l'aveva importunata durante la sua attivit\u00e0 di prostituta, voleva spedirla. Una volta caduta in malattia, le promette di ricongiungerla alla figlia, Cosette, affidata dalla madre cinque anni prima a una coppia di locandieri a Montfermeil.\nContemporaneamente per\u00f2 Valjean/Madeleine viene a sapere che, a causa di uno scambio di identit\u00e0, un uomo catturato dalla polizia ad Arras \u00e8 stato ritenuto essere l'evaso Jean Valjean e rischia come tale l'ergastolo. Pur rendendosi conto che l'evento potrebbe volgere a suo vantaggio, eliminando per sempre i sospetti del passato dalla sua persona, l'ex forzato comprende che non pu\u00f2 permettere che un innocente venga incriminato al suo posto; dopo una notte di angosce e di indecisione, si reca in tutta fretta sul luogo del processo e si autodenuncia al giudice, rivelando la propria identit\u00e0 e scagionando cos\u00ec il suo \"alter ego\".\nTornato a Montreuil-sur-Mer, Valjean ha appena il tempo di assistere alla morte di Fantine prima che la polizia, con Javert in testa, venga ad arrestarlo. Riesce a sfuggire una prima volta alla cattura, viene in seguito ripreso ma riesce ad evadere e a simulare la sua morte. Questi eventi avvengono nel 1823, all'epoca in cui Jean Valjean ha 54 anni.\nFuggito di galera, Valjean si reca a Montfermeil dove scopre le crudeli condizioni in cui i Th\u00e9nardier, proprietari della locanda tutori di Cosette, costringono a vivere la piccola, trattata al pari di una serva e privata di ogni affetto e calore (i Th\u00e9nardier, infatti, rappresentano quella gente di umili origini che \u00e8 riuscita a migliorare la propria condizione sociale e proprio per questo hanno assunto una mentalit\u00e0 egoista ed un carattere prepotente autoritario come quello dei peggiori aristocratici). Dietro pagamento di un'ingente somma, ed in parte imponendo la propria autorit\u00e0 (Valjean viene infatti descritto come un uomo dalla corporatura imponente e di una forza erculea), riscatta la bambina e si nasconde con lei a Parigi in un'umile casa. Scovato anche qui dall'instancabile Javert, promosso ad ispettore nella capitale francese, Valjean \u00e8 costretto nuovamente alla fuga e riesce a nascondersi con Cosette in un convento cittadino di monache di clausura, il Petit-Picpus, nel quale trova rifugio grazie all'intercessione del giardiniere, Monsieur Fauchelevent, un ex carrettiere a cui aveva salvato la vita tempo addietro a Montreuil.\nTrascorre in convento quasi sei anni, celandosi sotto l'identit\u00e0 di Ultime Fauchelevent, fratello del giardiniere e che rester\u00e0 il suo nome \"ufficiale\" per il resto della sua vita. Cosette e Valjean escono dal convento \u2013 per decisione dello stesso Valjean, che non voleva privare la piccola delle gioie della vita spingendola verso la vita monastica \u2013 nel 1829, all'epoca in cui il vecchio ha 60 anni e la bambina 14. Jean Valjean e Cosette prendono alloggio in Rue Plumet, a Parigi, dove vivono una vita modesta e ritirata grazie ai notevoli risparmi che l'uomo era riuscito a mettere in salvo prima della sua cattura a Montfermeil; il denaro che questi aveva guadagnato al tempo in cui si faceva passare per Monsieur Madeleine ammonta infatti alla sostanziosa cifra di 600\u00a0000 franchi, nascosti con cura ai piedi di un albero in un bosco nei pressi di Montfermeil, dai quali Valjean attinge per\u00f2 con estrema parsimonia considerandoli la dote di Cosette.\nNel corso delle lunghe passeggiate dei due nei Giardini del Lussemburgo, la giovane Cosette nota un giovane, Marius, studente universitario, liberale, repubblicano e bonapartista di buona famiglia ma praticamente diseredato a seguito di una lite, per motivi politici, con il nonno, un nostalgico e spietato monarchico. Figlio di un ufficiale napoleonico sopravvissuto a Waterloo, cresciuto in ambienti reazionari cari al nonno materno, il giovane Marius riscopre l'identit\u00e0 del padre e l'amore per la Rivoluzione e l'Imperatore. Arrivato tardi al capezzale del genitore morente, mostrer\u00e0 venerazione al padre tenendo fede alle sue ultime volont\u00e0 redatte nel testamento: qualora Marius ritrovasse un tale Th\u00e9nardier, far\u00e0 di tutto per renderlo felice. Quell'uomo, secondo quanto scritto dal padre, lo salv\u00f2 dalla morte sul campo di battaglia di Waterloo. In realt\u00e0 Th\u00e9nardier, poi divenuto con la moglie proprietario della locanda, estrasse il corpo dell'ufficiale dal cumulo di corpi (dove sarebbe soffocato) solo per depredarlo di eventuali ricchezze. Per Marius ripagare quel debito diventa lo scopo di una vita, dato che non conosce la verit\u00e0: i Th\u00e9rnadier gli mentono affermando che il padre fu portato via in spalla durante la battaglia sotto il fuoco nemico. Finch\u00e9, passeggiando ai giardini, scorge Cosette e se ne innamora.\nNel frattempo, Jean Valjean cade in un tranello tesogli da Th\u00e9nardier, l'ex oste di Montfermeil che, caduto in disgrazia, era divenuto capo di una banda di ladri ed assassini parigini e che, a conoscenza della ricchezza dell'ex forzato, lo attira con i suoi soci in casa sua e lo rapisce. Valjean riesce per\u00f2 a salvarsi grazie a Marius, che venuto a sapere per caso del piano di Th\u00e9nardier, suo inaspettato vicino di casa, attraverso un buco sulla parete che divide i due alloggi, allerta la polizia: in questo modo per\u00f2, interviene sul luogo del delitto proprio il terribile Javert. Per sua fortuna, nella confusione Valjean riesce a dileguarsi sia dai banditi che dalle forze dell'ordine, lanciandosi da una finestra.\nMarius, intanto, scoperta l'abitazione di Cosette e del padre grazie ad \u00c9ponime (figlia maggiore dei Th\u00e9nardier, segretamente innamorata del giovane), inizia a tessere con la giovane una platonica ma intensa relazione d'amore, all'insaputa del genitore di questa. Quando per\u00f2 Valjean, timoroso, dopo il faccia a faccia con Th\u00e9nardier, per l'incolumit\u00e0 della figlia le comunica la sua intenzione di trasferirsi con lei in Inghilterra, i due amanti disperati si trovano costretti alla separazione. Marius, disperato ed impotente, decide di uccidersi: scrive una lettera con le sue ultime volont\u00e0 e la consegna a Gavroche, monello di strada figlio dei Th\u00e9rnadier, da recapitare a Cosette. In questo modo spera di salvare dalla morte il figlio del benefattore del padre. Si avvia perci\u00f2 verso il centro cittadino, dove stanno intanto divampando gli scontri fra rivoluzionari repubblicani e soldati di Luigi Filippo e si unisce ai suoi amici insurrentisti capeggiati dal carismatico Enjolras cercando la morte sulle barricate.\nMentre infuriano gli scontri della notte fra 5 e 6 giugno 1832, Jean Valjean viene a scoprire, tramite una lettera traditrice scritta da Cosette per Marius, il legame fra i due, da lui nemmeno sospettato. Soffocato dall'amore per Cosette, e dalla paura di perderla, il genitore rimane sconvolto dalla notizia. Poco dopo, quella stessa notte, Gavroche gli recapita il messaggio scritto per Cosette dal giovane dalla barricata e riesce a tornare in tempo per aiutare i suoi compagni assediati, dove morir\u00e0. Leggendolo, Valjean scopre l'intenzione del giovane di suicidarsi e, alla notizia, pur se combattuto, si avvia egli stesso alla barricata. Qui, nell'infuriare degli scontri, ritrova Javert, fatto prigioniero dei rivoltosi e da questi condannato a morte. Tramite un sotterfugio, l'ex forzato si incarica dell'esecuzione dell'ispettore ma, nascosto dietro ad un muro che lo rendeva invisibile ai rivoltosi, simula l'omicidio e risparmia il poliziotto per dargli una seconda possibilit\u00e0 come quella che egli aveva ricevuto dal Vescovo, e per paura che diventi un martire per i reazionari. Poi, mentre polizia e Guardia Nazionale irrompono nella barricata, porta in salvo Marius, colpito e privo di sensi, sottraendolo alla cattura e alla morte conducendolo sulle sue spalle in un terrificante viaggio attraverso le fogne parigine.\nNel tentativo di uscire dal dedalo delle fogne, Valjean incontrer\u00e0 Th\u00e9nardier, rifugiatosi nella cloaca per sfuggire all'ispettore Javert, appostato l\u00ec fuori. Mentre l'ex forzato riconosce l'antico locandiere di Montfermeil, quest'ultimo non riconosce Valjean. Scambiatolo per un assassino gli accorda la libert\u00e0, ossia gli apre l'inferriata che affacciava sulla Senna, in cambio della spartizione del bottino rubato al presunto defunto che portava in spalla. Finite le contrattazioni, all'uscita della fogna l'ex forzato si imbatte per\u00f2 in Javert che, senza pi\u00f9 sapere quello che fa, lo arresta e lo conduce con s\u00e9 in una carrozza. Dopo aver depositato l'esanime Marius a casa del nonno, Javert riconduce Valjean a casa sua e, con suo sommo stupore, lo lascia libero di andarsene. In seguito, l'integerrimo ispettore di polizia, incapace di conciliare la propria coscienza di uomo, che deve la vita ad un criminale e gli \u00e8 perci\u00f2 riconoscente, con quella di tutore della legge, sceglie il suicidio gettandosi nella Senna.\nMarius, ristabilitosi dalle ferite e riconciliatosi con il nonno, sposa Cosette \u2013 con il beneplacito di Jean Valjean \u2013 nel 1833. Dopo il matrimonio, questi, pur avendo ricevuto l'offerta di vivere con la novella coppia nella loro casa (come gi\u00e0 era successo a Montreuil), comprende, dopo una tormentatissima notte, di non poter porre la propria felicit\u00e0 al disopra di quella di un altro \u2013 nella fattispecie quella di Cosette \u2013 e di non poter permettere che il proprio passato possa mettere in pericolo la futura vita della giovane. Perci\u00f2, preso in disparte Marius, gli racconta del proprio passato di galeotto ed accetta con profondo dolore di essere ripudiato dal genero e di separarsi cos\u00ec da Cosette e di non vederla pi\u00f9.\nLontano dalla figlia adottiva, solo e depresso, il sessantaquattrenne Jean Valjean inizia a risentire quasi improvvisamente del peso dei suoi anni, ammalandosi ed indebolendosi sempre pi\u00f9. Quando, nel giugno 1833, Marius viene fortuitamente a sapere, proprio grazie al malvagio Th\u00e9nardier \u2013 che dal canto suo meditava una ennesima truffa ai danni del giovane \u2013 di dovere la vita a Jean Valjean, fa appena in tempo a correre da lui con Cosette per assistere alla sua morte e a dare il tempo al vecchio di vedere un'ultima volta l'amata figlia adottiva. Valjean esala cos\u00ec l'ultimo respiro, sventurato ma lieto, significativamente illuminato dalle candele poste sui candelabri donatigli dal vescovo di Digne, nel cui esempio ha vissuto la sua intera vita di galeotto redento.\nStando a quanto si apprende nell'ultimo paragrafo del romanzo, la sua tomba viene posta nel cimitero di P\u00e8re-Lachaise, anonima se non per un'iscrizione tracciata a matita che recita:\nStruttura dell'opera.\nIl romanzo \u00e8 suddiviso in cinque parti, o \"tomi\", a loro volta suddivisi in pi\u00f9 libri e ancora in capitoli. In essi, oltre al dipanarsi delle vicende narrate, trovano posto delle ampie digressioni di carattere storico, sociale, filosofico o semplicemente lirico, che vanno a costituire una grande panoramica delle idee e delle opinioni dell'autore su un'ampia variet\u00e0 di temi, dai pi\u00f9 pratici come quelli politici e sociali, alle meditazioni sull'animo umano e sull'amore.\nI cinque tomi in cui \u00e8 divisa l'opera sono:\nGenesi del romanzo.\nLa gestazione dell'opera fu lunga e difficoltosa; occorsero pi\u00f9 di quindici anni fra la prima ideazione e la stesura definitiva. Hugo si era gi\u00e0 interessato dei problemi della giustizia sociale e della dignit\u00e0 umana nei suoi romanzi \"L'ultimo giorno di un condannato a morte\" (\"Le Dernier Jour d'un condamn\u00e9\", 1829) e \"Claude Gueux\" (1834), nei quali si scagliava con foga contro le ingiustizie e in particolare contro la pena di morte; ma formul\u00f2 appieno l'idea di un romanzo interamente incentrato sugli \"ultimi\" e sulla miseria solo nel 1845, quando stese il primo abbozzo di un'opera che intitol\u00f2 provvisoriamente \"Les Mis\u00e8res\". Tuttavia, lo sviluppo del romanzo si interruppe nel 1848 e lo scrittore si dedic\u00f2 invece ad un pamphlet intitolato \"Discours sur la mis\u00e8re\", che pubblic\u00f2 nel 1849. Hugo rimise mano al romanzo quasi dieci anni pi\u00f9 tardi, durante il suo esilio, e ne termin\u00f2 la scrittura definitiva nel 1862. L'opera venne pubblicata col titolo \"Les Mis\u00e9rables\" nel 1862, dall'editore Lacroix.\nAccoglienza di critica e pubblico.\nPresentato in due parti, la prima pubblicata il 3 aprile 1862, la seconda il 15 maggio dello stesso anno, il romanzo raccolse reazioni contrastanti. La stampa, soprattutto quella vicina al governo di Napoleone III, attacc\u00f2 duramente l'opera, che venne giudicata a volte immorale, a volte troppo sentimentale e, per alcuni, troppo compiacente e celebrativa dei moti rivoluzionari. Arthur Rimbaud esalt\u00f2 invece il romanzo, parlandone come di un vero poema.\nPer contro, il romanzo fu un enorme successo di pubblico. Oltre ad essere letto e apprezzato da migliaia di lettori nella madrepatria, nello stesso anno della sua prima pubblicazione venne tradotto in molte lingue europee (fra le prime edizioni vi furono quelle in lingua italiana, inglese, portoghese e greca), che ricevettero ovunque uno straordinario apprezzamento popolare.\nAdattamenti.\nFilmografia.\nInnumerevoli film si ispirarono o rivisitarono l'opera di Hugo. Fra i pi\u00f9 importanti vi sono:\nTeatro.\nFra i molti adattamenti teatrali, il pi\u00f9 degno di nota \u00e8 probabilmente il musical \"Les Mis\u00e9rables\", realizzato nel 1980 dal musicista Claude-Michel Sch\u00f6nberg e il librettista Alain Boublil, rappresentato pressoch\u00e9 ininterrottamente dalla data della sua uscita nei pi\u00f9 prestigiosi teatri del mondo, compresa Broadway."}
{"id": "892684", "revid": "20090", "url": "https://it.wikipedia.org/wiki?curid=892684", "title": "Giovane Bosnia", "text": ""}
{"id": "892686", "revid": "1186766", "url": "https://it.wikipedia.org/wiki?curid=892686", "title": "Anacamptis pyramidalis", "text": "Lorchidea piramidale (Anacamptis pyramidalis ) \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea alta 20\u201360\u00a0cm, dal fusto esile, cilindrico, di colore verde chiaro.\nLe foglie inferiori, lineari-lanceolate, sono lunghe sino a 25\u00a0cm, le cauline diventano pi\u00f9 corte avvicinandosi all'apice, le brattee sono violacee e acuminate.\nI fiori sono riuniti in una caratteristica infiorescenza densa di forma grossolanamente piramidale, da cui il nome della specie. Sono di colore dal rosa pallido al porpora, raramente bianchi.\nI sepali sono ovato-lanceolati, con petali poco pi\u00f9 larghi e pi\u00f9 corti. Il sepalo dorsale e i petali contigui formano un casco, mentre i sepali laterali sono distesi e diretti in avanti.\nIl labello \u00e8 trilobato con lobi pi\u00f9 o meno della stessa grandezza; alla base del labello mediano sono presenti due lamelle longitudinali, leggermente divaricate. Lo sperone \u00e8 filiforme, lungo sino a 15\u00a0mm.\nFiorisce da marzo a giugno.\nBiologia.\nSi riproduce per impollinazione entomofila da parte di diverse specie di lepidotteri: le farfalle adagiano il loro corpo tra le due lamelle basali del labello, e srotolano la spirotromba per raggiungere il nettare, posto in fondo al lungo sperone; nel far ci\u00f2 entrano in contatto con le masse polliniche che, aderendo al corpo dell'insetto, verranno successivamente trasportate su un altro fiore.\nDistribuzione e habitat.\n\u00c8 diffusa in Europa centrale e meridionale. \u00c8 abbastanza comune in tutta l'Italia, isole comprese.\nCresce in praterie e garighe, sino a 1400 m di altitudine, prediligendo i terreni calcarei asciutti e le esposizioni soleggiate.\nTassonomia.\nIl numero cromosomico di \"A. pyramidalis\" \u00e8 2n=36.\nSottospecie.\nNell'Italia centro-meridionale \u00e8 stata descritta la sottospecie \"Anacamptis pyramidalis\" subsp. \"serotina\" che si distingue dalla specie tipo per i fiori pi\u00f9 piccoli, di colore rosa chiaro e con infiorescenza rada e grossolanamente sferica; fiorisce pi\u00f9 tardivamente (giugno-luglio).\nTale entit\u00e0 non \u00e8 tuttavia riconosciuta come valida da \"Plants of the World Online\".\nVariet\u00e0.\nTra le variet\u00e0 presenti in Italia vanno inoltre ricordate:\nIbridi.\n\"A. pyramidalis\" pu\u00f2 dar luogo ad ibridi con altre specie di \"Anacamptis\":\nSono inoltre stati descritti ibridi con altri generi di Orchidinae tra i quali:"}
{"id": "892691", "revid": "119236615", "url": "https://it.wikipedia.org/wiki?curid=892691", "title": "Glutei", "text": "I glutei sono un gruppo di tre muscoli che si trovano in posizione posterolaterale rispetto alla pelvi ossea e all'estremit\u00e0 prossimale del femore. I suoi muscoli hanno il compito di abdurre, estendere e ruotare lateralmente il femore rispetto all'osso dell'anca.\nComunica in direzione anteromediale con la cavit\u00e0 pelvica e il perineo, attraverso il grande e il piccolo forame ischiatico.\nInferiormente si continua con la regione posteriore della coscia.\nAnatomia.\nI glutei sono formati da tre muscoli: il grande gluteo, il medio gluteo e il piccolo gluteo. Tutti e tre originano dall'osso sacro, dal coccige e dalla cresta iliaca per andarsi a inserire nel femore, pi\u00f9 precisamente a livello del grande trocantere.\nHanno una funzione di stabilizzazione della colonna per il mantenimento della posizione eretta e la deambulazione e sono responsabili del movimento di estensione della coscia rispetto al bacino e della sua rotazione verso l'esterno.\nSono innervati dal nervo gluteo superiore, con l'eccezione del grande gluteo che \u00e8 innervato dal gluteo inferiore."}
{"id": "892693", "revid": "56818", "url": "https://it.wikipedia.org/wiki?curid=892693", "title": "Gluteo", "text": ""}
{"id": "892694", "revid": "1494169", "url": "https://it.wikipedia.org/wiki?curid=892694", "title": "Kreis", "text": ""}
{"id": "892696", "revid": "599013", "url": "https://it.wikipedia.org/wiki?curid=892696", "title": "S/2004 S 12", "text": "S/2004 S 12 \u00e8 un satellite naturale minore del pianeta Saturno. In attesa della promulgazione di un nome definitivo da parte dell'Unione Astronomica Internazionale, l'oggetto \u00e8 tuttora noto mediante la sua designazione provvisoria.\nStoria.\nL'annuncio della scoperta del satellite \u00e8 stata fatta il 4 maggio 2005 da un gruppo di astronomi composto da Brian Marsden, Jan Kleyna, Scott Sheppard e David Jewitt, su osservazioni fatte il 12 dicembre 2004.\nParametri orbitali.\nS/2004 S 12 percorre la sua orbita in 1048 giorni; presenta un'inclinazione orbitale di 164 gradi rispetto all'eclittica, \u00e8 caratterizzato da un movimento retrogrado, con un'eccentricit\u00e0 orbitale pari a 0,401."}
{"id": "892698", "revid": "32698", "url": "https://it.wikipedia.org/wiki?curid=892698", "title": "Notazione multiindice", "text": ""}
{"id": "892700", "revid": "32698", "url": "https://it.wikipedia.org/wiki?curid=892700", "title": "Multiindice", "text": ""}
{"id": "892701", "revid": "673337", "url": "https://it.wikipedia.org/wiki?curid=892701", "title": "Spazio di Schwartz", "text": "In matematica, lo spazio di Schwartz o spazio delle funzioni a decrescenza rapida \u00e8 lo spazio funzionale delle funzioni lisce le cui derivate (e le funzioni stesse) decrescono pi\u00f9 velocemente di un qualsiasi potenza di 1/x. Prende il nome del matematico Laurent Schwartz.\nIndicato con formula_1, \u00e8 caratterizzato dall'importante fatto che su di esso la trasformata di Fourier \u00e8 un automorfismo e grazie a questa propriet\u00e0 \u00e8 possibile definire la trasformata di Fourier sugli elementi nello spazio duale di formula_1, che \u00e8 lo spazio delle distribuzioni temperate. \nDefinizione.\nData una funzione formula_3, si definisca:\ndove formula_5 e formula_6 sono multiindici, e:\nLo spazio di Schwartz formula_1 su formula_9 \u00e8 lo spazio funzionale:\ndove formula_11 \u00e8 lo spazio delle funzioni con tutte le derivate continue da formula_9 a formula_13. Su formula_1 consideriamo la topologia di spazio localmente convesso generato dalle seminorme formula_15.\nAd esempio, se \"i\" \u00e8 un multiindice e formula_16 \u00e8 un numero reale positivo, allora formula_17 appartiene allo spazio di Schwartz. Anche ogni funzione formula_18 con supporto compatto appartiene a formula_1. Questo \u00e8 evidente per la continuit\u00e0 di ogni derivata, quindi formula_20 ha un massimo in formula_21.\nLo spazio duale formula_22 di formula_1 \u00e8 lo spazio delle distribuzioni temperate."}
{"id": "892702", "revid": "78273", "url": "https://it.wikipedia.org/wiki?curid=892702", "title": "Cultura occidentale", "text": ""}
{"id": "892703", "revid": "32698", "url": "https://it.wikipedia.org/wiki?curid=892703", "title": "Spazio delle funzioni a decrescenza rapida", "text": ""}
{"id": "892715", "revid": "287204", "url": "https://it.wikipedia.org/wiki?curid=892715", "title": "Isabella d'Aragona", "text": ""}
{"id": "892727", "revid": "260676", "url": "https://it.wikipedia.org/wiki?curid=892727", "title": "Ossobuco", "text": "L'ossobuco (Insubre: \u00f2ss bus in milanese. \u00f2s b\u00fc\u00fcs altra grafia; pronuncia: ) \u00e8 un taglio di carne di bovino (la cosciaginocchio), da cui deriva un tipico piatto della cucina milanese.\nPreparazione.\nCi sono vari modi di prepararlo. Pu\u00f2 essere servito come seconda portata, ma solitamente accompagna il risotto allo zafferano. La parte da cucinare proviene dalla tibia della vitella da latte, da cui si ricavano fette di circa 3-4 cm di altezza, contenenti l'osso che, nel piatto mostra, appunto, il buco contenente il midollo. Parte integrante della ricetta dell'osso buco alla milanese \u00e8 la gremolada, trito finissimo a base di limone, aglio e prezzemolo."}
{"id": "892729", "revid": "1863966", "url": "https://it.wikipedia.org/wiki?curid=892729", "title": "Isabella d'Aragona (1470-1524)", "text": "Secondogenita di Alfonso II, erede al trono di Napoli, e di Ippolita Maria Sforza, parve ereditare dal padre il carattere fiero, l'orgoglio per la propria dinastia, l'attitudine al comando; dalla madre apprese l'amore per l'arte e la cultura.\n\u00c8 ritenuta una delle pretendenti ad esser stata identificata come soggetto della Gioconda di Leonardo da Vinci.\nBiografia.\nDuchessa di Milano.\nAll'et\u00e0 di soli due anni venne promessa in sposa al cugino Gian Galeazzo Sforza (che aveva quattro anni), figlio del duca di Milano Galeazzo Maria Sforza, nell'ottica di una politica mirata da tempo a stringere i rapporti e consolidare l'amicizia tra i due stati. In precedenza infatti era gi\u00e0 stato stipulato il matrimonio tra i genitori di Isabella, Alfonso II e Ippolita Maria Sforza e la promessa di matrimonio tra Sforza Maria Sforza ed Eleonora d'Aragona (che, invece, poi sposer\u00e0 il duca di Ferrara Ercole d'Este).\nFerdinando I di Napoli, che combin\u00f2 il matrimonio di Isabella, concesse anche i territori di Bari, Modugno e Palo del Colle a Sforza Maria Sforza, che cos\u00ec divenne il primo Duca di quelle terre.Alla morte di Galeazzo Sforza, il giovanissimo Gian Galeazzo divenne duca di Milano, ma rimase sotto la reggenza della madre, Bona di Savoia. I quattro fratelli di Galeazzo (Sforza Maria, Ludovico detto il Moro, Ascanio e Ottaviano) avevano tentato, senza successo, di acquisire la reggenza del Ducato.\nDegli affari di Stato si occupava il cancelliere Cicco Simonetta.\nAlla morte di Sforza Maria Ludovico il Moro era anche divenuto duca di Bari, ma le sue ambizioni riguardavano soprattutto Milano. Riusc\u00ec a convincere Bona di Savoia ad allontanare Cicco Simonetta per poter avere mano libera nel governo del Ducato di Milano, dove continu\u00f2 sempre ad avere il potere effettivo, anche quando Gian Galeazzo ebbe raggiunta l'et\u00e0 sufficiente per poter regnare da solo.\nIl matrimonio tra Isabella d'Aragona e Gian Galeazzo Maria Sforza venne celebrato a Napoli nel dicembre 1488. In occasione del suo arrivo a Milano col marito, Bernardo Bellincioni scrisse i versi per una solenne festa di nozze, rappresentata al Castello Sforzesco e realizzata con un'imponente macchina scenica da Leonardo da Vinci (allora ingegnere e artista di corte per Ludovico il Moro). Per la sua magnificenza fu subito denominata \"Festa del Paradiso\" e fu celebrata da tutti i contemporanei con stupore e ammirazione.\nCos\u00ec la descrive l'ambasciatore Giacomo Trotti in occasione delle nozze: \"la prefata Duchessa novella di volto \u00e8 negretta e non molto bella, ma l'ha una zentile et bella persona\". Viceversa \"el Duca \u00e8 bellissimo et bonissimo\". Come le altre donne della famiglia portava il coazzone.\nA Milano, Isabella trov\u00f2 una situazione politica nella quale il marito era succube del potere dello zio Ludovico il Moro, che assegn\u00f2 ai due sposi il castello di Pavia per tenerli lontani dal governo. Il carattere fiero di Isabella le impediva di accettare questa condizione (aggravata dal fatto che la moglie di Ludovico, Beatrice d'Este era trattata come fosse la vera Duchessa) e gi\u00e0 dopo il primo anno di matrimonio si definiva \u00abla peggio maritata donna del mondo\u00bb.\nSul finire del 1492 scoppi\u00f2 uno scandalo per cui Isabella tent\u00f2 di propinare del veleno a tal Rozone, favorito e amante di Gian Galeazzo, nonch\u00e9 a Galeazzo Sanseverino. Non si conosce il perch\u00e9, ma fu forse per gelosia nei confronti del marito. Re Ferrante, informato sulla questione, rispose ch'era impossibile che Isabella avesse tentato di avvelenare Galeazzo, il quale era \"amato da loro come figlio e sempre dimostratosi buon servitore e parente\"; quanto a Rozone, giustificava il comportamento della nipote, dicendo anzi di meravigliarsi che \"per disperatione\" non avesse fatto peggio.\nLettera al padre e conflitto tra Ducato di Milano e Regno di Napoli.\nNel 1493 scrisse al padre Alfonso per denunciare la sua situazione, ma la ferma reazione del padre fu frenata dalla prudenza del nonno, re Ferrante I. Quando per\u00f2 nel 1494 Alfonso II sal\u00ec al trono di Napoli, dichiar\u00f2 subito guerra al Moro. Il 22 ottobre di quell'anno mor\u00ec Gian Galeazzo nel castello di Pavia all'et\u00e0 di 25 anni; si ritiene sia stato avvelenato dal Moro che il giorno dopo la morte di Gian Galeazzo venne eletto duca di Milano. Ci\u00f2 non pose termine agli atti ostili di Ludovico nei confronti di Isabella che, nel 1497, venne trasferita con le sue figlie a Milano, mentre il piccolo figlio Francesco, erede legittimo del ducato, veniva lasciato in custodia a Pavia, con molto dolore di Isabella, la quale pot\u00e9 riabbracciare il figlio solo quando i rapporti tra il Ducato di Milano e il Regno di Napoli migliorarono. Ma, nel 1498, Francesco venne di nuovo allontanato dalla madre da Ludovico il Moro, quando questi seppe che, durante una passeggiata a cavallo per Milano, Francesco era stato acclamato come duca.\nNel frattempo, Ludovico il Moro continuava a comportarsi come il legittimo duca di Milano (ormai era stato riconosciuto come tale) e pensava persino all'eredit\u00e0: al primogenito Massimiliano Sforza avrebbe lasciato il Ducato di Milano, al secondogenito Francesco intest\u00f2 i territori nell'Italia Meridionale (Ducato di Bari, Modugno e Palo del Colle, e le citt\u00e0 calabre di Rossano, Borello e Longobucco) conservando per s\u00e9 l'usufrutto.\nAlla notizia dell'imminente calata in Italia dell'esercito di Luigi XII di Francia, Ludovico il Moro, prima di fuggire dall'imperatore Massimiliano d'Austria, volle impedire che in sua assenza venisse eletto duca il figlio di Isabella d'Aragona, Francesco, cercando di portarlo con s\u00e9 in Germania. Data l'opposizione di Isabella e della popolazione milanese, adott\u00f2 un altro stratagemma: concesse ad Isabella i feudi in Puglia e in Calabria, a patto che vi si recasse di persona (successivamente, avrebbe potuto far dichiarare non valida tale concessione perch\u00e9 il Moro era usufruttuario di quei territori, mentre il duca risultava essere suo figlio).Isabella, mentre mostrava di voler accettare le condizioni, temporeggiava in attesa di Luigi XII, nella speranza che questi facesse eleggere duca suo figlio. Quando Luigi XII arriv\u00f2 a Pavia, Isabella gli and\u00f2 incontro proponendo suo figlio Francesco come duca di Milano. Luigi XII, dicendo di volerlo dare in sposa alla propria figlia, lo mand\u00f2 in Francia dove lo fece rinchiudere in un'abbazia.\nLa perdita del figlio e la notizia dell'imminente ritorno del Moro col proprio esercito, convinsero Isabella a tornare, dopo 11 anni di assenza, a Napoli. Da Napoli cerc\u00f2 di contattare l'imperatore Massimiliano d'Austria per cercare di far tornare il proprio figlio, ma senza successo. Dalla sua fuga da Milano, inizi\u00f2 a firmare le sue lettere definendosi \u201cunica nella disgrazia\u201d con riferimento alla perdita del Ducato, alla morte dei suoi figli, di suo marito e di molte persone a lei care. Smise di firmarsi in quel modo solo dopo il matrimonio di Bona Sforza, unica figlia superstite.\nAd Isabella non rimase altro che occuparsi del suo Ducato di Bari, che l'allora re di Napoli Federico le concesse ufficialmente con un documento datato 10 aprile 1500, ma in realt\u00e0 compilato il 25 luglio 1501, quando il monarca era gi\u00e0 stato spodestato da Luigi XII. Questi aveva proseguito nella sua conquista fin nel sud, favorito anche dall'alleanza con Ferdinando il Cattolico intervenuto contro gli Aragonesi italiani, suoi parenti.\nIl governo del ducato di Bari (1501-1524).\nLa posizione di Isabella d'Aragona quale duchessa di Bari, Modugno e Palo del Colle era del tutto precaria: la donazione del Moro era illegale in quanto il duca di Bari risultava essere il figlio di Ludovico, Francesco Sforza; la conferma della donazione era stata fatta dal re Federico quando era gi\u00e0 stato spodestato apponendo una data precedente; inoltre, i nuovi padroni del Sud Italia erano nemici della sua famiglia. Questa situazione causer\u00e0 problemi alla figlia Bona in quanto le venne contestata la legittimit\u00e0 del possesso del Ducato (ma, per concessione di Carlo V, riusc\u00ec a mantenerne il possesso sino alla morte).\nAd Isabella non rimase altro che vincere il suo carattere fiero e orgoglioso e fare atto di sottomissione agli spagnoli che le concessero il permesso di prendere possesso del Ducato e degli altri territori in Calabria: Isabella arriv\u00f2 a Bari nel settembre 1501, con sua figlia Bona e si stabil\u00ec nel Castello Normanno-Svevo di Bari che fece modificare per adeguarlo a contrastare le armi da fuoco, con le pi\u00f9 moderne tecniche di difesa. Il Ducato e i territori di Calabria le vennero confermati da Ferdinando il Cattolico quando si schier\u00f2 dalla parte degli spagnoli, durante il conflitto che li vide opporsi ai francesi per il possesso dell'Italia Meridionale.\nIsabella d'Aragona introdusse, nell'amministrazione del suo piccolo ducato, lo spirito di rinnovamento e la capacit\u00e0 di investire in opere pubbliche, caratteristiche del Ducato di Milano. Col suo governo, autoritario ma illuminato, increment\u00f2 la prosperit\u00e0 del suo Ducato. Cerc\u00f2 di incrementare il commercio allargando i privilegi concessi ai Milanesi, ma anche ai commercianti provenienti da altre citt\u00e0.\nAttu\u00f2 diverse iniziative a favore del suo popolo: sorvegli\u00f2 i pubblici ufficiali in modo che non commettessero soprusi sulla popolazione; difese il privilegio di accedere alle saline del Regno di Napoli; difese i cittadini del Ducato nei contenziosi con le citt\u00e0 vicine; esent\u00f2 i contadini dal pagamento dei dazi sulla macinazione delle olive. Favor\u00ec la pubblica istruzione ottenendo che ogni convento affidasse a due frati il compito di insegnare alla popolazione; concesse agevolazioni agli insegnanti come l'aumento di stipendio, l'esenzione dalle franchigie e l'alloggio gratuito.\nAm\u00f2 circondarsi di artisti e letterati; chiam\u00f2 a corte lo scrittore modugnese Amedeo Cornale. In questo periodo venne stampato il primo libro a Bari. Tra le opere pubbliche create a Bari da Isabella d'Aragona si ricordano il rifacimento del molo, la ristrutturazione del castello (le successive modifiche hanno sostituito gli elementi introdotti dalla duchessa) e il progetto di circondare la citt\u00e0 con un canale per migliorarne la difesa.\nViene rimproverata ad Isabella la sua politica fiscale oppressiva, promossa dal suo ministro Giosu\u00e8 De Ruggiero (il quale, dopo la morte della duchessa, venne cacciato) che, con i suoi guadagni, riusc\u00ec a comprarsi nel 1511 il feudo di Binetto. L'asprezza fiscale venne incrementata in occasione del matrimonio della figlia Bona Sforza con il re Sigismondo I di Polonia.\nMatrimonio di Bona Sforza e ultimi anni di Isabella.\nCon la perdita dei figli (le era rimasta solo Bona), Isabella d'Aragona vedeva affievolirsi le speranze di riacquisire il Ducato di Milano. Isabella tent\u00f2 di concedere la figlia in sposa a Massimiliano Sforza, primogenito di Ludovico il Moro che nel 1513 era diventato duca di Milano approfittando della situazione di caos durante il conflitto tra francesi e spagnoli che si combatt\u00e9 soprattutto in Nord Italia. Nel 1515, per\u00f2, il nuovo re di Francia Francesco I ritorn\u00f2 in possesso del Ducato.\nA quel punto, dopo diversi contatti, ci si orient\u00f2 verso l'attempato re di Polonia, Sigismondo Iagellone. Bona port\u00f2 in dote il Ducato di Bari (che avrebbe ricevuto alla morte di Isabella) e 500.000 ducati. Per la dote e per le spese del matrimonio vennero imposte nuove tasse nel ducato.\nIl matrimonio venne celebrato a Napoli, il 6 dicembre 1517, con grande sfarzo e lusso e le celebrazioni durarono dieci giorni, anche per evidenziare la grandezza della discendenza reale di Bona. Il 3 febbraio 1518 la giovane donna part\u00ec verso la Polonia.\nIn diverse occasioni Isabella si propose di raggiungere la figlia in Polonia, ma dovette sempre rinunciare. Nell'ottobre del 1519, in occasione della nascita del primogenito di Bona, si mise in viaggio ma, in Polonia scoppi\u00f2 una guerra e dovette cambiare destinazione e si diresse a Roma dove fu accolta da Papa Leone X.\nAmmalatasi di idropisia, nel 1523 si trasfer\u00ec nel Ducato di Bari per assicurare una successione alla figlia; in seguito ritorn\u00f2 definitivamente nella corte di Castel Capuano, a Napoli, dove mor\u00ec l'11 febbraio 1524. Dopo funerali fastosi, venne sepolta nella sagrestia nuova della basilica di san Domenico Maggiore in Napoli, accanto ai suoi avi aragonesi.\nGli amori.\nBench\u00e9 gi\u00e0 al tempo delle nozze, nel 1492, si fosse parlato di un certo intendimento tra Isabella e un bel giovane milanese, non si hanno notizie di suoi amanti se non durante la sua vedovanza. La vicenda appare del resto poco chiara: un cortigiano, Moroleto (o Morello) Ponzone, raccont\u00f2 alla duchessa di Ferrara che, ritrovandosi una sera i duchi di Bari e quelli di Milano con la marchesa di Mantova e altri amici a giocare a carte, Isabella si ritrov\u00f2 seduta di fronte a \"uno belo corsiero\", per modo tale che \"senpre el guardava\" e \"non haveva mente al zuogo se no a quello corsiero\", cosicch\u00e9 Moroleto, mosso a compassione, prese \"pocho di presumptione\" e \"cum honestade e bone parole\" lo port\u00f2 via, tenendolo impegnato in chiacchiere finch\u00e9 il gioco non termin\u00f2 e tutti se ne andarono a dormire.Achille Dina, biografo di Isabella, sulla base delle metafore presenti, interpret\u00f2 la lettera in questione come se Moroleto stesse parlando di un cavallo (corsiero \u00e8 infatti il termine comunemente usato per cavalli da battaglia) e comment\u00f2: \"doveva trattarsi d'un destriero di gran pregio di Beatrice\", di conseguenza interpret\u00f2 lo sguardo insistente di Isabella come invidia, come un \"cruccio nel vedersi superata da Beatrice anche nelle cavalcature\". Tuttavia il termine \u00e8 usato talvolta metaforicamente per indicare non la bestia, ma chi la cavalca; inoltre Achille Dina omette stranamente proprio la parte conclusiva della lettera, ossia quella da cui si comprende trattarsi di un uomo, e non di un animale, poich\u00e9 altrimenti non si riuscirebbe a capire per quale ragione Moroleto avesse dovuto trascorrere il resto della serata a conversare con un cavallo.\nRitiratasi a vivere nel regno di Napoli, Isabella ebbe per amante il condottiero Prospero Colonna, al quale \"si diede in preda, godendosi e sollazzandosi amorosamente quasi ogni notte\". Quindi, \"avendo Isabella rotto il freno alle lascivie e, di pudica ch\u2019era prima, divenuta impudicissima\", prese per amante anche il giovane Giosu\u00e8 di Ruggiero, uomo di umili origini nato nel casale di Marigliano, che era stato amasio dello stesso Prospero Colonna. Quest'ultimo, venuto a conoscenza della tresca e geloso dell'amante, fece ferire gravemente Giosu\u00e8 in un'imboscata da alcuni propri soldati.\nPer questo evento Isabella priv\u00f2 dei propri favori Prospero Colonna e continu\u00f2 ad intrattenersi con Giosu\u00e8. Quindi, ritiratasi a Bari, ed essendo rimasto Giosu\u00e8 a Napoli come suo aiutante, Isabella, bench\u00e9 avesse passato i quarant'anni, prese per amante il trentenne Alessandro Pignatelli, signore di Toritto, che con la moglie Laura della Marra aveva gi\u00e0 molti figli. Fra questi era primogenito Ettore Pignatelli, che vari anni dopo divenne amante di Bona, figlia della stessa Isabella.\nPare in effetti da alcuni studi sulla sua mummia che Isabella avesse contratto la sifilide.\nRitratti.\nCi sono numerosi ritratti che si riferiscono a un modello idealizzato di signora con i capelli rossi e ricci alla fine del XV secolo. Sulla base delle caratteristiche corporee di Isabella d'Aragona, e riferendosi, in numerose occasioni, alla figura di Santa Caterina d'Alessandria, si forma sulla base di un circolo milanese di discepoli primitivi di Leonardo da Vinci, formato da Giovanni Antonio Boltraffio, Giovanni Ambrogio De Predis, Marco d'Oggiono o Francesco Melzi, insieme a collaboratori o compagni come Fernando Y\u00e1\u00f1ez de la Almedina, Fernando de los Llanos o il proprio Raffaello Sanzio, un modello femminile di madonna leonardesca che continuo per molti anni dopo con Bernardino Luini o Giampietrino nel XVI secolo, e per tutta la storia dell'arte.\nPer quanto riguarda l'opera \"Monna Lisa\", si pensa che possa essere la Duchessa di Milano Isabella d'Aragona, in opposizione dell'attribuzione a Lisa Gherardini.\nLeonardo da Vinci nelle sue bozze rappresenta la Monna Lisa con una palma, simbolo del martirio, collegando la sua identit\u00e0 alle donne della famiglia Sforza.Isabella fu ritratta come santa da pittori come Giovanni Ambrogio de Predis o Giovanni Antonio Boltraffio; seguendo questa moda, tutti i ritratti di madonne con capelli rossi nella corte di Milano fanno riferimento alla figura di Isabella d'Aragona.\nEsempi sono la \"Madonna Litta\" di Leonardo da Vinci del Museo statale Ermitage, a San Pietroburgo, o la \"Madonna e bambino\" di Giovanni Antonio Boltraffio, della National Gallery di Londra.\nAlla sua morte, nel 1524, il pittore Benardino Luini dipinge a Villa Pelucca un affresco di Santa Caterina d'Alessandria portata in volo dagli angeli sul Sinai, con riferimento a Isabella d'Aragona. Sulla base di uno studio sui gioielli e sulla pietra rossa nuziale del tutto simili che compaiono sul \"\"Ritratto di dama\" di Ambrogio de Predis (Pinacoteca Ambrosiana) e in due ritratti nuziali delle nobildonne Sforza (\"Ritratto di Beatrice d'Este\", 1491 ca., Ambrogio de Predis, Christ Church Picture Gallery, Oxford e \"Ritratto di Bianca Maria Sforza\", 1493 ca., Ambrogio De Predis, National Gallery of Art, Washington), e alla luce dell'analisi della foggia spagnola dell'abito e della ciocca di capelli passata sotto il mento (analoga a quella della \"Dama con l'ermellino\" di Leonardo datata intorno al 1490), la ricercatrice Carla Glori ha identificato Isabella d'Aragona nella modella dell'Ambrosiana, nel suo ritratto nuziale intorno all'anno 1490. \nA riprova di questa conclusione, lo studio ha effettuato ulteriore confronto del profilo del ritratto dell'Ambrosiana con il \"Portrait of an unknown woman\" di incerta attribuzione (Ashmolean Museum, Oxford), in cui la modella \u00e8 raffigurata come S.ta Caterina d'Alessandria e con il \"Portrait of a woman in profile\"\" attribuito allo stesso Ambrogio de Predis (1495-1499 ca. National Gallery di Londra), verificando trattarsi della stessa donna, ovvero Isabella. Inoltre, nella parte soprastante del gioiello con la pietra rossa, posto sulla spalla della modella del \"Ritratto di dama\" dell'Ambrosiana, la ricerca ha individuato la sagoma in miniatura della colombina visconteo-sforzesca cara al ramo famigliare del marito di Isabella, il duca Gian Galeazzo Sforza.Infine, sulla base dello studio della prospettiva, si pu\u00f2 dire tecnicamente, tra le altre cose, il quadrante in cui il pittore \u00e8 o l'altezza degli occhi del pittore per quanto riguarda il ritratto, sulla base delle linee di fuga e il punto di taglio, cos\u00ec come la profondit\u00e0 spaziale, da elementi contrastanti in entrambe le tabelle, e in questo modo situare la posizione di entrambi i pittori nello spazio in modo esatto. Fare un confronto di entrambe le tabelle, richiama l'attenzione sullo sviluppo della prospettiva della tavola del Prado, \u00e8 una prospettiva lineare, in questo caso di un punto di fuga o di prospettiva frontale, ben eseguito, dove le linee di fuga, in particolare le basi della colonna, hanno tagliato accuratamente, e quindi essere in grado di dire tecnicamente che il pittore che ha fatto la tavola del Prado era di fronte al ritratto e che i suoi occhi erano circa 20 centimetri sopra di lei, sulla base del punto di fuga delle linee.\nApprofondire nello studio della prospettiva nel suo complesso, e soprattutto in elementi come il numero di arcate del ponte e lo sviluppo del paesaggio, si pu\u00f2 conoscere la profondit\u00e0 spaziale del pittore rispetto al ritratto, nel Prado sono rappresentati tre arcate del ponte e nel Louvre quattro per esempio, cos\u00ec si pu\u00f2 affermare, sulla base della prospettiva rappresentata, che chi ha fatto la tavola del Prado era in una posizione pi\u00f9 vicina a quella ritratta, cos\u00ec come superiore e di fronte ad essa, e che chi ha fatto la tavola del Louvre era in il lato sinistro cos\u00ec come ad un'altezza simile al ritratto ma pi\u00f9 rimosso verso l\u00b4interno.\nA questa somma, che il sistema di proporzioni rappresentato nella tavola del Museo del Prado \u00e8 subordinato alla propria rappresentazione della prospettiva, in altre parole, il pittore utilizza il punto di vista come punto di partenza per realizzare il sistema di proporzioni, nessuna prospettiva, nessuna proporzione. Basato sulla regola dei terzi, di solito utilizzato in architettura, compone il volto del ritratto, e sulla base della faccia il resto del corpo, con aggiunta di moduli.\nNella cultura di massa.\nLetteratura.\nAlcune opere letterarie di stampo cortese-cavalleresco furono ispirate a Isabella, tra cui:\nAppare anche in:\nDiscendenza.\nDal matrimonio con Gian Galeazzo Maria Sforza nacquero quattro figli:"}
{"id": "892730", "revid": "228587", "url": "https://it.wikipedia.org/wiki?curid=892730", "title": "Mussa (linguistica)", "text": "Mussa (in grafia ligure m\u00f3ssa) \u00e8 un termine che in ligure indica l'apparato genitale femminile, la vagina, solitamente con connotazione volgare. Indica, oltre a questa accezione, anche il significato di bugia o scusa, oltre che di vizio, senza accezione volgare.\nEtimologia.\nUn'interpretazione la lega al \"mus\", che ne indica il pelo, probabilmente proveniente dal latino \"mus\", topo. Il termine si pu\u00f2 collegare al termine \"muscolo\" per cozza.\nModi di dire.\nNel genovese parlato si usa dire:"}
{"id": "892736", "revid": "767487", "url": "https://it.wikipedia.org/wiki?curid=892736", "title": "Vilcabamba", "text": "Vilcabamba fu una citt\u00e0 fondata da Manco Inca nel 1539 e fu l'ultimo rifugio dell'Impero Inca fino alla sua caduta per mano degli spagnoli nel 1572. La citt\u00e0 venne data alle fiamme, la zona divenne un luogo arretrato del Per\u00f9 e la sua posizione venne dimenticata.\nLe rovine della citt\u00e0 furono riscoperte, nel 1911 in una remota foresta chiamata Esp\u00edritu Pampa a circa 130\u00a0km a ovest di Cusco, da Hiram Bingham, che tuttavia non ne riconobbe l'importanza, credendo che Machu Picchu, anch'essa da lui riscoperta, fosse in realt\u00e0 la leggendaria \"Citt\u00e0 Perduta degli Incas\". Fu riconosciuta solo con l'esplorazione e le scoperte di Antonio Santander e di Gene Savoy nell'anno 1964, sebbene questi non poterono dimostrare la loro teoria.\nSabatino Moscati parla di Vilcabamba nel libro \"Civilt\u00e0 del Mistero\" dove erano menzionati anche gli Italiani Francesca Oldrini e Beppe Tenti Torinese. Nel 1975 Tenti ottiene il permesso per organizzare \"Viaggi Esplorativi\"con gruppi turistici e li porta nel 1976 e nel 1977 attraverso la foresta fino ad Espiritu Pampa. Il Giornalista Franco Giliberto ne racconta a puntate sulla Stampa il Viaggio.\nNel 1976 il professore Edmundo Guillen e gli esploratori polacchi Tony Halik e El\u017cbieta Dzikowska ritrovarono le rovine. Prima della spedizione Guillen aveva ritrovato in un museo di Siviglia delle lettere degli spagnoli, nei quali descrivevano il progredire dell'invasione e quanto avevano trovato a Vilcabamba. Il confronto delle lettere con le rovine fu la prima prova della posizione di Vilcabamba.\nUlteriori scavi archeologici di Vincent Lee e ricerche di John Hemming diedero ulteriori conferme che Esp\u00edritu Pampa fosse in realt\u00e0 la storica Vilcabamba.\nIl 16 giugno 2006 in un museo a Cusco \u00e8 stata posta una placca che commemora il trentesimo anniversario della scoperta di Vilcabamba. Tra le altre ci sono i nomi degli esploratori della \"prima spedizione provata\": Guillen, Halik e Dzikowska.\nLa citt\u00e0 perduta di Vilcabamba compare nella serie di videogiochi educativi \"Amazon Trail\", nel videogioco \"Tomb Raider\" e anche nel libro \"Evil Star\" di Anthony Horowitz. Vilcabamba \u00e8 anche un livello di gioco del videogioco di ruolo per PlayStation 2 \"\"."}
{"id": "892743", "revid": "599013", "url": "https://it.wikipedia.org/wiki?curid=892743", "title": "Hati (astronomia)", "text": "Hati (designazione provvisoria S/2004 S 14) \u00e8 un satellite naturale minore del pianeta Saturno. Il suo nome deriva da Hati, un lupo gigante della mitologia norrena figlio di Fenrir e fratello gemello di Sk\u01ebll.\nStoria.\nIl satellite \u00e8 stato scoperto il 4 maggio 2005 grazie all'analisi di una serie di osservazioni svolte tra il 12 dicembre 2004 e l'11 marzo 2005, ad opera di un gruppo di astronomi composto da Scott Sheppard, David Jewitt, Jan Kleyna e Brian Marsden.\nParametri orbitali.\nIl satellite orbita ad una distanza di 20\u00a0303\u00a0000\u00a0km da Saturno con un periodo di 1080 giorni, con un'inclinazione orbitale di 163\u00b0 rispetto all'eclittica, con un movimento retrogrado e con un'eccentricit\u00e0 orbitale di 0,291."}
{"id": "892751", "revid": "1904508", "url": "https://it.wikipedia.org/wiki?curid=892751", "title": "Matilde Bonaparte", "text": "Biografia.\nInfanzia.\nMatilde Letizia Guglielmina Bonaparte era figlia del re Girolamo Bonaparte e della sua seconda moglie Caterina di W\u00fcrttemberg, nata principessa di W\u00fcrttemberg. Crebbe a Roma e a Firenze.\nFidanzamento e matrimonio.\nFidanzata in un primo tempo al cugino Luigi Napoleone Bonaparte, futuro Napoleone III, spos\u00f2 invece a Firenze, il 1\u00ba novembre 1840, il conte Anatolio Demidoff, creato poco prima del matrimonio principe di San Donato dal granduca Leopoldo II di Toscana (titolo non riconosciuto in Russia). I due si conobbero nel palazzo fiorentino dove Girolamo Bonaparte esule era stato accolto. Il matrimonio, che non produsse eredi, non fu mai felice.\nDemidoff, favolosamente ricco ma violento, rifiut\u00f2 di lasciare l'amante, Valentine de Sainte-Aldegonde. Matilde scapp\u00f2 per raggiungere Parigi, portando con s\u00e9 i gioielli che dovevano costituire la sua dote, ma che il padre, sempre a corto di denaro, aveva in realt\u00e0 venduto al Demidoff prima del matrimonio. Demidoff fu tuttavia condannato dal tribunale di San Pietroburgo a versare a Matilde una pensione di 200.000 franchi all'anno e non pot\u00e9 mai recuperare i gioielli. Gli sposi furono poi autorizzati a separarsi nel 1847, su decisione personale dello zar Nicola I.\nVita parigina.\nMatilde si stabil\u00ec a Parigi nel 1846, alla fine del regno di Luigi-Filippo, con l'amante, il conte \u00c9milien de Nieuwerkerke, incontrato alcuni anni prima a San Donato. Ma \u00e8 con l'ascesa del cugino alla Presidenza della Repubblica e poi al trono imperiale che essa inizi\u00f2 ad avere un ruolo di primo piano. \nSotto la Seconda Repubblica ed il Secondo Impero, la principessa anim\u00f2 un importante salotto letterario. Bonapartista convinta (senza Napoleone I, era solita dire, avrebbe venduto arance per le strade di Ajaccio), riceveva a casa sua scrittori di tutte le tendenze politiche. Nel 1868, Th\u00e9ophile Gautier, con cui intratteneva un rapporto di amicizia, divenne il suo bibliotecario.\nUltimi anni e morte.\nLa principessa Matilde cerc\u00f2 sempre di mantenere stretti legami con la corte di Russia. Dopo la morte del primo marito e la caduta dell'Impero nel 1870, si esili\u00f2 per qualche tempo nel Belgio, prima di tornare in Francia. \nSi rispos\u00f2 nel dicembre 1873 con il poeta Claudius Popelin. Deceduta nel 1904, \u00e8 sepolta a Saint-Gratien (Val-d'Oise), nel breve periodo fiorentino le fu amica la pittrice romana Ida Botti Scifoni, da cui prese lezioni di pittura."}
{"id": "892753", "revid": "94862", "url": "https://it.wikipedia.org/wiki?curid=892753", "title": "Gran premio di Svizzera 1982", "text": ""}
{"id": "892754", "revid": "599013", "url": "https://it.wikipedia.org/wiki?curid=892754", "title": "Dlh", "text": ""}
{"id": "892756", "revid": "1652635", "url": "https://it.wikipedia.org/wiki?curid=892756", "title": "Isaac George", "text": "Biografia.\nDopo aver studiato a Londra alla Royal Academy of Dramatic Art arriva a Roma nel 1979 e venne notato dall'agente Fernando Piazza che lo far\u00e0 notare ai registi Carlo Vanzina e Steno in occasione del film \"Viuuulentemente mia\" dove recit\u00f2 accanto a Laura Antonelli.\nHa incominciato come comparsa in piccoli ruoli dello stereotipo immigrato africano, variando dal cameriere, all'autista, dal vucumpr\u00e0 all'afroamericano nel programma \"Drive In\" e divenne noto per il personaggio di Aziz nella serie televisiva \"I ragazzi della 3\u00aa C\".\nDopo aver interrotto la carriera di attore ha lavorato anche nel Regno Unito per otto anni come \"counselor\" in diverse scuole medie delle Midlands e poi alla formazione di ragazzi alla recitazione. \nNel 2016 \u00e8 stato condannato dalla Cassazione a quattro anni e sei mesi di carcere per violenza sessuale commessa su giovani pazienti anoressiche ed esercizio abusivo delle professioni di medico, psicologo, dietologo e psicoterapeuta nelle cliniche del \"guru dell'anoressia\" di Waldo Bernasconi situate tra Italia e Svizzera."}
{"id": "892757", "revid": "767487", "url": "https://it.wikipedia.org/wiki?curid=892757", "title": "Classe Oskol", "text": "Le unit\u00e0 appartenenti alla classe Oskol (progetto 300 secondo la classificazione russa) sono navi progettate per effettuare riparazioni. La classificazione russa per questo tipo di unit\u00e0 \u00e8 PM (Plavuchaya Masterskaya: officina galleggiante).\nSviluppo.\nSi tratta di navi di piccole dimensioni, attrezzate per svolgere praticamente qualunque attivit\u00e0 di riparazione. Le unit\u00e0 della classe Oskol sono state costruite in Polonia, e sono entrate in servizio tra il 1963 ed il 1967, in tre differenti versioni.\nLa produzione di queste navi termin\u00f2 nel 1967, quasi sicuramente a favore delle classe Amur, che entrarono in servizio a partire dall'anno successivo.\nTecnica ed armamento.\nTra le tre versioni, non vi sono grandi differenze per quanto riguarda lo scafo della nave: pi\u00f9 che altro, sono diverse le dotazioni imbarcate.\nQueste unit\u00e0 non imbarcano armamento, con l'eccezione della \"PM 24\", sulla quale sono state montate un cannone doppio da 57mm calibro 70 e due mitragliere doppie da 25mm.\nUtilizzo.\nQueste unit\u00e0 sono in servizio da oltre 40 anni. Oggi ne rimangono operative sei: \"PM 68\" (Flotta del Baltico), \"PM 146\" (Flotta del Nord), \"PM 148\" (Flotta del Pacifico, ma sulla sua operativit\u00e0 sussistono forti dubbi), \"PM 24\", \"PM 26\" (Flotta del Mar Nero) e \"PM 25\". Alte unit\u00e0 della classe sono state demolite."}
{"id": "892758", "revid": "2153076", "url": "https://it.wikipedia.org/wiki?curid=892758", "title": "Hannah Montana (disambigua)", "text": "Hannah Montana si pu\u00f2 riferire a:"}
{"id": "892760", "revid": "1305772", "url": "https://it.wikipedia.org/wiki?curid=892760", "title": "DLL (disambigua)", "text": ""}
{"id": "892762", "revid": "14691", "url": "https://it.wikipedia.org/wiki?curid=892762", "title": "Look for love", "text": ""}
{"id": "892771", "revid": "2146652", "url": "https://it.wikipedia.org/wiki?curid=892771", "title": "Trasformazione politropica", "text": "Una trasformazione politropica \u00e8 una trasformazione termodinamica che segue la legge:\ndove:\nTra l'esponente caratteristico della politropica n e il calore specifico c intercorre la relazione formula_5 ove cp e cv sono rispettivamente i calori specifici a pressione costante e a volume specifico costante.\nLa politropica \u00e8 una legge valida nell'ipotesi di una trasformazione quasistatica valida sia per i gas perfetti che per i gas reali.\nParticolari valori dell'esponente caratteristico.\nLa trasformazione politropica generalizza quattro trasformazioni quasistatiche fondamentali: isoentropica, isobara, isocora, isoterma. In base all'esponente caratteristico \"n\" si ottiene:\nIl calore specifico \u00e8 negativo per formula_17 ovvero per trasformazioni comprese tra l'isoterma e l'adiabatica.\nTrasformazione politropica di gas perfetto.\nDato un gas a comportamento perfetto vale la relazione \"pv=RT\" dove R \u00e8 la costante specifica dei gas e non quella universale e dipende dal tipo di gas. Componendo questa relazione con quella della politropica si ottengono altre due espressioni della trasformazione politropica valide solo nell'ipotesi di gas perfetto:\nCalore specifico.\nIl calore specifico viene definito come:\ndove formula_21 \u00e8 il calore per unit\u00e0 di massa e formula_22 indica un differenziale non esatto.\nNon \u00e8 detto che per una trasformazione politropica formula_23 sia costante, lo \u00e8 solo nel caso di gas ideale.\nNel caso di gas perfetto sottoposto a trasformazione politropica si pu\u00f2 dimostrare che (con k=cost):\nSi noti, tramite la relazione di Mayer, che formula_25 e quindi k \u00e8 maggiore dell'unit\u00e0.\nLavoro di variazione di volume.\nIl lavoro specifico si calcola come:\nda cui si ottiene:\nPer ottenere il lavoro totale basta moltiplicare per la massa del sistema. La prima espressione vale per qualsiasi fluido sottoposto a trasformazione politropica, nel caso di gas a comportamento perfetto valgono le seguenti relazioni:"}
{"id": "892774", "revid": "1320609", "url": "https://it.wikipedia.org/wiki?curid=892774", "title": "Renata Polverini", "text": "\u00c8 stata membro del Comitato economico e sociale europeo.\nBiografia.\nFiglia di una delegata sindacale della CISNAL, si \u00e8 dedicata giovanissima all'impegno sindacale nella CISNAL e poi nell'UGL. Diplomata in ragioneria, nel 1996 ha acquisito il posto di responsabile delle relazioni internazionali e comunitarie e dal settembre 1998 rappresenta l'UGL nel gruppo II del CESE. Nello stesso anno \u00e8 entrata nella Segreteria Confederale ed ha assunto la carica di segretaria generale della Federazione del Terziario.\nDal 1999 al 2005 ha ricoperto l'incarico di vice segretaria generale della Confederazione, occupandosi, fra l'altro, delle principali vertenze unitarie degli ultimi anni, dall'Alitalia alla Fiat di Melfi, dalla ThyssenKrupp di Terni al rinnovo del contratto per il pubblico impiego. Per la sua attivit\u00e0 sindacale ha ricevuto la stima di Walter Veltroni che la voleva come candidata nel PD.\nRenata Polverini \u00e8 stata eletta (con il 96,7% dei voti) Segretario generale dell'UGL nel Congresso del 2-3-4 febbraio 2006, succedendo a Stefano Cetica, diventando la prima donna in Italia a guidare una confederazione sindacale. Le \u00e8 succeduto Giovanni Centrella nel maggio 2010.\nCandidatura alla Regione Lazio.\nIl 16 dicembre 2009 viene ufficializzata la sua candidatura a Presidente della Regione Lazio con Il Popolo della Libert\u00e0 per le elezioni regionali previste nella primavera del 2010.\nLa Polverini ha promesso, in caso di elezione, di rivoluzionare il sistema della sanit\u00e0 laziale, evitando di chiudere ospedali o di tagliare posti letto, e che non vi sar\u00e0 un assessorato separato per la sanit\u00e0.\nLa Polverini \u00e8 appoggiata anche dall'Unione di Centro, da La Destra, e da una lista civica per Polverini. Per via dell'esclusione delle liste del Popolo delle Libert\u00e0 dalle elezioni nel Lazio (relativamente alla sola Provincia di Roma), a cui seguono ricorsi all'Ufficio Elettorale, al TAR e al Consiglio di Stato che il 20 marzo ne sancisce la definitiva esclusione, il PdL decide di invitare i propri elettori a far convergere i voti sulla lista civica Polverini Presidente.\nPresidente della Regione Lazio.\nDopo uno spoglio che ha visto fino alle ultime ore un testa a testa con la candidata del centro-sinistra Emma Bonino, il 30 marzo Renata Polverini vince la corsa alla presidenza della Regione Lazio con il 51,14% dei consensi contro il 48,32% della Bonino.\nIl 25 aprile, in occasione della celebrazione del 65\u00ba anniversario della Liberazione, Renata Polverini viene duramente contestata dai partecipanti alla manifestazione organizzata a Roma presso Porta San Paolo. La sua presenza sul palco dell'A.N.P.I. viene infatti letta come una palese provocazione nei confronti dei valori della Resistenza e dell'Antifascismo, in particolar modo per essersi giovata, durante la campagna elettorale, del sostegno di formazioni neofasciste (come Casa Pound e Blocco studentesco) che avevano in programma un corteo per le strade di Roma il successivo 7 maggio e che i fautori della protesta del 25 aprile volevano provare a bloccare, anche attraverso la contestazione in questione. Verso il palco vengono quindi lanciati dalla folla oggetti, slogan ed insulti (tra cui l'appellativo di \"fascista!\" e \"tornatene a Casa Pound!\"). Dopo pochi minuti Renata Polverini e il presidente della Provincia di Roma Nicola Zingaretti (quest'ultimo colpito al volto da un limone) sono costretti ad abbandonare la manifestazione.\nPer tali fatti vengono identificati e denunciati dalla Digos per \"minaccia aggravata in concorso\" tre giovani, appartenenti all'area dei centri sociali e dei collettivi universitari antagonisti, gi\u00e0 noti alle forze dell'ordine per reati contro l'ordine pubblico e la propriet\u00e0. Siffatta contestazione riusc\u00ec comunque nel proprio intento e contribu\u00ec in ogni caso, oltre a non far parlare la Polverini dal palco, a far salire la tensione politica all'interno della citt\u00e0. La questura si vide quindi costretta a revocare l'autorizzazione del corteo del 7 maggio ai suddetti gruppi d'estrema destra onde evitare maggiori disordini. Dopo cinque anni e mezzo i tre militanti antifascisti denunciati, che rischiavano fino ad un anno di carcere, vennero poi assolti \"per non aver commesso il fatto\".\nNel 2011 la Polverini riceve il parere positivo della Commissione europea per un'ulteriore deroga ai limiti europei per procedere ad interventi di potabilizzazione dell'acqua per riduzione dei livelli di arsenico nei comuni del Lazio.\nIl 9 giugno 2011 il Consiglio Regionale del Lazio respinge (con 26 s\u00ec e 42 no) una mozione di sfiducia presentata dalle opposizioni contro la Giunta Polverini. Votano a favore Partito Democratico, Federazione dei Verdi, Lista Bonino-Pannella, Federazione della Sinistra, Sinistra Ecologia Libert\u00e0 e Italia dei Valori. Votano contro Il Popolo della Libert\u00e0, Unione di Centro, Lista Polverini, La Destra e Futuro e Libert\u00e0 per l'Italia. Non partecipa al voto Alleanza per l'Italia.\nLe dimissioni.\nNel 2012, in seguito a un esposto presentato dal consigliere regionale Francesco Battistoni, un'inchiesta della magistratura riguardante il consigliere regionale Franco Fiorito porta alla luce un sistema di notevoli fondi elargiti ai membri del Consiglio della Regione Lazio, usati spesso per finalit\u00e0 non concernenti l'attivit\u00e0 politica del gruppo ma per scopi privati. La Polverini minaccia le proprie dimissioni nel caso non fossero apportati dei tagli drastici e immediati a un tale sistema di elargizioni cos\u00ec copioso e poco trasparente. Alla trasmissione \"Piazzapulita\" la Governatrice dichiara: \u00abMi sono sentita tradita da un sistema all'interno del Consiglio che viene da molte legislature che pensava di farla franca anche in un momento difficile come quello che stiamo vivendo. Quello che accade oggi non inizia oggi. Questo sistema si \u00e8 costruito negli anni. Bisognava capire prima che non era pi\u00f9 il momento\u00bb. In seguito a una mozione della stessa Polverini il Consiglio regionale decide di dimezzare le proprie Commissioni, riducendo della met\u00e0 i fondi elargiti ai gruppi regionali e abolendo i gruppi composti da un solo membro. La governatrice annuncia allora, in un primo momento, di rimanere al suo posto.\nA causa dello scalpore provocato dallo scandalo, per\u00f2, i consiglieri dell'opposizione di sinistra e in parte di centro minacciano di rassegnare le loro dimissioni per andare al voto anticipato, mentre l'UDC che sostiene la maggioranza di centrodestra, dopo aver inizialmente difeso la Polverini per bocca del suo leader Pier Ferdinando Casini, si accoda nel prospettare le dimissioni dei propri consiglieri alla Regione. Il 24 settembre 2012 allora, non intendendo proseguire il lavoro della sua giunta con un consiglio dimezzato, la Polverini durante una conferenza stampa annuncia di voler rimettere il mandato di presidente della Regione Lazio, restando in carica per il disbrigo degli affari correnti fino alle prossime elezioni anticipate, dichiarandosi \u00abinorridita da quanto avvenuto\u00bb. Presenta ufficialmente le proprie dimissioni il 27 settembre.\nL'elezione alla Camera.\nResta in carica per l'ordinaria amministrazione fino al 12 marzo 2013, fin quando non viene proclamato il nuovo presidente della Regione Nicola Zingaretti del Partito Democratico. Alle elezioni politiche del 2013 viene candidata ed eletta deputato alla Camera nelle liste del PdL.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nNel maggio 2013 diventa vicepresidente della Commissione Lavoro della Camera.\nSar\u00e0 rieletta deputata alle elezioni politiche del 2018; diventa vice Presidente della Commissione Lavoro venendo confermata nel luglio del 2020.\nIl 4 novembre 2020, insieme a quattro colleghi di partito, cio\u00e8 Giusi Bartolozzi, Stefania Prestigiacomo, Elio Vito e Matteo Perego, vota a favore del disegno di legge a prima firma del deputato Alessandro Zan (PD) \"Misure di prevenzione e contrasto della discriminazione e della violenza per motivi fondati sul sesso, sul genere, sull'orientamento sessuale, sull'identit\u00e0 di genere e sulla disabilit\u00e0\" per contrastare l'omotransfobia, in dissenso dal suo gruppo, che vota contro.\nL'abbandono (ed il ritorno) a Forza Italia nel 2021.\nIl 18 gennaio 2021, in occasione del voto di fiducia chiesto dall'esecutivo in seguito alla fuoriuscita di Italia Viva dalla maggioranza, vota la fiducia al Governo Conte II come \"atto di responsabilit\u00e0\" ed annuncia la sua uscita da Forza Italia. Passa allora al Gruppo misto nella componente Centro Democratico - Italiani in Europa il 21 gennaio.\nTuttavia il 20 maggio seguente il capogruppo di FI alla Camera Roberto Occhiuto annuncia il ritorno di Polverini in Forza Italia.\nInchieste.\nCampagne di comunicazione.\nLa Corte dei conti ha aperto un'istruttoria sui presunti sperperi di denaro pubblico da parte della Regione Lazio: i magistrati contabili stanno analizzando casi di finanziamenti (per un totale di svariati milioni di euro) effettuati dalla Polverini e dai suoi uomini per le cosiddette \"spese di comunicazione\" della Regione. In particolare si sta studiando la documentazione di una gara di 184.300 euro per una campagna promozionale sugli sconti sui biglietti di autobus e tram per gli under 30. Tale gara \u00e8 stata vinta da Francesco Miscioscia, pubblicitario ed ex candidato nella lista Polverini nelle elezioni regionali del 2010.\nInchieste giornalistiche.\nPolemica sul caso delle presunte iscrizioni \"gonfiate\".\nSecondo due inchieste distinte dei quotidiani \"Libero\" ed \"Europa\" e pubblicate nel gennaio 2010, entrambe partite dalla trasmissione televisiva Report di Rai 3, il sindacato da lei guidato avrebbe gonfiato il numero di iscritti in modo tale da avere un maggiore peso negoziale al tavolo con gli altri sindacati e negli organismi ed enti previdenziali.\nIncalzata da molti giornalisti sulla vicenda, Renata Polverini in un primo tempo ha evitato di rispondere alle accuse\n. In seguito, il 14 gennaio 2010 ha rilasciato un'intervista al quotidiano \"Il Riformista\", nella quale dichiarava che la sua UGL non si sarebbe, secondo lei, comportata in modo diverso dagli altri sindacati.\nQuesta dichiarazione ha suscitato molte proteste da parte d'alcuni membri della CGIL e della CISL. Il 15 gennaio 2010 i senatori Tiziano Treu, Giorgio Roilo e Lionello Cosentino (tutti membri del Partito Democratico) hanno presentato un'interrogazione parlamentare sul caso delle presunte tessere \"gonfiate\" dell'UGL, sottoposta all'attenzione del ministro del\nLavoro Maurizio Sacconi, per ricevere spiegazioni sulla vicenda.\nAffittopoli.\nSecondo un'inchiesta de \"l'Espresso\", Renata Polverini abitava in una casa dell'Ater (Azienda territoriale per l'edilizia residenziale pubblica) sull'Aventino con affitto a prezzi popolari. La Polverini si difende in una nota ufficiale dicendo che nella casa abita, dalla nascita, suo marito e prima di lui la casa era stata affittata a suo nonno, dai primi del '900. Tuttavia, le opposizioni fanno notare che le case Ater non si possono ereditare e che, se le condizioni economiche di una famiglia cambiano, la casa deve essere liberata per fare spazio a chi ne ha pi\u00f9 bisogno."}
{"id": "892775", "revid": "125232012", "url": "https://it.wikipedia.org/wiki?curid=892775", "title": "Gran Premio di Las Vegas 1982", "text": "Il Gran Premio di Las Vegas 1982 \u00e8 stata la sedicesima, e ultima, prova della stagione 1982 del Campionato mondiale di Formula 1. Si \u00e8 corsa sabato 25 settembre 1982 sul Circuito del Caesars Palace di Las Vegas. La gara \u00e8 stata vinta dall'italiano Michele Alboreto su Tyrrell-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo il britannico John Watson su McLaren-Ford Cosworth e lo statunitense Eddie Cheever su Ligier-Matra.\nGrazie ai risultati del gran premio Keke Rosberg si aggiudic\u00f2 il suo unico Campionato mondiale di F1, mentre la Scuderia Ferrari vinse il campionato riservato ai costruttori per la settima volta.\nVigilia.\nSviluppi futuri.\nL'Alfa Romeo mise in dubbio la prosecuzione del suo impegno in F1, almeno come costruttore, per la stagione 1983. La casa italiana era infatti propensa solo a rifornire i propri motori, a scuderie quali Ligier, Tyrrell o Williams.\nEddie Cheever, pilota statunitense della Ligier, sarebbe passato, per la stagione 1983, alla Renault, per fare coppia con Alain Prost.\nAnalisi per il campionato piloti.\nIl pilota della Williams Keke Rosberg comandava la classifica con 3 punti di margine su Didier Pironi, che per\u00f2 era infortunato e non avrebbe preso parte alla gara, e 9 su John Watson. Quest'ultimo aveva vinto, nel corso del campionato in due occasioni, contro l'unico successo di Rosberg. L'unica ipotesi che poteva dare la vittoria, nel campionato, al pilota della McLaren, era un suo successo, con Rosberg che non avrebbe dovuto raccogliere nessun punto: in tale caso i due si sarebbero trovati a pari punti e avrebbe prevalso Watson per il pi\u00f9 alto numero di primi posti.\nSulla classifica pendeva per\u00f2 ancora il ricorso in merito alla squalifica inflitta a Niki Lauda nel Gran Premio del Belgio: in quella gara l'austriaco, giunto terzo (dietro proprio a Watson e Rosberg), era stato escluso dalla classifica in quanto la sua vettura era stata trovata di due chili al di sotto del peso minimo. Il giudizio finale sarebbe stato emesso il 28 settembre. Il ricorso della McLaren si basava sul fatto che il certificato di omologazione della bilancia che aveva pesato la vettura era scaduto da dieci giorni. Con 4 punti in pi\u00f9 l'austriaco sarebbe salito a 34 punti, uno sopra Watson, e con una vittoria a Las Vegas, si sarebbe aggiudicato il titolo, con Rosberg che non avrebbe dovuto giungere meglio di sesto.\nAnalisi per il campionato costruttori.\nLa Ferrari guidava con 9 punti di margine sulla McLaren e 15 sulla Renault. La Ferrari si era aggiudicata tre gare, 4 erano le vittorie per la casa inglese cos\u00ec come i successi di quella francese. La casa italiana si sarebbe aggiudicata, per la settima volta, la classifica riservata ai costruttori se:\nAspetti tecnici.\nSulla vettura di Keke Rosberg venne montato un apparato radio ricetrasmittente che lo collegava coi box, gi\u00e0 provato nel corso del fine settimana di Monza.\nAspetti sportivi.\nPer la prima volta, una stessa nazione, gli Stati Uniti d'America, ospitavano, nella stessa stagione, tre gran premi validi come prova del campionato mondiale di Formula 1. Dopo il Gran Premio di Long Beach, corso ad aprile, e il Gran Premio di Detroit di giugno, toccava ora alla gara di Las Vegas, alla sua seconda edizione.\nLa permanenza del gran premio, nel calendario iridato del futuro, venne messa in dubbio dagli organizzatori, che per\u00f2 avevano sottoscritto un contratto fino al 1984. L'organizzazione costava 3,5 milioni di dollari, che dovevano essere recuperati con l'incasso dei biglietti.\nLa Ferrari conferm\u00f2 Mario Andretti accanto a Patrick Tambay: la presenza dell'italoamericano era in dubbio per precedenti impegni sportivi. Fu la centoventottesima, e ultima, gara in F1 per Andretti. Anche la presenza di Tambay in realt\u00e0 era in dubbio per il riacutizzarsi del dolore che ne aveva impedito l'impiego nel Gran Premio di Svizzera.\nNelle prime prove libere Patrick Tambay ottenne solo il ventiduesimo tempo, tanto che la sua continuazione per il fine settimana era messa sempre pi\u00f9 in dubbio. Il pi\u00f9 rapido fu Michele Alboreto della Tyrrell, che chiuse con 1'19\"28, davanti a Marc Surer e le due Ligier. I tre pretendenti al titolo (vi rientrava anche Lauda visto che il risultato del gran premio del Belgio era \"sub judice\"), chiusero rispettivamente, sesto Niki Lauda, dodicesimo John Watson e ventesimo Keke Rosberg.\nQualifiche.\nResoconto.\nLa prima giornata di prove ufficiali vide al comando una vettura con motore turbo, la Renault di Ren\u00e9 Arnoux, che precedette, di quasi un secondo, Michele Alboreto ed Eddie Cheever. Il grande caldo che incombeva sulla zona (sulla pista vennero registrati fino a 38\u00a0\u00b0C), penalizzava le vetture a motore sovralimentato. Le nubi di calore provocate dall'afa producevano problemi al carburante.Keke Rosberg chiuse quinto, precedendo Lauda, sesto e Watson, decimo.\nNella seconda giornata i tempi si abbassarono notevolmente, provocando alcune modificazioni della griglia. Alain Prost sopravanz\u00f2 il compagno di scuderia Arnoux, conquistando la settima \"pole position\" in carriera. Per la Renault era la decima della stagione, solo la Lotus con 12 nel aveva fatto di meglio. Arnoux difese comunque la prima fila. La seconda fila venne mantenuta da Alboreto e Cheever; Rosberg chiuse sesto, Watson nono e lauda tredicesimo. Patrick Tambay pass\u00f2 dal 22\u00b0 all'ottavo posto, in quarta fila accanto a Mario Andretti. Nel corso della sessione Jean-Pierre Jarier perse una ruota quando stava correndo a 200\u00a0km/h: il pilota risult\u00f2 incolume ma la vettura si distrusse.\nRisultati.\nI risultati delle qualifiche furono i seguenti:\nWarm-up.\nPatrick Tambay, dolorante al braccio destro, dopo il \"warm up\" decise di non prendere parte alla gara. Questa suo \"forfait\" per\u00f2 non port\u00f2 al recupero di nessuno dei non qualificati.\nGara.\nResoconto.\nIn partenza Alain Prost mantenne il comando precedendo Ren\u00e9 Arnoux, Michele Alboreto, Riccardo Patrese, Eddie Cheever, Mario Andretti e Keke Rosberg. Gi\u00e0 nel secondo giro Arnoux pass\u00f2 Prost e si trov\u00f2 a condurre la gara. Il principale avversario di Rosberg al titolo, John Watson, rimasto nelle retrovie, riusc\u00ec a passare diversi piloti, tanto che all'undicesimo giro si era gi\u00e0 posto subito dietro a Rosberg, in ottava posizione.\nProst torn\u00f2 in vetta alla gara al giro 15 mentre, nello stesso giro, Watson pass\u00f2 anche Rosberg. Il nordirlandese prosegu\u00ec nella rimonta superando anche Andretti e Cheever. Scal\u00f2 poi un'ulteriore posizione al giro 18, dopo il ritiro di Patrese, dovuto alla rottura del motore. Tre giri dopo anche Arnoux abbandon\u00f2 la gara, anch'egli per un guasto al propulsore.\nLa classifica, guidata da Prost, vedeva cos\u00ec secondo Michele Alboreto, seguito da John Watson, Eddie Cheever, Mario Andretti, Keke Rosberg e Nelson Piquet.\nAl ventiseiesimo giro si ritirarono Piquet per un guasto tecnico e Andretti a causa di un testacoda, per la rottura di una sospensione posteriore che lo port\u00f2 a insabbiarsi in una via di fuga. Rosberg scalava cos\u00ec quinto, mentre entrava in zona punti Derek Daly. L'irlandese della Williams dette vita poi a un lungo duello con Niki Lauda per la sesta posizione.\nNegli ultimi giri Prost accus\u00f2 delle forti vibrazioni nella vettura e venne passato da Michele Alboreto al cinquantaduesimo passaggio. Il francese cedette due posizioni, venendo superato da Watson e da Cheever.\nMichele Alboreto si aggiudic\u00f2 il primo gran premio di F1 della sua carriera; fu l'undicesimo pilota diverso della stagione, il terzo italiano. Per la Tyrrell fu il ritorno al successo dopo 4 anni, 4 mesi e 18 giorni, per un totale di 71 gran premi di astinenza (ultimo successo nel Gran Premio di Monaco 1978 con Patrick Depailler). Watson chiuse secondo, ci\u00f2 consegnava il titolo a Keke Rosberg, che giunse quinto. Rosberg fu il primo campione del mondo di Formula 1 scandinavo, e il primo europeo dal . La Scuderia Ferrari si aggiudic\u00f2 per la settima volta il trofeo riservato ai costruttori.\nRisultati.\nI risultati del gran premio furono i seguenti:"}
{"id": "892787", "revid": "125828492", "url": "https://it.wikipedia.org/wiki?curid=892787", "title": "Giorgio Grassi", "text": "Ha studiato Architettura presso il Politecnico di Milano dove si \u00e8 laureato nel 1960.\nDal 1961 al 1964 ha lavorato per la rivista \"Casabella-continuit\u00e0\" diretta da Ernesto Nathan Rogers (insieme ad Aldo Rossi, Vittorio Gregotti, Gae Aulenti, tra gli altri). Dal 1965 inizia la propria attivit\u00e0 didattica a Pescara e poi presso varie universit\u00e0 come l'Escuela T\u00e9cnica Superior di Valencia o i Politecnici federali di Losanna e Zurigo. Dal 1977 diventa professore ordinario di Composizione Architettonica presso la facolt\u00e0 di Architettura del Politecnico di Milano. \u00c8 Membro d'onore del \"Bund Deutscher Architekten\" e della \"Internationale Bauakademie\" di Berlino.\nContesto culturale.\nGli anni sessanta rappresentano per la ricerca teorico-progettuale italiana un momento di tensione culturale volto a rinnovare il linguaggio architettonico ed i suoi contenuti. La pulsione innovatrice del movimento moderno era ormai affievolita nelle maniere dell'International Style e la ricerca progettuale, non pi\u00f9 univoca, incominci\u00f2 a frammentarsi e dirigersi in pi\u00f9 direzioni (qui potrete trovare una sintesi Movimento moderno-Le nuove tendenze). \"Negli anni sessanta la cultura architettonica italiana ha contribuito all'esplosione internazionale di questo lunghissimo processo, promuovendo la ricerca di nuove fondazioni: l'ambiente, le preesistenze, i miti ruralistici, nuove pretese di qualit\u00e0 del quoziente architettonico, o, anche, un riconoscimento dell'autonomia dell'architettura che pu\u00f2 parlare solo di se stessa. Si pu\u00f2 parlare invece che di 'rifondazione', di 'sfondamento' \". In un angolo del frastagliato panorama italiano possiamo rintracciare la ricerca solitaria di un architetto modenese Saverio Muratori che, sintetizzando, attraverso i suoi Studi per un'operante storia urbana di Venezia (1959) innesca un interesse specifico e scientifico per la \"citt\u00e0 storica\" ed i suoi caratteri strutturali fondanti (attraverso l'analisi dei tessuti urbani, l'individuazione del \"tipo\" (o tipologia), meccanismi evolutivi, etc.). Queste analisi posero le basi per successivi studi analoghi di Aldo Rossi (\"L'architettura della citt\u00e0\", 1966) o Carlo Aymonino (\"Il significato della citt\u00e0\", 1975) intenti per\u00f2 ad approfondirne pi\u00f9 l'aspetto \"astratto\", idealistico che quello sociologico dei \"muratoriani\".\nAttivit\u00e0 teorica e progettuale.\nIn questo contesto culturale gli studi di Giorgio Grassi s'inseriscono parallelamente a quelli di Aldo Rossi (uniti per diversi anni dal lavoro a da studi comuni) nella ricerca analitica dei caratteri fondanti dell'architettura, attraverso la costruzione di una \"genealogia\" dell'architettura stessa con lo studio di manuali e trattati storici, studi riassunti nel suo primo libro \"La costruzione logica dell'architettura\". Per stessa ammissione dell'autore \"Questo piccolo libro, che sembra un manuale ma non lo \u00e8, anche se forse avrebbe voluto diventarlo (...) aveva effettivamente un manuale d'architettura fra i suoi obiettivi\". Il testo propone di \"definire la linea metodica di una teoria e di un'esperienza dell'architettura nel tempo (architetture che nel tempo si sono succedute) (...) di un determinato filone di pensiero, di un 'razionalismo', che attraverso una esperienza unitaria persegue una precisa idea di architettura\", tentando di individuarne gli elementi costanti e generali. Il percorso parte da Pierre Le Muet e Viollet-le-Duc per terminare a Loos, Oud, Tessenow e Hilberseimer individuando nel razionalismo tedesco l'erede della grande tradizione classica europea. Il testo presuppone quindi un approccio all'attivit\u00e0 progettuale come analisi di quei \"tipi\" ed elementi architettonici espressione di una determinata cultura figurativa ed il progetto, interpretandoli, ne diventa una testimonianza (storica) ed una sintesi (formale) basata su un abaco linguistico ridotto (il portico, il basamento, la corte, etc.). L'analisi non \u00e8 circoscritta al solo edificio ma si propone all'intera citt\u00e0 con lo stesso approccio: interpretare l'insieme stratificato del tessuto urbano attraverso la sintesi dei suoi \"Tipi storici\".\nArchitettura e citt\u00e0.\nGrassi, quindi, lega indissolubilmente la ricerca teorica (storico-costruttiva) con la propria attivit\u00e0 progettuale manifestata in numerosi progetti a partire dal Monumento ai caduti per la Resistenza a Brescia (1965), una citt\u00e0 ideale riassunta per tipi edilizi storici sintetizzati nelle loro dimensioni essenziali (lunghezza e larghezza), il Complesso residenziale a Monza (con Aldo Rossi) che nella sua struttura basata sulla corte riassume in s\u00e9 esempi antichi e moderni in continuit\u00e0 storica con i chiostri delle certose e le h\u00f6fe berlinesi e viennesi, il grande isolato quadrato a Pavia (1970-72) dove ripropone ed idealizza la dimensione degli isolati romani della citt\u00e0 lombarda e, in diretta relazione con quest'ultimo, il progetto dell'Unit\u00e0 residenziale a Borgo Ticino (1972, Pavia) dove ripropone le grandi corti, il portico ed un grande basamento. Queste due opere prese ad esempio (dalla piccola alla grande scala) spiegano come \"l'architettura, nel tempo, \u00e8 un fatto straordinariamente unitario (...) e fa i conti innanzi tutto con s\u00e9 stessa, cio\u00e8 con i caratteri suoi specifici\", una sorta di a-storicit\u00e0 trasversale che svela come \"Ogni nuova opera non potr\u00e0 essere altro che una rappresentazione tutto sommato abbastanza fedele a quante le hanno precedute.\". La Scuola media a Tollo (1975, Chieti) conferma quanto assunto riproponendo nel suo impianto generale e nelle sue volumetrie gli edifici rurali che punteggiano la campagna chietina, o all'altro estremo, trapiantare e costruire \"in vitro\" come avrebbe potuto essere l'incontro tra citt\u00e0 e campagna nella \"Casa dello studente\" (1976, Chieti) dove \"la quinta stradale stilisticamente unitaria ed il portico a tutta altezza sono una interpretazione adeguata e architettonicamente riconoscibile del ruolo attribuito a questa nuova importante struttura edilizia della citt\u00e0 (enfatizzando) la strada stessa come luogo pubblico per eccellenza\".\nLa continuit\u00e0 storica, quindi, viene vista qui si come una successione di idee e modelli tratti dalla tradizione costruttiva del luogo ma integrata dalla vasta cultura manualistica e trattatistica, avviando sofisticate analisi e sistemi di \"montaggio\" (tipologico, formale, simbolico) maturati in un insieme di progetti tra il 1988 ed il 1993: l'edificio di piazza Matteotti a Siena condensa le sovrapposizioni storiche planimetriche dell'area di progetto con quelle figurative della citt\u00e0 toscana (la \"casa torre\", il cotto rosso faccia a vista, il basamento, etc.); il nuovo Padiglione Italia a Venezia amplifica la relazione con il trecentesco tessuto urbano del Paludo Sant'Antonio riproponendo la stessa trama regolare basata sulla sequenza serrata di corpi edilizi (\"stecche\"); la Biblioteca pubblica di Groningen pu\u00f2 essere considerata in continuit\u00e0 con il progetto veneziano per il rapporto tra un edificio pubblico di grandi dimensioni (la biblioteca centrale della regione) e la parte antica della citt\u00e0 di Groningen con i suoi tipici isolati \"gotico-mercantili\" sviluppati su una trama edilizia fitta e regolare; l'ampliamento del Politecnico di Milano alla Bovisa, per certi versi, rappresenta un \"manifesto collettivo\" della \"Tendenza\" (vedi sotto) a cui aderirono alcuni i docenti dell'universit\u00e0 milanese. Antonio Monestiroli (direttore del Dipartimento di Progettazione dell'Architettura) coordino' il progetto generale che consisteva nell'individuazione e nel montaggio di un impianto tipologico-planimetrico di base, un vero e proprio collage di \"tipi storici\" : la crociera dell'Ospedale Maggiore del Filarete o le corti della Certosa di Pavia, il castello lombardo con le quattro torri angolari (San Giorgio a Mantova o il visconteo a Pavia), l'innesto bramantesco nel Duomo di Pavia, in tal modo creando di fatto una nuova relgola insediativa. Dall'impianto del castello Grassi progetta la nuova biblioteca che avr\u00e0 modo di sviluppare e realizzare a Valencia per il nuovo campus universitario. Per la Potsdamer Platz di Berlino, Grassi propone, fra i tipi edilizi della citt\u00e0, il \"palazzo\" berlinese con un impianto planimetrico ad \"U\" o \"H\" che \"ha avuto forse maggiore applicazione e senz'altro un ruolo pi\u00f9 decisivo nella configurazione architettonica della citt\u00e0\".\nRi-costruzione dell'architettura.\nNel 1988, per la collana \"Quaderni Lotus\", Electa pubblica \"Architettura, lingua morta\", Grassi propone una raccolta di scritti e progetti con il comune denominatore dell'intervento architettonico in edifici o luoghi gi\u00e0 costruiti. (continua...)\n\"la Tendenza\".\nIn una intervista del 2001, Antonio Monestiroli ricordava che \"\"Aldo Rossi ha chiamato il gruppo che dirigeva \"la Tendenza\" per mettere in evidenza l'aspetto progressivo che pensava ci fosse o ci dovesse essere nella cultura del gruppo.\"\" Una cerchia variegata e non certo unita da un linguaggio formale unico, ma, come nota Renato Nicolini, diretto verso \"il tentativo di definire un comune terreno teorico. Esemplifico: architettura e citt\u00e0, il fondamento tipologico dell'architettura, la sua trasmissibilit\u00e0 didattica.\" (continua...)"}
{"id": "892788", "revid": "2069609", "url": "https://it.wikipedia.org/wiki?curid=892788", "title": "Naturalizzazione", "text": "La naturalizzazione \u00e8 l'acquisizione della cittadinanza da parte di uno straniero, a seguito di un atto della pubblica autorit\u00e0, subordinatamente alla sussistenza di determinati requisiti (tra i quali, ad esempio, la residenza per un dato periodo di tempo sul territorio nazionale, l'assenza di precedenti penali, la rinuncia alla cittadinanza d'origine, a seguito di matrimonio o per meriti particolari). In alcuni casi, come tra Italia e Stati Uniti, si mantiene la doppia cittadinanza. In molti ordinamenti giuridici, a sottolinearne la solennit\u00e0, il provvedimento di riconoscimento della cittadinanza \u00e8 adottato, almeno formalmente, dal Capo di Stato.\nNel mondo.\nArabia Saudita.\nIn Arabia Saudita \u00e8 possibile ottenere la cittadinanza dopo 10 anni consecutivi di residenza. Una volta ottenuta, la precedente cittadinanza non \u00e8 riconosciuta.\nArgentina.\nPer ottenere la cittadinanza in Argentina sono necessari almeno due anni di residenza continuativa ed \u00e8 permessa la doppia cittadinanza.\nCanada.\nIn Canada sono richiesti 3 anni (1095 giorni) di residenza permanente sul territorio su un arco di 5 anni, sono accettati anche gli anni di residenza temporanea, ma valgono met\u00e0 nel conteggio. \u00c8 permessa la doppia cittadinanza.\nEmirati Arabi Uniti.\nNegli Emirati Arabi Uniti \u00e8 possibile ottenerla, ai sensi dell'articolo 8 della Legge federale n\u00b0 17, dopo 20 anni di residenza, a condizione che il richiedente non sia mai stato condannato per un reato e che sappia parlare correttamente l'arabo. \nGermania.\nLa Repubblica Federale Tedesca concede la cittadinanza agli stranieri che soddisfino tutte queste condizioni: residenza in Germania da almeno otto anni senza interruzioni; conoscenza certificata della lingua tedesca (livello B1); superamento del cosiddetto \"Einb\u00fcrgerungstest\" (test con domande a risposte multiple su geografia, societ\u00e0, cultura generale e funzionamento delle istituzioni della Germania); autosufficienza economica e nessun ricorso a sussidi sociali o di disoccupazione; non aver commesso reati.\nIl requisito della residenza continuativa \u00e8 ridotto a tre anni per gli stranieri che sono sposati da almeno due anni con cittadini tedeschi.\n\u00c8 consentita la doppia cittadinanza solo ai cittadini dell'Unione Europea e Svizzera, e solo se la ammette il paese di origine ammetta. \nIn tutti gli altri casi la doppia cittadinanza non \u00e8 permessa \nItalia.\nIn Italia si pu\u00f2 ottenere la cittadinanza dopo aver risieduto stabilmente e legalmente nel territorio nazionale per almeno 10 anni, ridotti a 5 anni per l'apolide e a 4 anni per i cittadini di uno Stato membro dell'Unione europea. \u00c8 possibile acquisire la cittadinanza per matrimonio con un cittadino italiano dopo almeno due anni di residenza sul territorio italiano o tre anni dal matrimonio se si risiede all'estero, e su concessione del Presidente della Repubblica per meriti particolari.\nCon la legge n.91/1992 il cittadino italiano che ha acquisito o riacquisito una cittadinanza straniera dopo il 15 agosto 1992 non perde il suo diritto alla cittadinanza italiana.\nPaesi Bassi.\nNei Paesi Bassi, incluse Antille Olandesi e Aruba, si ottiene la cittadinanza dopo 5 anni consecutivi di residenza. \nRegno Unito.\nNel Regno Unito si pu\u00f2 acquisire la cittadinanza dopo sei anni di residenza stabile e legale e dopo aver superato due test (uno sulla conoscenza dell'inglese e uno sulla conoscenza delle istituzioni). Il tempo di residenza, sempre stabile e legale, si abbrevia a tre anni nel caso di stranieri coniugi di cittadini britannici.\nSan Marino.\nSi pu\u00f2 acquisire la cittadinanza sammarinese dopo 30 anni di residenza o dopo 15 anni di matrimonio con un cittadino sammarinese."}
{"id": "892791", "revid": "118751797", "url": "https://it.wikipedia.org/wiki?curid=892791", "title": "Ghedo", "text": "Ghedo (in Somalo \"Gedo\"; in arabo \u063a\u062f\u0648 \"Ghid\u016b\") \u00e8 una regione dello Stato federale dell'Oltregiuba, nel sud della Somalia.\nIl capoluogo \u00e8 Garba Harre.\nProvince.\nDella regione fanno parte le seguenti province:"}
{"id": "892794", "revid": "1543377", "url": "https://it.wikipedia.org/wiki?curid=892794", "title": "Pes\u00e4pallo", "text": "Il pes\u00e4pallo (detto anche baseball finlandese o pesis) \u00e8 uno sport di squadra diffuso principalmente in Finlandia, dove \u00e8 considerato sport nazionale, e in altre nazioni quali Germania, Svezia, Svizzera, Australia e nella provincia canadese dell'Ontario.\nFu ideato fra il 1910 ed il 1920 dall'ex discobolo olimpico Lauri Pihkala, che lo bas\u00f2 sul baseball e su alcuni giochi locali. Questa disciplina fu specialit\u00e0 dimostrativa durante la XV Olimpiade del 1952 a Helsinki.\nRegole.\nCome nel baseball, due squadre di 9 giocatori a turno lanciano e ribattono la palla. La squadra che batte segna quando un suo giocatore avanza intorno a 4 basi; le squadre possono ricorrere a 3 battitori extra, chiamati \"jokers\".\nUna partita \u00e8 divisa in 2 tempi da 4 inning (pi\u00f9 uno extra in caso di parit\u00e0); la palla deve rimbalzare entro l'area di gioco perch\u00e9 il punto sia valido. Il battitore deve fare attenzione a non colpire la palla troppo forte: ogni palla spedita oltre la linea di fondo \u00e8 considerata \"strike\"; dopo 3 strike \u00e8 eliminato.\nSe un \"fielder\" prende la palla all'interno dell'area di gioco, il battitore \u00e8 \"ferito\" e non pu\u00f2 battere ancora nell'inning, a meno che la sua squadra non segni. Un inning termina quando tre giocatori sono eliminati o tutti i giocatori sono feriti o su una base.\nOgni squadra ha un manager che elabora le strategie.\nCampo di gioco.\nSi gioca sull'asfalto o su altre superfici adatte alla corsa.\nPer gli uomini il campo misura 92 x 42 m. Il campo \u00e8 circondato da una striscia d'erba larga 10 m. Le basi sono poste a zig zag, aumentando progressivamente la distanza tra ciascuna base, per un raggio totale di 126 m.\nPer le donne, il campo \u00e8 ridotto del 10%."}
{"id": "892800", "revid": "599013", "url": "https://it.wikipedia.org/wiki?curid=892800", "title": "Dlx", "text": ""}
{"id": "892801", "revid": "827882", "url": "https://it.wikipedia.org/wiki?curid=892801", "title": "Elettrodo di riferimento", "text": "Un elettrodo di riferimento \u00e8 un elettrodo che presenta un potenziale di elettrodo ben determinato e stabile, indipendente dall'intensit\u00e0 di corrente che attraversa la cella elettrochimica in cui \u00e8 inserito. Si dice a tale proposito che l'elettrodo di riferimento \u00e8 \"idealmente non polarizzabile\": per ottenere ci\u00f2, ossia per rendere trascurabile il passaggio di corrente attraverso tale elettrodo, esso deve essere inserito in un circuito ad alta impedenza.\nGli elettrodi di riferimento sono utilizzati per la misura del potenziale elettrochimico a partire dal potenziale di cella, che \u00e8 pari alla differenza di potenziale tra l'elettrodo di lavoro e l'elettrodo di riferimento.\nEsempi di elettrodi di riferimento.\nI pi\u00f9 comuni elettrodi di riferimento sono:\nRequisiti degli elettrodi di riferimento.\nLa stabilit\u00e0 degli elettrodi di riferimento \u00e8 solitamente ottenuta utilizzando un sistema redox i cui costituenti sono a concentrazione costante.\nLa costanza della concentrazione della soluzione elettrolitica nella quale \u00e8 immerso l'elettrodo di riferimento \u00e8 in genere assicurata utilizzando:\nAltro requisito essenziale degli elettrodi di riferimento \u00e8 l'essere non polarizzati."}
{"id": "892802", "revid": "287204", "url": "https://it.wikipedia.org/wiki?curid=892802", "title": "Hamish Glencross", "text": "Biografia.\nEntr\u00f2 nel gruppo rimpiazzando Calvin Robertshaw nel 1999, poche settimane prima del tour per l'album \"The Light at the End of the World\". Glencross \u00e8 il secondo pi\u00f9 giovane membro della band (la pi\u00f9 giovane \u00e8 la sua fidanzata e cantante Sarah Stanton).\nPrima dei My Dying Bride, Hamish suon\u00f2 per il gruppo progressive metal Seer's Tear e per i doom metal Solstice."}
{"id": "892806", "revid": "486946", "url": "https://it.wikipedia.org/wiki?curid=892806", "title": "Federazione Democratica di Jugoslavia", "text": ""}
{"id": "892807", "revid": "767487", "url": "https://it.wikipedia.org/wiki?curid=892807", "title": "Adrian Jackson", "text": "\u00c8 famoso per essere stato membro dei My Dying Bride, di cui \u00e8 componente dal 1991. Dal gennaio 2007 Adrian si \u00e8 trasferito negli USA, lasciando cos\u00ec il gruppo."}
{"id": "892809", "revid": "118747864", "url": "https://it.wikipedia.org/wiki?curid=892809", "title": "Hiran", "text": "Hiran (in Somalo \"Hiiraan\"; in arabo \u0647\u064a\u0631\u0627\u0646 \"H\u012br\u0101n\") \u00e8 una regione dello Stato federale di Hirshabelle, in Somalia.\nIl capoluogo \u00e8 Belet Uen. \nCitt\u00e0 principali.\nIn ordine alfabetico:"}
{"id": "892817", "revid": "1543377", "url": "https://it.wikipedia.org/wiki?curid=892817", "title": "\u00d8sten Berg\u00f8y", "text": "Biografia.\nNei primi tre album della band \u00d8sten si esib\u00ec come cantante ospite, per poi diventare membro fisso del gruppo poco dopo la registrazione di \"World of Glass\". Da allora \u00e8 stato il principale cantante e compositore di testi della band. I suoi brani sono soliti parlare di religione, odio, speranza e amore.\nIl 19 agosto 2010, in concomitanza con l'uscita dell'album Rubicon, la band annuncia l'abbandono dei Tristania da parte del cantante \u00d8sten Berg\u00f8y a causa di ragioni familiari, ritenendo egli di non poter far fronte agli impegni familiari, dati dalla nascita di due gemelli, essendo contemporaneamente impegnato nella band.\nDal 2015 ha iniziato a cantare con un nuovo progetto musicale chiamato Long Night."}
{"id": "892818", "revid": "115431804", "url": "https://it.wikipedia.org/wiki?curid=892818", "title": "CUS Roma", "text": "Il Centro Universitario Sportivo di Roma Associazione Sportiva Dilettantistica (CUS Roma ASD) \u00e8 la societ\u00e0 polisportiva partecipata dagli studenti delle universit\u00e0 romane. Nata nel 1946, \u00e8 affiliata al Centro Universitario Sportivo Italiano.\nGli organi del CUS Roma ASD sono: \"Il Presidente,\" il \"Tesoriere,\" il \"Consiglio Direttivo\" e il \"Collegio dei Revisori\".\nIl \"Consiglio Direttivo\", che \u00e8 il principale organo decisionale del CUS Roma.\nAttualmente il CUS Roma \u00e8 attivo con una propria squadra nei seguenti sport: \"atletica leggera\", \"calcio\", \"pallacanestro\", \"golf\", \"hockey su prato\", \"rugby\", \"sci\", \"tennis\", \"pallavolo\", \"fitness\", \"danze\", \"tiro con l'arco\", \"body building\", \"nuoto.\"\nDal 2010, ogni anno, il CUS Roma organizza il\" Torneo Ufficiale di Calcio a 5 Coppa Rettore,\" un evento che coinvolge centinaia di studenti dell'ateneo pi\u00f9 grande d'Europa: \"la Sapienza.\""}
{"id": "892819", "revid": "30297", "url": "https://it.wikipedia.org/wiki?curid=892819", "title": "Cus Roma Rugby", "text": ""}
{"id": "892820", "revid": "838137", "url": "https://it.wikipedia.org/wiki?curid=892820", "title": "In for the Kill (Kevin DuBrow)", "text": "In for the Kill \u00e8 un album solista di Kevin DuBrow, uscito il 25 maggio 2004 per l'etichetta discografica Shrapnel Records.\nSi tratta di un cover album perlopi\u00f9 di artisti anni settanta. Il brano \"\"Good Rocking Tonight\", pur essendo stato composto dall'artista Roy Brown, \u00e8 stato riadattato alla versione riarrangiata dei Montrose del 1973. \"Black Sheep of the Family\" venne ripresa anche dai Quatermass nel 1970 e dai Rainbow nel 1975. \"Gonna Have a Good Time\"\", cover dei The Easybeats, \u00e8 una traccia che veniva frequentemente proposta live dai Quiet Riot negli anni 70 durante l'epoca con Randy Rhoads."}
{"id": "892822", "revid": "124808", "url": "https://it.wikipedia.org/wiki?curid=892822", "title": "Hardware (film)", "text": ""}
{"id": "892823", "revid": "339392", "url": "https://it.wikipedia.org/wiki?curid=892823", "title": "Salvatore Majorana-Calatabianco", "text": ""}
{"id": "892824", "revid": "124808", "url": "https://it.wikipedia.org/wiki?curid=892824", "title": "Metallo letale", "text": ""}
{"id": "892825", "revid": "124808", "url": "https://it.wikipedia.org/wiki?curid=892825", "title": "MARK 13", "text": ""}
{"id": "892828", "revid": "118751731", "url": "https://it.wikipedia.org/wiki?curid=892828", "title": "Medio Giuba", "text": "Medio Giuba (in Somalo \"Jubbada Dhexe\"; in arabo \u062c\u0648\u0628\u0627 \u0627\u0644\u0648\u0633\u0637\u0649 \"J\u016bbb\u0101 al-Wus\u0163\u00e1\") \u00e8 una regione dello Stato federale dell'Oltregiuba, nel sud della Somalia.\nIl capoluogo \u00e8 Bu'aale.\nProvince.\nIl Medio Guba \u00e8 costituito da tre province:"}
{"id": "892839", "revid": "1442080", "url": "https://it.wikipedia.org/wiki?curid=892839", "title": "Gran Premio d'Austria 1982", "text": "Il Gran Premio d'Austria 1982 \u00e8 stata la tredicesima prova della stagione 1982 del Campionato mondiale di Formula 1. Si \u00e8 corsa domenica 15 agosto 1982 sull'\u00d6sterreichring. La gara \u00e8 stata vinta dall'italiano Elio De Angelis su Lotus-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo il finlandese Keke Rosberg su Williams-Ford Cosworth e il francese Jacques Laffite su Ligier-Matra.\nElio De Angelis precedette sul traguardo Rosberg per soli 0\"050; tale risultato rappresenta il quarto distacco pi\u00f9 ridotto, tra primo e secondo in un gran premio, nella storia del mondiale di Formula 1.\nVigilia.\nSviluppi futuri.\nLa Renault annunci\u00f2, che dal , avrebbe fornito i suoi motori turbo anche alla Lotus. Per la prima volta la casa francese diventava fornitrice per un altro costruttore. La Lotus aveva compiuto dei colloqui anche con la Toyota. Veniva anche prospettata l'ipotesi che la Williams potesse essere supportata dalla BMW.\nAspetti sportivi.\nIl leader del campionato, Didier Pironi, infortunatosi nelle prove del Gran Premio di Germania, non era pi\u00f9 in pericolo di vita ma la sua partecipazione al campionato mondiale era ormai conclusa. La Scuderia Ferrari port\u00f2 in tale gara perci\u00f2 una sola vettura, affidata a Patrick Tambay. L'ingegner Mauro Forghieri, capo tecnico della casa, evidenzi\u00f2 come fosse difficile trovare un adeguato sostituto per Pironi.\nL'altro pilota infortunatosi in Germania, Niki Lauda, ottenne invece il via libera per poter partecipare alla gara.\nQualifiche.\nResoconto.\nNelson Piquet ottenne al venerd\u00ec il miglior tempo, con 1'27\"612 alla media di 244,177\u00a0km/h. Solo l'anno precedente la \"pole position\" era sta di oltre 1'32\". Il pilota brasiliano precedette il compagno di scuderia Riccardo Patrese e Patrick Tambay. La giornata fu molto calda, col termometro che sfior\u00f2 i 40 gradi. Il grande caldo rendeva le gomme da tempo molto morbide, tanto che resistevano un solo giro. Alla Brabham avevano anche inserito dei chili di ghiaccio sintetico vicino ai radiatori per abbassare la temperatura del motore turbo al fine di permettere l'utilizzazione di una pressione maggiore. Subirono dei problemi tecnici le Renault, mentre Tambay non pot\u00e9 provare negli ultimi 25 minuti della sessione ufficiale per la rottura della frizione. La Scuderia Ferrari chiese anche un'interruzione delle prove per consentire il recupero della monoposto ferma sul tracciato, interruzione che non fu concessa.\nAl sabato i due della Brabham non riuscirono a migliorare i tempi del giorno precedente ma nessun altro pilota fu capace di inserirsi in prima fila. Piquet conquist\u00f2 cos\u00ec la sua settima \"pole position\", la prima per la BMW come motorista. La Brabham monopolizz\u00f2 per la sesta, e ultima, volta nella sua storia, le prime due posizioni dello schieramento di partenza. L'ultima volta era accaduto nel Gran Premio del Sudafrica 1975.\nDietro ai due piloti della scuderia di Bernie Ecclestone Alain Prost, su Renault, strapp\u00f2 la terza posizione al ferrarista Tambay. Le due case evidenziarono ancora delle noie tecniche: la Renault ruppe due propulsori, mentre in Ferrari vi fu un problema a una delle valvole di raffreddamento del motore. Nelle qualifiche Michele Alboreto ruppe una sospensione, la sua vettura schizz\u00f2 in aria ma ricadde sulle ruote, tanto che non vi furono conseguenze fisiche per il pilota.\nRisultati.\nI risultati delle qualifiche furono i seguenti:\nGara.\nIl \"poleman\" Nelson Piquet mantenne il comando alla partenza, conducendo davanti a Alain Prost e Riccardo Patrese. Nelle retrovie vi fu una collisione tra le due Alfa Romeo: Derek Daly era rimasto fermo con un problema alla frizione, Andrea De Cesaris si spost\u00f2 prima sulla destra poi rientr\u00f2 and\u00f2 verso l'esterno del tracciato ove colp\u00ec Bruno Giacomelli; tutti e tre i piloti furono costretti all'abbandono. Gi\u00e0 nel corso del primo giro Patrese ripass\u00f2 Prost, mentre al giro dopo l'italiano pass\u00f2 a condurre superando Piquet. Sempre nel secondo giro Tambay soffr\u00ec per una foratura mentre Alboreto usc\u00ec di pista, nel tentativo di passare Keke Rosberg.\nLa gara vedeva perci\u00f2 in testa le due Brabham, seguite dalle due Renault, Elio De Angelis, Keke Rosberg e Derek Warwick. Quest'ultimo pass\u00f2 poi Rosberg, entrando nella zona dei punti. La gara di Warwick termin\u00f2 all'ottavo giro, con la sospensione rotta; poca prima anche l'altro pilota della Toleman Teo Fabi aveva abbandonato, quando era settimo.\nAl giro 16 Arnoux si ritir\u00f2 col motore fuori uso. Due giri dopo Piquet entr\u00f2 ai box per il cambio gomme programmato, dopo che per tre gare questa strategia non aveva potuto essere implementata. Il brasiliano entr\u00f2 per\u00f2 troppo presto, cogliendo di sorpresa i propri meccanici. Piquet rientr\u00f2 in gara quarto. Al giro 23 anche il compagno di scuderia Riccardo Patrese effettu\u00f2 il cambio gomme: questo fu molto pi\u00f9 rapido e ci\u00f2 permise all'italiano di tornare in gara primo, davanti a Prost, De Angelis, Piquet e Rosberg.\nAl 28\u00ba giro si ruppe il motore BMW di Patrese, che alla \"Texaco\", usc\u00ec di pista e fu rischi\u00f2 di colpire una fotografa. La gara dell'altra Brabham dur\u00f2 soli altri quattro giri: Piquet fu fermato da un guasto elettrico. La classifica era cos\u00ec comandata da Alain Prost, seguito da Elio De Angelis (staccato di trenta secondi), Keke Rosberg, Jacques Laffite e, a un giro Niki Lauda e Mauro Baldi. Al 47\u00ba passaggio Baldi cedette la sesta posizione a Tambay.\nAl giro 49 il guasto all'alimentazione costrinse Prost al ritiro. Si mise a condurre Elio De Angelis, per la prima volta nella sua carriera in F1. Al giro 50 Tambay pass\u00f2 anche Lauda mentre Rosberg si avvicinava a De Angelis, che all'improvviso cominci\u00f2 ad accusare noie al cambio . Nel corso dell'ultimo giro, il finlandese riusc\u00ec ad azzerare il distacco e si port\u00f2 in scia al pilota italiano, tentando senza successo un paio di attacchi. Dopo l'ultima curva, le due vetture transitarono praticamente appaiate sul traguardo, dove l'italiano riusc\u00ec a prevalere per soli 0\"050, all'epoca secondo distacco pi\u00f9 ridotto per una gara di Formula 1. Elio De Angelis vinceva cos\u00ec la sua prima gara iridata in F1, settantunesimo pilota capace dell'impresa; fu anche il 150\u00b0 successo per una vettura motorizzata dal Ford Cosworth DFV, e l'ultimo successo per il Team Lotus con Colin Chapman vivente.\nRisultati.\nI risultati del gran premio furono i seguenti:"}
{"id": "892841", "revid": "124656196", "url": "https://it.wikipedia.org/wiki?curid=892841", "title": "Nevio (cantante)", "text": "Biografia.\nNato in Germania, figlio di Henrike e Aniello Passaro (madre tedesca e padre italiano), \u00e8 cresciuto a Neustadt an der Aisch. Sin da piccolo si \u00e8 appassionato alla musica, motivato dalla madre, un'insegnante di educazione musicale, che gli ha dato lezioni di pianoforte. Negli anni seguenti ha continuato a suonare il pianoforte ed iniziato a studiare chitarra. Si \u00e8 esibito con il suo gruppo \"Nevio and Friends\". \"Pianobar\" \u00e8 stato il primo progetto musicale, con cui Nevio ha intrapreso la strada da solista, nel 1993. Nel 1999, a 19 anni, ha pubblicato il suo primo singolo \"La mia parola\". Dopodich\u00e9 ha partecipato ad alcune trasmissioni in radio e televisione. Studente alla Scuola superiore di lingue moderne per interpreti e traduttori di Forl\u00ec dal 2000 al 2005, parla quattro lingue: tedesco, italiano, francese ed inglese.\n\"Deutschland sucht den Superstar\".\nTornato in Germania nel 2005, ha partecipato alla terza edizione del talent show \"Deutschland sucht den Superstar\" arrivando quarto e acquisendo fama a livello nazionale. In seguito si \u00e8 esibito pi\u00f9 volte dal vivo in Germania e in Austria, dopo essere stato preso sotto contratto dalla Universal Music Group.\nIl suo primo singolo tratto dall'album \"Nevio\" (interamente scritto da lui stesso) \u00e8 uscito il 19 gennaio 2007 ed \u00e8 arrivato subito al secondo posto nelle classifiche di vendita in Germania, rimanendoci per pi\u00f9 di 20 settimane. Il suo album \"Nevio\" \u00e8 stato uno dei dischi pi\u00f9 venduti in Germania del 2007. Nel 2008 ha inciso l'album \"Due\", che include il singolo \"Non ti aspettavo (Libert\u00e0)\", cantato in duetto con Gabriella Cilmi, e la ballata \"Gli ultimi brividi\", eseguita in duetto con Giorgia Todrani."}
{"id": "892843", "revid": "101959628", "url": "https://it.wikipedia.org/wiki?curid=892843", "title": "Stato patrimoniale (forma di Stato)", "text": "Secondo la classificazione degli ordinamenti giuridici in base al grado di tutela giuridica che realizzano per le situazioni giuridiche soggettive si considera Stato patrimoniale quello in cui non vi \u00e8 alcuna distinzione fra il patrimonio del \"sovrano\" e quello dello Stato e anche i poteri pubblici rientrano nel patrimonio del sovrano, quale persona fisica, sicch\u00e9 possano essere oggetto di vendita, successione ereditaria, costituzione in dote, ecc.\nCaratteri generali.\nNello Stato patrimoniale fonte di legittimazione del potere \u00e8 il diritto di propriet\u00e0 della terra, dal quale discende il diritto di propriet\u00e0 di tutto quanto insiste sulla medesima, comprese le persone che vi lavorano e vivono. I poteri del sovrano non sono in genere esercitati in vista di un interesse pubblico, ma solo per la difesa esterna e interna del proprio patrimonio. Spesso manca, del resto, un'organizzazione amministrativa stabile, in grado di consentire il perseguimento di fini di carattere generale. Lo Stato non \u00e8 concepito come una persona giuridica a s\u00e9, restando indistinto dalla persona fisica del sovrano, di cui sono considerati rappresentanti e servitori coloro che agiscono per lo Stato.\nLo Stato patrimoniale era la forma di stato esistente in Europa durante il periodo feudale.\nEvoluzione successiva.\nUn'evoluzione rispetto allo Stato patrimoniale si ha quando comincia a configurarsi una tutela dei cittadini nei confronti dello Stato, anche se limitatamente ai rapporti di diritto privato concernenti il \"fisco\", inteso come patrimonio distinto da quello della \"corona\". Questa concezione, detta dello \"Stato di polizia\" (in un'accezione diversa da quella, assunta successivamente, di Stato nel quale l'attivit\u00e0 degli organi di polizia ha un ruolo eccessivo e lesivo dei diritti di libert\u00e0 dei cittadini), ha aperto la via all'elaborazione del \"diritto amministrativo\", inteso come un complesso di regole cui anche gli organi della pubblica amministrazione sono soggetti. Anche se non \u00e8 ancora riconosciuto ai cittadini il diritto di pretendere l'osservanza di queste regole mediante ricorso a un giudice indipendente, \u00e8 per\u00f2 consentito di ricorrere al sovrano in via di \"petizione\" (o \"supplica\").\nUn'ulteriore evoluzione conduce allo \"Stato di diritto\", dove lo Stato \u00e8 soggetto al diritto anche nell'esercizio dei suoi poteri pubblicistici - salvo eccezioni come quelle derivanti dalla teoria dell\"'act of state\", secondo la quale gli atti degli stati esteri fruiscono di immunit\u00e0 di giurisdizione - ed \u00e8 perci\u00f2 possibile per il cittadino ricorrere al giudice per essere tutelato contro gli atti della pubblica amministrazione. In alcuni ordinamenti, ad esempio quelli di common law, le relative controversie sono devolute agli stessi giudici competenti per le controversie tra privati, in altri, invece, sono devolute a giudici speciali (\"giudici amministrativi\"). Oggi questa forma di Stato \u00e8 pressoch\u00e9 scomparsa se si eccettua, secondo l'opinione prevalente, lo Stato della Citt\u00e0 del Vaticano."}
{"id": "892844", "revid": "767487", "url": "https://it.wikipedia.org/wiki?curid=892844", "title": "David Reece", "text": "Biografia.\nDavid Reece debutt\u00f2 come cantante nei Sacred Child. Dopo due anni, si un\u00ec agli Accept, sostituendo Udo Dirkschneider dopo la breve parentesi di Rob Armitage. Con gli Accept registr\u00f2 nel 1989 Eat the Heat e affront\u00f2 un tour negli Stati Uniti.\nDopo il tour, la band prende un momento di pausa, dicendo sul futuro: nel frattempo, nel 1992, Reece fond\u00f2 i Bangalore Choir. A causa del calo di popolarit\u00e0 della musica rock negli anni 90, Reece partecip\u00f2 a progetti dallo scarso riscontro commerciale, fra cui i Sircle of Silence e gli Stream con Dave Spitz al basso: cant\u00f2 anche in due tracce del primo disco solista di Alex de Rosso (ex Dark Lord)."}
{"id": "892848", "revid": "287204", "url": "https://it.wikipedia.org/wiki?curid=892848", "title": "Emperte", "text": ""}
{"id": "892849", "revid": "19330", "url": "https://it.wikipedia.org/wiki?curid=892849", "title": "Monastero di Alexander Nevskij", "text": ""}
{"id": "892850", "revid": "15428", "url": "https://it.wikipedia.org/wiki?curid=892850", "title": "Guglielmo VII di Monferrato", "text": ""}
{"id": "892851", "revid": "287204", "url": "https://it.wikipedia.org/wiki?curid=892851", "title": "Hayashigame", "text": ""}
{"id": "892852", "revid": "254059", "url": "https://it.wikipedia.org/wiki?curid=892852", "title": "Fontana (disambigua)", "text": ""}
{"id": "892853", "revid": "287204", "url": "https://it.wikipedia.org/wiki?curid=892853", "title": "Dodaitose", "text": ""}
{"id": "892871", "revid": "599013", "url": "https://it.wikipedia.org/wiki?curid=892871", "title": "Cagay\u00e1n", "text": ""}
{"id": "892874", "revid": "1409389", "url": "https://it.wikipedia.org/wiki?curid=892874", "title": "Pomologia", "text": "La pomologia \u00e8 la disciplina che classifica, distinguendo i tempi di maturazione, quindi il carattere precoce o tardivo, le dimensioni dei frutti, il colore dell'epidermide e della polpa, la resistenza della pianta alle avversit\u00e0, le centinaia di variet\u00e0 degli alberi da frutto: pere, mele, susine, pesche, ciliegie, fichi, arance, limoni e mandarini propagate, da almeno quattromila anni, attraverso l'innesto.\nStoria.\nLa prima espressione dell'esistenza di una passione per la gamma pi\u00f9 ricca di frutto ci \u00e8 fornita dall'Odissea, quando, sbarcato a Itaca, per farsi riconoscere dal padre Ulisse gli ricorda le diverse variet\u00e0 di frutta che gli aveva donato e che avevano costituito il suo orto di fanciullo: 13 variet\u00e0 di pero, 10 di melo, 40 di fico, 50 di uva\nIl latino Columella propone, a sua volta, un elenco di quasi 40 variet\u00e0 di uva, di alcune delle quali illustra con precisione i caratteri biologici e organolettici.\nPer l'Italia propone, nel Cinquecento, ricchi cataloghi pomologici Agostino Gallo, che elenca 12 variet\u00e0 di pero, 11 di melo, 9 di susine, mentre la grande tradizione pomologica francese ha inizio con il capolavoro di Olivier de Serres, l'autore ugonotto che pubblica, l'anno 1600, il \"Theatre d'agriculture et menage des champs\", una delle parti pi\u00f9 ampie del quale \u00e8 dedicato alla frutticoltura, con l'illustrazione di un ricco catalogo varietale.\nNel Seicento scrivono opere sulla frutticoltura, con brevi annotazioni pomologiche, il francese Jean Baptiste de la Quintinye, sovrintendente al giardino di Versailles, e l'inglese John Evelyn. L'et\u00e0 d'oro della pomologia si compie tra la met\u00e0 del Settecento e quella del secolo successivo, quando vedono la luce tutti gli atlanti pomologici delle nazioni europee: Henri Duhamel du Monceau classifica i frutti dei giardini patrizi della Francia, Johann Mayer quelli della Germania centrale, Mathias Roessler quelli della Boemia, Johann Kraft quelli dell'Austria, George Brookshaw e William Hooker quelli dell'Inghilterra.\nL'Italia partecipa nell'Ottocento alla pomologia con la sua opera iconografica maggiore, e ad oggi insuperata, la Pomona Italiana di Giorgio Gallesio.\nFunzionario e diplomatico della Repubblica di Genova, Gallesio assiste alla presa di potere dei Savoia sulla Repubblica, decisa a tavolino; cerca di governare e mediare per il passaggio dei poteri, ma poi si ritira, amareggiato, a vita privata nei suoi possedimenti in Finale Ligure, curando solo interessi locali, e la sua passione della botanica.\nProfondamente influenzato dai principi illuministici della Encyclop\u00e9die, e da un'ampia cultura generale, affronta con criteri moderni gli elementi scientifici; non avendo sostanziale preparazione negli studi italiani di botanica ufficiale, (ancora intrisa di immobilit\u00e0 prelinneane), ha una miracolosa assenza di preconcetti, che gli permette di costituirsi una cultura botanica di altissimo livello, e di creare un'opera scientificamente rigorosa, ma fuori dei canoni ufficiali, e facile da fruire.\nGallesio prepara nella sua terra, la Liguria, ma muovendosi in tutta Italia fino all'estremo sud, per documentarsi, un'opera di immagini (iconografica) e di descrizione unica, l'opera \u00e8 stampata per i tipi di Niccol\u00f2 Capurro in Pisa.\nPer la preparazione delle incisioni dei disegni e per la loro coloritura si avvale di valenti e pregiati artisti italiani e stranieri.\nL'intera opera si manterr\u00e0 sempre in un perenne difficile bilancio economico, sostenuta spesso dalle risorse personali del Gallesio, l'opera si interromper\u00e0 con la sua morte, senza che i pochissimi articoli mancanti, previsti, potessero essere completati.\nL'impianto \u00e8 modernissimo; l'opera \u00e8 infatti preparata separata in fascicoli, in totale 41, che vengono inviati agli \"associati\" all'opera, a mano a mano che sono allestiti; ogni fascicolo riguarda un gruppo di articoli completi, ciascuno per una diversa variet\u00e0 di fruttifero.\nL'aspetto \u00e8 lussuoso, in grande formato, e su carta della migliore qualit\u00e0, i costi sono di conseguenza.\nAd ogni immagine di frutto, a piena pagina e singolarmente colorato a mano, segue una completa descrizione della variet\u00e0 di fruttifero, delle sue esigenze di coltivazione e la distribuzione nel territorio. \nSono particolarmente sviluppate le variet\u00e0 di melo, pero, susino, pesco, ciliegio, fico; furono molto richieste dai suoi \"associati\", anche in collezioni separate, i fascicoli delle variet\u00e0 di uve.\nDate le caratteristiche degli associati, di certo interessati al lato estetico dell'opera ma non sempre interessati alla scienza, il Gallesio comunque fornisce, in allegato gratuito agli articoli, degli opuscoli, i \"trattati\", che per\u00f2 contengono la parte scientifica di parti rilevanti, in modo che anche queste parti abbiano pubblicazione.\nL'opera \u00e8 stampata in 176 copie, di cui circa 20 oggi sopravvissute, residenti nei maggiori musei europei.\nL'opera ad immagini ed articoli, in veste assolutamente originale, \u00e8 disponibile in rete in *Pomona Italiana.\nL'opera, oltre che di immagini, costituisce il primo catalogo delle variet\u00e0 di frutta italiane. \nLe tavole che la corredano, costituiscono la documentazione fedele del contenuti in fruttiferi degli orti e giardini italiani ad inizio Ottocento, qualcuna forse non pi\u00f9 reperibile dopo l'affermazione della frutticoltura industriale, che ha semplificato il catalogo dei frutti offerti al pubblico.\nLa pomologia tradizionale si esprimeva anche con la realizzazione di modelli in cera o in cartapesta accuratamente dipinti. Una splendida collezione di modelli \u00e8 conservata dalla Facolt\u00e0 di Agraria di Milano, cui l'assicur\u00f2 Girolamo Molon, professore all'alba del Novecento, il maggiore pomologo italiano dell'epoca, un'altra fa parte del museo personale raccolto dal marchese Cosimo Ridolfi, il grande agronomo ottocentesco, nella propria fattoria di Meleto, di pertinenza, fino ad anni recenti, dei nuovi proprietari dell'azienda, i conti Gelli.\nAll'alba del Novecento, un grande pomologo, Girolamo Molon, convintosi, dalla lettura delle prime notizie sulla frutticoltura della California, che la nuova attivit\u00e0 frutticola sulla costa pacifica avrebbe schiacciato la frutticoltura italiana, allora fonte di esportazioni felici, indusse Francesco Saverio Nitti, un uomo politico di grande sensibilit\u00e0 per i problemi economici, a incaricarlo di una lunga missione esplorativa attraverso la frutticoltura americana. \nLo studioso italiano fu, quindi, il primo pomologo europeo a tracciare il quadro esaustivo dei progressi che la costituzione di nuove variet\u00e0 di frutta stava realizzando negli Stati Uniti, che in breve avrebbero opposto al catalogo delle variet\u00e0 selezionate in Europa, in quattromila anni, un catalogo di frutti che, unendo bellezza e qualit\u00e0 gustative (ma anche una maggior necessit\u00e0 di trattamenti industriali), avrebbe conquistato i mercati del mondo: ricordiamo le mele Stark Delicious e Golden Delicious, le pesche Springtime e Hale e, la susina Stanley, l'arancio Washington Navel,"}
{"id": "892875", "revid": "50026", "url": "https://it.wikipedia.org/wiki?curid=892875", "title": "Agrionemys", "text": ""}
{"id": "892876", "revid": "78273", "url": "https://it.wikipedia.org/wiki?curid=892876", "title": "Bulac\u00e1n", "text": ""}
{"id": "892877", "revid": "125943557", "url": "https://it.wikipedia.org/wiki?curid=892877", "title": "HIStory World Tour", "text": "L'HIStory World Tour \u00e8 stato il terzo ed ultimo tour di concerti da solista del cantautore statunitense Michael Jackson, a supporto del suo nono album in studio, ', e, nella sua seconda parte, anche del suo album di remix '.\nIl tour inizi\u00f2 il 7 settembre 1996 al Letn\u00e1 Park di Praga, con uno dei concerti di maggior successo nella carriera del cantante, davanti a spettatori paganti, per poi fare tappa anche in Italia, con uno spettacolo a Milano il 18 giugno 1997. Il tour si concluse a Durban, in Sudafrica, alla presenza di Nelson Mandela e di oltre spettatori, il 15 ottobre 1997.\nIn totale Jackson esegu\u00ec 82 concerti in 35 nazioni tra Europa, Africa, Asia, Oceania e Nord America. Con oltre 4,5 milioni di spettatori e un incasso di oltre 165 milioni di dollari dell'epoca, l\"'HIStory World Tour\" divenne il tour di maggior successo della carriera di Jackson e, all'epoca, anche quello di maggior successo nella storia della musica, infrangendo il precedente record stabilito dallo stesso cantante con il \"Bad World Tour\".\nIl tour.\nAntefatti.\n\"Royal Concert\" in Brunei.\nIl 16 luglio 1996, circa due mesi prima dell'inizio dell\"HIStory World Tour\", Michael Jackson fu invitato ad esibirsi nel sultanato del Brunei dal sultano Hassanal Bolkiah, suo grande ammiratore, e all'epoca l'uomo pi\u00f9 ricco del mondo, in occasione dei festeggiamenti per il suo 50\u00ba compleanno. Il \"Royal Concert\", ad ingresso gratuito, fu eseguito al Jerudong Park di Bandar Seri Begawan alla presenza della famiglia reale e di un pubblico di 60,000 persone, in un'imponente area concerti appositamente costruita per l'occasione. Il sultano pag\u00f2 Jackson circa 17 milioni di dollari perch\u00e9 si esibisse al suo compleanno, la cifra pi\u00f9 alta mai pagata per un concerto privato.\nNelle idee iniziali di Jackson, il concerto doveva essere una fusione tra i suoi precedenti \"Bad World Tour\" (in fatto di arrangiamenti, parte dei brani e i suoi costumi) e \"Dangerous World Tour\" (per quanto riguardava effetti speciali e costumi delle canzoni provenienti dall'album \"Dangerous\"), con il ritorno dal vivo dei brani \"Another Part of Me\", \"Rock with You\", \"Dirty Diana\", \"Bad\" e \"Heal the World\". Tuttavia, dopo aver discusso il progetto con il coreografo e regista dello show, Kenny Ortega, Jackson cambi\u00f2 idea, rimodellando lo spettacolo solo sui concerti del \"Dangerous Tour\".\nGran parte del concerto somigliava quindi all'ultimo tour del cantante, tra cui il palco, la scaletta e i suoi costumi, per mantenere segreti i dettagli dell'imminente \"HIStory World Tour\". Le uniche differenze erano alcuni musicisti e ballerini, e i costumi di Jackson per il nuovo brano \"You Are Not Alone\" e per \"Black or White\", simili a quelli che avrebbe usato nel tour successivo. Il concerto vide il debutto live in un tour di \"You Are Not Alone\" ed \"Earth Song\", cos\u00ec come le ultime esibizioni live di \"She's Out of My Life\" (fino alle prove dei \"Michael Jackson &amp; Friends\"), \"Jam\", \"Human Nature\" e \"I Just Can't Stop Loving You\" (fino alle prove di \"This Is It\").\nScaletta \"Royal Concert\".\nEncore:\nAnnuncio e promozione.\nLa serie di concerti fu ufficialmente annunciata il 20 marzo 1996 a Parigi, durante una conferenza stampa alla quale partecip\u00f2 Jackson e il suo socio in affari di allora, il principe saudita Al Walid, col quale aveva fondato la societ\u00e0 \"Kingdom Entertainment\" che avrebbe prodotto in parte il tour stesso, il primo di Jackson a non venire sponsorizzato dalla Pepsi, pertanto l'artista cre\u00f2 per l'occasione una sua bibita personale per promuovere il tour, un energy drink confezionato all'interno di lattine color oro che chiam\u00f2 \"Mystery Drink\". Furono inoltre realizzati molti spot televisivi e concorsi tramite alcuni canali come MTV. Varie statue raffiguranti Michael Jackson, di circa dieci metri di altezza, erano state realizzate l'anno precedente per promuovere il nuovo album; una di esse fu utilizzata per promuovere la partenza del tour a Praga, venendo eretta su di un gigantesco piedistallo che sovrastava la citt\u00e0 nello stesso punto in cui un tempo si ergeva una statua raffigurante Stalin, creando anche alcune controversie.\nAllestimento.\nPer trasportare le attrezzature erano necessari un Boeing 707 e due aerei cargo Antonov-124, i pi\u00f9 grandi del mondo, mentre per i trasporti in loco venivano utilizzati 43 camion. Lo staff \"permanente\" contava 140 membri, e veniva poi rinforzato da una forza lavoro locale di oltre 2,000 persone. Il palco era lungo oltre 70 metri e largo 20; la struttura superava i 23 metri d'altezza, aveva un peso di 240 tonnellate e 4 chilometri di cavi. Per montarlo erano necessari tre giorni, pi\u00f9 altri due per allestire i restanti elementi (luci, schermi, impianti audio e le attrezzature della band). Viceversa, lo smantellamento richiedeva solo un giorno e mezzo. Per poter fare fronte alle richieste di pi\u00f9 concerti a settimana, venivano impiegati due palchi identici con relative attrezzature, e relativi costi doppi, in modo che uno potesse essere montato in un paese mentre l'altro era ancora in utilizzo o doveva ancora essere smontato.\nPreparazione e dettagli.\nI costumi.\nCome per i precedenti tour di Jackson, anche per questo i costumi vennero curati e realizzati dal duo di stilisti Dennis Tompkins &amp; Michael Lee Bush, che il cantante aveva conosciuto sul set di \"Captain EO\" nel 1985. Il costume iniziale di Jackson fu ispirato alle illustrazioni di robot del famoso illustratore giapponese Hajime Sorayama, a sua volta ispirato dalla robot del film \"Metropolis\" di Fritz Lang che aveva ispirato anche il droide C-3PO della saga di \"Star Wars\". Era particolarmente elaborato ed erano necessari 15 minuti per indossarlo: consisteva in una tuta militare oro e argento sopra la quale il cantante indossava una vera e propria armatura cromata: un'elmo, una corazza, dei guanti, tutti color argento e oro, e degli schinieri e dei bracciali color argento. \nCome nei suoi precedenti tour, Jackson era solito tenere una parte del costume iniziale per tutta la prima parte dello spettacolo: in questo caso erano i pantaloni dorati che l'artista teneva addosso cambiando la giacca nelle diverse canzoni; per esempio durante \"Smooth Criminal\" indossava il blazer bianco gessato, la camicia blu con la cravatta bianca e il borsalino bianco come quelli del videoclip. Durante i concerti europei del 1996, per \"Thriller\" Jackson indoss\u00f2 una giacca rossa con strisce nere, simile a quella del video originale, ma venne sostituita in seguito da una di colore bianco e nero simile a quella utilizzata in precedenza nel \"Dangerous World Tour\". Anche per \"Come Together\" e \"D.S.\" indoss\u00f2 inizialmente una giacca rossa, cambiata successivamente con una di colore blu. Solo al primo dei due concerti di Brema del 1997, il cantante us\u00f2 la giacca bordeaux del video di \"Blood on the Dance Floor\" durante l'esecuzione del brano, mentre nei concerti successivi ne indoss\u00f2 una color blu e argento. Durante \"Black Or White\" il cantante indossava degli schinieri placcati in vero oro sulle gambe e un tutore argento sull'avambraccio. Per creare i nuovi costumi, Bush e Tompkins impiegarono pi\u00f9 di tre mesi.\nLa band e i ballerini.\nLa band di Jackson sub\u00ec alcuni cambiamenti rispetto alle precedenti formazioni: ai coristi maschili dei precedenti tour si aggiunse Fred White, mentre Marva Hicks, che aveva sostituito Siedah Garrett nel \"Royal Concert\", fu scelta come nuova corista femminile solo nelle tappe della prima parte. Jonathan Moffett, storico batterista di Jackson fin dal 1979, pot\u00e9 finalmente prendere parte al tour, dopo che altri impegni avevano portato alla sua sostituzione con Ricky Lawson nelle precedenti tourn\u00e9e del cantante. Brad Buxer venne riconfermato nella posizione di direttore musicale, ruolo che aveva gi\u00e0 svolto nella seconda parte del \"Dangerous Tour\", cos\u00ec come Jennifer Batten, ormai al suo terzo tour come chitarrista principale di Jackson; a causa di problemi familiari l'artista fu costretta a saltare alcuni concerti del tour asiatico, venendo brevemente sostituita da Greg Howe.\nTra i ballerini, Jackson riconferm\u00f2 solo LaVelle Smith, Damon Navandi e Travis Payne dai precedenti tour, scegliendone altri 9 di nuovi, tra i quali Faune A. Chambers e l'esordiente Chris Judd. Come per il precedente tour, Jackson collabor\u00f2 col regista e coreografo Kenny Ortega per la creazione e la direzione dello spettacolo.\nLo spettacolo e gli effetti speciali.\nCome le precedenti tourn\u00e9e di Jackson, l\"HIStory World Tour\" fu estremamente innovativo per l'epoca, con tre giganteschi schermi situati ai lati e sullo sfondo del palco che proiettavano video e riprese in diretta, mentre quello principale poteva essere diviso in due e, le due parti, spostarsi a destra e sinistra del palco. \nLo spettacolo si apriva con un filmato in CGI in cui era possibile vedere una navetta simile alla punta di un missile attraversare lo spazio e il tempo fino a sparire dall'inquadratura per apparire, con una fragorosa esplosione, direttamente sul palco davanti ai fans in visibilio. Il portello della navetta veniva sfondato dall'interno da Jackson che faceva il suo ingresso sul palco con la sua armatura addosso e, una volta liberatosi della corazza e dell'elmo, Jackson iniziava lo show con un'inedita versione da solista di \"Scream\" per poi essere raggiunto dai suoi ballerini che, dopo aver eseguito una danza in stile militare, lo accompagnavano in \"They Don't Care About Us\" e \"In The Closet\". Tolti i restanti pezzi di armatura, eseguiva \"Wanna Be Startin' Somethin\"' e \"Stranger in Moscow\", che eseguiva con dei movimenti di popping e di robot dance che nei precedenti tour era solito eseguire durante \"Human Nature\". Dopo aver fatto scendere un gigantesco telone sul palco, mitragliandolo con un mitra stile Thompson, Jackson si esibiva in \"Smooth Criminal\", durante la quale eseguiva il passo \"45 Degree Lean\", la famosa inclinazione anti-gravitazionale di cui deteneva il brevetto. In ogni concerto, durante \"You Are Not Alone\", una ragazza del pubblico veniva fatta salire sul palco per ballare con lui. Subito prima di \"Billie Jean\", Jackson saliva sul palco con indosso solo i pantaloni neri con galloni dorati, mocassini e calzini bianchi con strass e una T-shirt bianca e con una valigetta in mano, dalla quale estraeva la giacca nera di lustrini, il guanto bianco di strass e il fedora nero indossandoli tra le urla del pubblico, per poi iniziare l'esibizione. \nAlla fine di \"Thriller\" vi era un particolare trucco di magia: dopo essere stato chiuso in una specie di sarcofago, trafitto da lame e dato alle fiamme, Jackson spariva per riapparire dall'altra parte del palco sopra il braccio meccanico per eseguire \"Beat It\"; in \"Black Or White\" veniva invece costruito un vero e proprio muro di amplificatori al centro del palco che cadeva sopra Jackson e i ballerini al termine della canzone in una fragorosa esplosione. Per \"Earth Song\" veniva utilizzata una scenografia di case distrutte e macerie; durante l'esecuzione Jackson saliva sul braccio meccanico che lo sollevava sopra il pubblico, mentre alla fine del brano, un gigantesco carro armato faceva irruzione sul palco e Jackson vi si parava davanti per fermarlo, come il \"Rivoltoso Sconosciuto\" della protesta di piazza Tienanmen. Dopo le note di \"La Grande Porta di Kiev\" di Mussorgsky, lo spettacolo si concludeva tra bandiere di tutte le nazioni, coriandoli dorati e argentati e fuochi d'artificio sulle note di \"HIStory\". Ogni data era preceduta e seguita da uno spettacolo di fuochi artificiali, mentre durante il concerto vero e proprio vi erano oltre 500 esplosioni.\nScaletta.\nScaletta delle prove.\nNel 2018 Jonathan Moffett, il batterista di Jackson durante l\"HIStory World Tour\", ha condiviso sui suoi social personali documenti e audio originali riguardanti le prove della tourn\u00e9e: secondo il primo documento del 30 luglio 1996, la title track \"HIStory\" doveva essere eseguita in versione ridotta, mentre la scaletta includeva i brani \"Childhood\", \"Dirty Diana\", \"State Of Shock\", \"Man In the Mirror, Will You Be There, She's Out of My Life\" e \"2 Bad\"; di quest'ultima Moffett ha pubblicato anche un file audio nel 2020. Nel secondo documento, datato 25 agosto 1996, la scaletta era quella vista successivamente pi\u00f9 il brano \"She's Out of My Life\", poi rimosso definitivamente prima dell'inizio del tour. Un video contenente immagini inedite e parti delle prove del tour \u00e8 trapelato online nel 2013.\nScaletta del tour.\nVariazioni.\n1 \"The Way You Make Me Feel\" \u00e8 stata eseguita solamente negli spettacoli compresi tra il 7 settembre 1996 ed il 15 giugno 1997.\n2 L\"Off the Wall\" Medley \u00e8 stato eseguito solamente negli spettacoli compresi tra il 7 settembre ed il 2 ottobre 1996 ed in quelli tra l'11 ottobre 1996 ed il 13 giugno 1997.\n3 Il medley \"Come Together\" / \"D.S.\" \u00e8 stato eseguito solamente negli spettacoli tra il 7 settembre e l'11 novembre 1996.\n4 \"Blood on the Dance Floor\" \u00e8 stata eseguita solamente negli spettacoli tra il 31 maggio ed il 29 giugno 1997 ed in quelli tra il 4 luglio ed il 19 agosto 1997.\n5 \"We Are the World\" \u00e8 stata eseguita solamente nelle ultime date del tour dai membri della band. \n6 Una versione pre-registrata di \"Smile\" venne riprodotta prima dell'inizio del concerto solo allo spettacolo del 3 settembre 1997 in tributo alla morte della principessa Diana avvenuta pochi giorni prima.\nAccoglienza.\nEuropa orientale e Nord Africa.\nLa serie di concerti ebbe inizio in Europa dell'Est, visitando luoghi dove Jackson non si era mai esibito prima di allora; la data iniziale del tour in Repubblica Ceca divenne uno dei concerti pi\u00f9 grandi della carriera del cantante, richiamando oltre 150.000 spettatori al Letn\u00e1 Park di Praga. Lo spettacolo all'Aeroporto Bemowo di Varsavia attir\u00f2 una folla di oltre 120.000 persone, rendendolo il pi\u00f9 grande concerto mai tenuto in Polonia; anche i suoi secondi concerti in Romania e Russia furono seguiti da cifre altrettanto imponenti: a Bucarest il concerto fu visto da 80.000 persone, mentre a Mosca da pi\u00f9 di 70.000. Nei Paesi Bassi Jackson fu tra i primi artisti ad esibirsi nella nuova Amsterdam ArenA, con tre concerti sold out davanti a 150.000 spettatori totali. Il tour si spost\u00f2 quindi a Tunisi, dove il 7 ottobre Jackson si esib\u00ec per 60,000 fan, nel suo primo concerto da solista in Africa.\nAsia.\nNonostante una serie di difficolt\u00e0 organizzative e problemi causati da gruppi religiosi, anche il secondo tour asiatico di Jackson fu un enorme successo: i due concerti iniziali a Seul divennero i pi\u00f9 grandi eventi musicali mai tenuti nello Stadio Olimpico, con oltre 100.000 spettatori paganti; Jackson divenne anche il primo artista straniero ad esibirsi nella sede. Al concerto di Kuala Lumpur fu aggiunta una seconda data per cercare di soddisfare l'ingente richiesta; oltre 110.000 persone assistettero ai due spettacoli, i pi\u00f9 grandi mai tenuti in Malaysia. In India migliaia di fan invasero l'aeroporto internazionale di Mumbai per assistere all'arrivo di Jackson, mentre una folla gigantesca fiancheggi\u00f2 l'intero percorso di 15 chilometri fino all'hotel del cantante, per poter assistere al suo passaggio. Lo spettacolo tenuto all'Andheri Sport Complex davanti a 70.000 spettatori divenne un evento di importanza politica, e il pi\u00f9 grande concerto a cui il paese avesse mai assistito. In Giappone il cantante esegu\u00ec la terza serie di sold out al Tokyo Dome della sua carriera, diventando l'unico artista ad aver venduto 21 concerti nello stadio, davanti ad oltre 1 milione di fan in totale. Nelle Filippine, oltre 100.000 persone videro i due concerti che Jackson tenne a Manila.\nOceania e Hawaii.\nIl tour di Jackson in Australia divenne il pi\u00f9 grande evento mai visto fino ad allora nel paese, superando di gran lunga il clamore della sua precedente visita nel 1987: i sei concerti inizialmente previsti furono sold out in meno di 8 ore, portando gli organizzatori ad aggiungere 3 ulteriori spettacoli; oltre 330.000 fan videro il tour negli stadi di 5 diverse citt\u00e0. Il 14 novembre 1996 Jackson si spos\u00f2 per la seconda volta, con una cerimonia improvvisata nella camera d'albergo in cui soggiornava a Sydney, insieme alla sua amica ed ex-infermiera Deborah Jeanne Rowe. Nei giorni successivi, Jackson prese parte ad una serie di eventi pubblici che attirarono folle da record: 15.000 fan circondarono le strade adiacenti al cinema in cui stava assistendo alla premi\u00e8re australiana del suo film \"Ghosts\", mentre 20,000 persone invasero i giardini della Sydney Opera House per vederlo ricevere targhe e premi per le vendite dei suoi album nel paese, una scena che si ripet\u00e9 pochi giorni dopo anche a Melbourne. Jackson stabil\u00ec nuovi record di presenze anche in Nuova Zelanda, con 90.000 spettatori ai due concerti di Auckland.\nIl 3 e 4 gennaio 1997 Jackson si esib\u00ec alle Hawaii, diventando il primo artista della storia a registrare il tutto esaurito all'Aloha Stadium di Honolulu, davanti 35.000 spettatori a sera. Nessun artista era mai riuscito a fare sold out con uno spettacolo allo stadio; Jackson ne fece due in meno di una giornata; il primo giorno di vendite, 20,000 persone si accalcarono davanti ai botteghini per acquistare i biglietti. Esse furono anche le uniche due tappe del tour negli Stati Uniti, nonch\u00e9 le prime del cantante in patria dal 1989.\nEuropa.\nIl 31 maggio 1997 Jackson apr\u00ec il tour europeo, in cui avrebbe promosso non solo \"HIStory\", ma anche il nuovo album di remix \"\". In Germania tutti i 10 concerti furono sold out, con pi\u00f9 di 600.000 biglietti venduti, infrangendo ogni precedente record: 55.000 spettatori a sera videro i due concerti al Weserstadion di Brema, oltre 50.000 persone stabilirono il record di presenze a Kiel, e altri 78.000 fan assistettero al concerto nell'Olympiastadion di Berlino. Jackson si esib\u00ec inoltre per due sere all'Olympiastadion di Monaco di Baviera, di fronte a 140.000 spettatori, mentre 85.000 fan seguirono lo spettacolo tenuto all'Hockenheimring, rendendolo il concerto pi\u00f9 grande del tour europeo del 1997. Il 18 giugno il tour fece tappa in Italia per un'unica data allo Stadio San Siro di Milano, che accolse 45.000 spettatori paganti, per poi tornare nei Paesi Bassi per eseguire altri due concerti all'Amsterdam Arena; in totale i 5 concerti olandesi del tour furono visti da un numero record di 250,000 fan. Nel Regno Unito Jackson si esib\u00ec davanti a 52,000 spettatori al Don Valley Stadium, il pubblico pi\u00f9 grande nella storia dello stadio di Sheffield, mentre a Londra esegu\u00ec altri tre sold out, diventando l'unico artista ad essersi esibito in 15 concerti allo Stadio di Wembley, davanti ad pubblico totale di oltre 1 milione di spettatori, il pi\u00f9 grande nella storia dello stadio. I due concerti allo Stadio Parken di Copenaghen furono seguiti da 60.000 spettatori a sera, registrando il record di presenze dello stadio danese. Il secondo concerto si svolse il 29 agosto 1997, nel giorno del 39\u00ba compleanno di Jackson: al termine di \"You Are Not Alone\", lo staff port\u00f2 sul palco una torta, mentre la band e il pubblico gli cantarono \"Happy Birthday\". Prima di Jackson nessun artista internazionale si era mai esibito in Estonia o negli altri paesi baltici; con oltre 80.000 spettatori, il suo spettacolo al Tallinn Festival Ground divenne l'evento musicale pi\u00f9 grande mai avvenuto nel paese fino a quel momento. Il concerto belga previsto all'ippodromo di Ostenda venne rimandato a causa della morte di Diana Spencer, grande amica di Jackson, avvenuta quello stesso giorno; lo spettacolo, tenuto pochi giorni dopo davanti a pi\u00f9 di 60.000 fan, venne quindi dedicato alla memoria della principessa.\nIn totale, oltre due milioni di fan videro il tour europeo del 1997. \nAfrica.\nJackson concluse il tour mondiale con 5 date in Sudafrica; le sue ultime esibizioni nel paese risalivano al 1979, ai tempi dei Jacksons. Gli spettacoli a Citt\u00e0 del Capo, Johannesburg e Durban attirarono oltre 230,000 persone, incluso il presidente Nelson Mandela, rendendo l\"HIStory World Tour\" la tourn\u00e9e di maggior successo di tutti i tempi nel paese.\nDate.\nCancellazioni e modifiche.\n(Le tre date cancellate in Nordafrica furono sostituite dai concerti all'Amsterdam ArenA nei Paesi Bassi).\nHome video e televisione.\nCome per i suoi precedenti tour da solista, tutte le tappe del tour sono state riprese con telecamere professionali, montate in diretta dal regista del tour e salvate dalla \"Nocturne Productions\" (oggi chiamata \"PRG\") e in seguito archiviate dalla \"MJJ Productions\" e oggi in possesso dell\"Estate of Michael Jackson\".\nI concerti di Monaco di Baviera.\nLe due tappe di Monaco di Baviera all'Olympiastadion del 4 e 6 luglio 1997 furono scelte per essere montate come un unico concerto da mostrare in TV ed, eventualmente, da pubblicare in via ufficiale, come era successo nei precedenti tour di Jackson con le tappe di Yokohama (\"Bad Tour\") nel 1987 e di (\"Dangerous Tour\") nel 1992. Pertanto vennero aggiunte telecamere extra per avere ulteriori angoli di ripresa, comprese immagini sulla folla, ed entrambe le tappe furono riprese in HD. Alla fine la pubblicazione in home video in VHS e DVD venne annullata dato che Jackson non grad\u00ec particolarmente la resa del montaggio e delle performance, come alcune imprecisioni presenti nelle coreografie o negli effetti e, inoltre, dato che aveva la laringite durante le due serate, anche la performance canora non fu delle migliori. Jackson dichiar\u00f2 alla sua fanzine pi\u00f9 importante in quel momento:\nNonostante questo, il concerto venne trasmesso nel 1997 dal canale televisivo tedesco ZDF e, nel corso degli anni, da vari altri canali televisivi in giro per il mondo. Ad oggi non \u00e8 stato ancora pubblicato in via ufficiale, anche se la Sony ha dichiarato di avere l'intenzione in futuro di riconvertirlo in 3D e di mostrarlo nei cinema con una possibile pubblicazione in Blu-ray. Il concerto composto del montaggio di entrambe le tappe \u00e8 stato varie volte caricato da alcuni utenti su siti di video sharing come YouTube ed \u00e8 pertanto disponibile online anche in HD.\nEsiste anche un'altra versione del concerto, con meno riprese del pubblico, si tratta del montaggio della tappa del 6 luglio fatto in diretta per gli schermi giganti dal regista cos\u00ec come fu archiviato dopo il concerto, senza nessun ulteriore editing; tale versione \u00e8 stata diffusa online completa nel 2015.\nAltri concerti reperibili.\nAltre tappe dell\"HIStory World Tour\" vennero vendute ad alcune emittenti televisive, commercializzate solo in alcuni paesi o acquistate per altre vie da alcuni fan ed \u00e8 pertanto possibile reperirle online. Qui di seguito, in ordine per tappa, i concerti reperibili in versione professionale e, nella maggior parte dei casi, in versione completa:\nIn Italia nessuna emittente televisiva ha mai trasmesso uno di questi concerti e, nonostante le registrazioni esistano, non \u00e8 mai stato acquistato e trasmesso da nessuna TV il concerto del 18 giugno 1997 allo Stadio San Siro di Milano. Uno spezzone della tappa di Milano, pi\u00f9 lungo rispetto a quello mostrato dagli altri telegiornali, fu trasmesso dal canale \"Italia 9 Network\" nel 1997.\nNel 2020, il batterista Jonathan Moffett ha condiviso sul suo canale YouTube ufficiale una serie di video inediti girati sul palco durante l'ultimo concerto del tour in Sudafrica. Michael fu l'unico artista con cui ha suonato che avesse concesso di filmare gli spettacoli mediante l'uso di una \"Drum Cam\", in modo da catturare le immagini del suo strumento per i suoi archivi personali."}
{"id": "892879", "revid": "86343", "url": "https://it.wikipedia.org/wiki?curid=892879", "title": "Camigu\u00edn", "text": ""}
{"id": "892880", "revid": "810736", "url": "https://it.wikipedia.org/wiki?curid=892880", "title": "Gli immortali", "text": ""}
{"id": "892881", "revid": "86343", "url": "https://it.wikipedia.org/wiki?curid=892881", "title": "Kamigin", "text": ""}
{"id": "892889", "revid": "84369", "url": "https://it.wikipedia.org/wiki?curid=892889", "title": "Lionel Stander", "text": "Biografia.\nStander nacque nel Bronx, borough di New York, l'11 gennaio del 1908, figlio di immigrati russi di origine ebraica. Inizi\u00f2 l'attivit\u00e0 di attore nel 1928, in teatro. Negli anni trenta divent\u00f2 popolarissimo in radio anche grazie al suo timbro di voce molto particolare e dal 1935 prese parte a numerose produzioni cinematografiche. Tra i fondatori dello Screen Actors Guild, il sindacato degli attori statunitensi, non nascose le sue idee laburiste e spos\u00f2 cause sociali di ogni tipo.\nQuesto suo impegno politico lo fece presto, e molto facilmente, bollare come \"possibile comunista\", portandolo nel 1940 a finire nel mirino dalla \"Commissione per le attivit\u00e0 antiamericane\". La commissione di indagine sulle attivit\u00e0 comuniste raccolse una testimonianza secondo la quale Stander sarebbe appartenuto al Partito Comunista degli Stati Uniti d'America. Queste rivelazioni, che lo accomunarono ad altri grandi di Hollywood come Humphrey Bogart e James Cagney, bloccarono la carriera di Stander tra il 1939 e il 1941, anno in cui la portata degli eventi bellici distrasse l'attenzione da queste vicende, permettendo all'attore un rientro nel cinema, anche se in parti secondarie.\nLa commissione di indagini sulle attivit\u00e0 comuniste torn\u00f2 attiva nel 1947 quando Stander, nuovamente accusato, fin\u00ec definitivamente nella \"lista nera\" di Hollywood. La censura riguard\u00f2 solo il cinema, per cui Stander pot\u00e9 continuare con successo l'attivit\u00e0 in radio, in televisione e in teatro. Ma nel 1951 l'attore intraprese un ennesimo braccio di ferro con le autorit\u00e0 e dopo un'attesissima deposizione presso la suddetta commissione, arrivata solo nel 1953, la sua situazione gi\u00e0 precaria peggior\u00f2 inesorabilmente, facendo naufragare la sua carriera.\nA causa del clima maccartista che si respirava nel mondo dello spettacolo statunitense, per dieci anni Stander dovette rinunciare anche al teatro e, dopo essersi arrangiato con vari mestieri, essendogli in pratica impedito di recitare, nel 1963 decise di trasferirsi in Europa, dapprima in Gran Bretagna, a Londra, ed in seguito stabilmente in Italia, a Roma, dove ebbe cos\u00ec modo di intraprendere una seconda carriera. Nel Vecchio Continente fu protagonista di molti film. Prese parte ai film \" C'era una volta il West \" (1968) di Sergio Leone e \" Per grazia ricevuta\" (1971), primo lungometraggio da regista di Nino Manfredi. Rimarchevole il suo ruolo di gangster statunitense nel film \"Milano calibro 9\" (1972), in cui imperson\u00f2 un genere di criminale-uomo d'affari allora sconosciuto alle cronache.\nDefinitivamente sciolta nel 1975 la \"House Un-American Activities Committee\", Stander torn\u00f2 a lavorare negli Stati Uniti nel 1977 grazie a Martin Scorsese, che lo volle nel cast di \"New York, New York\". La ritrovata popolarit\u00e0 presso il pubblico americano per\u00f2 si deve ad una serie televisiva, \"Cuore e batticuore\" (1979-1984), e al ruolo di Max, il leale e simpatico maggiordomo, cuoco ed autista a servizio di Jonathan e Jennifer Hart, la coppia di detective dilettanti interpretati da Robert Wagner e Stefanie Powers.\nNel 1986 si dedic\u00f2 alla recitazione nel mondo dei cartoni animati: ottiene il ruolo dell'anziano Autobot Kup in \"Transformers - The Movie\", di Nelson Shin. Il cast vocale era costituito, oltre dagli attori dei vecchi personaggi, anche da numerose star (Leonard Nimoy, Robert Stack, Judge Reinhold e Orson Welles) in nuovi ruoli.\nTra i suoi ultimi ruoli sul grande schermo, spicca quello del magnate italo-americano Frank Santamaria in \"Bellifreschi\" (1987), pellicola in cui recita accanto a Christian De Sica e Lino Banfi. Definitivamente riabilitato in patria, Stander torn\u00f2 stabilmente negli Stati Uniti con la sua sesta e ultima moglie Stephanie Van Hennick, e mor\u00ec nel 1994 a seguito di un cancro ai polmoni.\nLa sua ultima apparizione fu nel film per la televisione \"Cuore e batticuore - I segreti del cuore\" (1995)."}
{"id": "892892", "revid": "810736", "url": "https://it.wikipedia.org/wiki?curid=892892", "title": "Invasion", "text": ""}
{"id": "892895", "revid": "8820", "url": "https://it.wikipedia.org/wiki?curid=892895", "title": "Kos", "text": ""}
{"id": "892900", "revid": "729019", "url": "https://it.wikipedia.org/wiki?curid=892900", "title": "Luigi Giuseppe di Borbone-Cond\u00e9", "text": "Ottavo e penultimo dei Principi di Cond\u00e9, era figlio di Luigi-Enrico di Borbone-Cond\u00e9 e della principessa Carolina d'Assia-Rotenburg. Fu anche duca di Borbone, duca d'Enghien, duca di Guisa, duca di Bellegarde, gran maestro di Francia e pari di Francia.\nBiografia.\nInfanzia.\nNacque il 9 agosto 1736 a Parigi da Luigi-Enrico di Borbone-Cond\u00e9 e dalla principessa Carolina d'Assia-Rotenburg.\nPrimo matrimonio.\nIl 3 maggio 1753 spos\u00f2 a Versailles Carlotte di Rohan, figlia di Carlo di Rohan, principe di Soubise e duca di Rohan-Rohan, dalla quale ebbe tre figli.\nCarriera militare.\nLuigi Giuseppe divenne luogotenente generale nel 1758 e combatt\u00e9 nella guerra dei sette anni nella quale riport\u00f2 le vittorie di Gr\u00fcningen e di Johannisberg (1762). Successivamente divenne amministratore della Borgogna. Nel 1764 fece ingrandire il Palazzo Borbone, lasciando la residenza del Palazzo dei Cond\u00e9 a Parigi che fece demolire e sul cui suolo fece costruire l'attuale teatro dell'Odeon. Fece anche abbellire il Castello di Chantilly.\nNel 1780 fu nominato da Luigi XVI colonnello generale della fanteria francese. Tra il 1787 e il 1788, fu membro dell'Assemblea dei notabili, ove difese gli ordini privilegiati. Nonostante i suoi pubblici sentimenti di liberale, si oppose durante la rivoluzione francese al raddoppio dei membri del terzo stato, accettato da Luigi XVI il 27 dicembre 1789, e fu anche uno dei primi ad emigrare dalla Francia dopo la presa della Bastiglia. And\u00f2 inizialmente nei Paesi Bassi e poi a Torino. Dichiarato traditore in Francia i suoi beni vennero confiscati. Essendo un realista, fedele all\"'ancien r\u00e9gime\", organizz\u00f2 la costituzione di una \"armata degli emigrati francesi\" nella citt\u00e0 tedesca di Worms. Le potenze alleate finanziarono l'iniziativa legittimista ma pretesero il controllo militare delle armate. Disposta sulle rive del Reno nel 1794 e 1795, l'armata del Cond\u00e9 pass\u00f2 prima sotto il controllo inglese, poi sotto quello austriaco ed infine nel 1797, a seguito del trattato di Campoformio, sotto quello russo.\nNonostante il valoroso comportamento tenuto nelle battaglie di Wissembourg, Hagenau e Bentheim, dopo il trattato di Lun\u00e9ville il Cond\u00e9 dovette sciogliere la sua armata, e nel 1800 si trasfer\u00ec con il figlio in Gran Bretagna a Wanstead, ove venne seguito sempre il cerimoniale dell'antico regime. Tenne una corrispondenza segreta con i realisti residenti in Francia, ed in particolare con il generale francese Jean-Charles Pichegru, che, scoperta, cost\u00f2 a quest'ultimo una condanna alla galera in Guyana (dalla quale riusc\u00ec ad evadere riparando in Inghilterra) e successivamente la vita.\nSecondo matrimonio.\nSpos\u00f2 poi in seconde nozze la principessa Maria Caterina Brignole-Sale, vedova del principe Onorato III di Monaco.\nFu il nonno paterno di Luigi-Antonio Enrico di Borbone-Cond\u00e9, duca di Enghien, ultimo successore della dinastia Borbone-Cond\u00e9.\nRestaurazione.\nCon la Restaurazione rientr\u00f2 nel 1814 in Francia e Luigi XVIII gli riconfer\u00ec la carica di gran maestro di Francia, carica gi\u00e0 conferitagli nel 1740 da Luigi XV e rimasta sospesa nei periodi repubblicano e del primo impero.\nMorte.\nIl Principe mor\u00ec il 13 maggio 1818 a Parigi.\nDiscendenza.\nCon la sua prima moglie Carlotte di Rohan ebbe tre figli:"}
{"id": "892903", "revid": "90369", "url": "https://it.wikipedia.org/wiki?curid=892903", "title": "Eguaglianza", "text": ""}
{"id": "892904", "revid": "287204", "url": "https://it.wikipedia.org/wiki?curid=892904", "title": "Ivan De La Pe\u00f1a", "text": ""}
{"id": "892905", "revid": "110157", "url": "https://it.wikipedia.org/wiki?curid=892905", "title": "Kirby Company", "text": "Kirby \u00e8 un'azienda con sede a Cleveland, nello Stato federato dell'Ohio.\nStoria.\nAzienda fondata nel 1914 con il ruolo di rispondere e risolvere al problema riguardante l'inquinamento domestico. James B. Kirby (1884-1971) fondatore dell'azienda, aveva brevettato oltre sessanta apparecchiature per uso domestico tra cui l'aspirapolvere e le lavatrici prive di strizzatore.\nL'azienda, parte del gruppo Scott-Fetzer, produsse i prototipi Kirby fino ai primi anni '30 sotto la divisione Vacuette. Nel 1935, venne introdotto il brevetto esclusivo Kirby che diede origine all' omonima azienda.\nTutto il gruppo \u00e8 oggi di propriet\u00e0 della Berkshire Hathaway, holding finanziaria di propriet\u00e0 di Warren Buffett.\nLa rete commerciale mondiale ha oltre ottantasei stabilimenti, ed \u00e8 organizzata attraverso distributori indipendenti che costituiscono la rivendita autorizzata.\nI prodotti originali della The Kirby Company vengono presentati e distribuiti solo ed esclusivamente attraverso i concessionari autorizzati che importano direttamente dagli Stati Uniti.\nControversie.\nLa Kirby viene a volte messa sotto accusa per le sue politiche di vendita. Alcuni dei suoi distributori e concessionari indipendenti a volte sono stati accusati per le aggressive metodiche di vendita.\nLe strategie di marketing aggressivo e il racconto delle metodologie di lavoro di Kirby sono state descritte dalla scrittrice Michela Murgia nel suo libro \"Il mondo deve sapere\", scaturito dalla sua esperienza lavorativa all'interno del call center dell'azienda. Da questo libro, Paolo Virz\u00ec ha tratto un film, \"Tutta la vita davanti\".\nLe strategie di vendita ed il prodotto sono state anche oggetto di una puntata della trasmissione televisiva \"Mi manda Raitre\".\nIn Italia, per i metodi impiegati dal call center che ne rivende i prodotti, dietro segnalazione di Federconsumatori e alcuni ex-dipendenti che lamentavano turni massacranti al call center, oltre a maltrattamenti fisici e psicologici, l'azienda rimane coinvolta nell'operazione della Guardia di Finanza di Pontassieve del maggio 2010 attraverso la \"Italcarone srl - Kirby\" di Incisa, che porta a 5 arresti e 11 indagati a piede libero per associazione a delinquere."}
{"id": "892907", "revid": "23117", "url": "https://it.wikipedia.org/wiki?curid=892907", "title": "Pierre Van Hooijdonk", "text": ""}
{"id": "892918", "revid": "1530646", "url": "https://it.wikipedia.org/wiki?curid=892918", "title": "Umberto Piersanti", "text": "Biografia.\nPiersanti debutta nel mondo della letteratura con \"La breve stagione\" nel 1967 all'et\u00e0 di ventisei anni. Da allora nel corso della sua ultra decennale carriera ha pubblicato, oltre a diverse raccolte poetiche, testi di saggistica e anche opere di narrativa.\n , ha vinto nel 1994 il Premio Nazionale Letterario Pisa nella sezione poesia, il premio Camaiore, il premio Penne, il premio Caput Gauri, il premio Insula Romana e inoltre il Mastronardi, il Piccoli, il Frascati e nel 2016 il Ponte di legno poesia. Dirige la rivista di letteratura contemporanea e creativit\u00e0 \"Pelagos\".\nNel 2005 \u00e8 stato candidato al Premio Nobel per la letteratura.\nNel 2012 esce il romanzo ambientato nel 1968, \"Cupo tempo gentile\" (Marcos y Marcos), la rivolta studentesca vista con gli occhi di un giovane professore urbinate.\nNel 2016 esce per Marcos y Marcos una nuova raccolta poetica, \"Nel folto dei sentieri\", in cui \u00e8 rievocata la natura cara al poeta. Il libro ha ottenuto diversi premi e riconoscimenti: vincitore Premio Frontino Montefeltro (2015), finalista alla XXX edizione del premio dessi (2015), vincitore 34\u00ba Premio Poesia Giuseppe Tirinnanzi (2016), vincitore Premio Onor d'Agobbio, terza edizione (2016), vincitore del Premio della Giuria Ponte di Legno Poesia (2016), vincitore del premio Bronzo dorato all'Arte Poetica - Animav\u00ec - Cinema d'animazione e arte poetica (2016), vincitore del Premio Ceppo, 61\u00aa edizione (2017).\nNel 2018 pubblica di nuovo per Marcos y Marcos il libro di racconti \"Anime perse\", diciotto storie vere, raccolte da Ferruccio Giovanetti nei suoi centri di recupero del Montefeltro, trascritte e interpretate da Umberto Piersanti.\nOpere.\nAltre opere.\nUmberto Piersanti ha realizzato un lungometraggio e tre film-poemi: si tratta di quattro \"rappresentazioni visive\" su altrettanti poeti per la televisione.\nLungometraggi:\nFilm-poemi:"}
{"id": "892919", "revid": "301156", "url": "https://it.wikipedia.org/wiki?curid=892919", "title": "Colle della Bonette", "text": "Il Colle della Bonette (in francese \"Col de la Bonette\" - 2.715 metri s.l.m.) \u00e8 un valico alpino delle Alpi Marittime, situato in Francia nel dipartimento delle Alpi Marittime, uno dei pi\u00f9 alti d'Europa, dopo il colle dell'Iseran, il passo dello Stelvio ed il colle dell'Agnello, davanti al colle del Galibier. \nDal colle parte una strada asfaltata, culminante a 2.802\u00a0m, che compie il cosiddetto giro della Cima della Bonette (2.860\u00a0m), da alcuni considerata il pi\u00f9 alto punto di circolazione automobilistica in tutte le Alpi; tuttavia la strada carrozzabile pi\u00f9 elevata \u00e8 quella del colle del Sommeiller, sopra Bardonecchia, in Val di Susa, che raggiunge i 2.993 m s.l.m., sebbene non interamente asfaltata.\nPer il colle \u00e8 pi\u00f9 volte transitato il Tour de France: il versante pi\u00f9 duro, ma pi\u00f9 corto, \u00e8 quello nord da Jausiers; lunghissimo, ma pi\u00f9 facile, il versante sud.\nCuriosit\u00e0.\nLe carene laterali della Honda Transalp XL700V (modello 2008) riportano le coordinate geografiche del Colle della Bonette (pur senza citarne il nome) e l'esatta altitudine."}
{"id": "892921", "revid": "287204", "url": "https://it.wikipedia.org/wiki?curid=892921", "title": "Abraham Lempel", "text": "Biografia.\n\u00c8 uno dei padri degli algoritmi di compressione dati senza perdita della famiglia LZ. \nIl suo lavoro passa alla storia con la presentazione nel maggio del 1977 dell'algoritmo LZ77 in un documento intitolato \"A Universal Algorithm for Sequential Data Compression\" (\"Un algoritmo universale per la compressione dati sequenziale\") scritto assieme a Jacob Ziv.\nLa \"L\" nei nomi dei seguenti algoritmi indica Lempel:\nAnche LZX, LHA (LHarc) e LZH traggono spunto dai lavori di Lempel\nIl suo lavoro gett\u00f2 le basi per formati grafici compressi quali GIF, TIFF e JPEG.\nLempel fond\u00f2 HP Labs\u2014Israel nel 1994, dove lavor\u00f2 come direttore sino al 2007.\nHa vinto vari premi:"}
{"id": "892922", "revid": "123317272", "url": "https://it.wikipedia.org/wiki?curid=892922", "title": "Peter Boyle", "text": "Biografia.\nGiovent\u00f9.\nPeter Boyle nasce nel 1935 a Norristown (Pennsylvania) da una famiglia irlandese. I genitori, Alice e Peter Boyle Sr., si trasferirono a Philadelphia con il figlio Peter Jr. Il padre \u00e8 un attore comico, un personaggio televisivo che dal 1951 al 1963 intrattiene i bambini in alcuni programmi TV. Peter frequenta la \"St. Francis de Sales School\" e la \"West Philadelphia Catholic High School for Boys\". Dopo il liceo entra nell'Istituto dei Fratelli delle Scuole Cristiane, una scuola di dottrina cattolica. Nel 1957 viene ordinato frate presso la La Salle University, ma poco dopo lasci\u00f2 l'ordine. Dopo l'esperienza spirituale inizi\u00f2 a lavorare come cameraman.\nNel 1959, dopo aver ottenuto la qualifica alla \"Officer Candidate School\", fu richiamato al servizio militare in marina, ma per Peter fu un'esperienza molto difficile, dopo la quale decise di andare a New York dove studi\u00f2 recitazione con l'attrice Uta Hagen, e per mantenersi lavorava come impiegato postale. Dopo aver lavorato con Neil Simon in una compagnia itinerante de \"La strana coppia\", si trasfer\u00ec a Chicago, dove entr\u00f2 nel noto teatro d'improvvisazione Second City. Il suo primo ruolo cinematografico fu nel film \"Il gruppo\" (1966), seguito da altre piccole partecipazioni.\nCarriera cinematografica.\nIl successo per Peter Boyle arriv\u00f2 con il ruolo di protagonista nel film \"La guerra del cittadino Joe\" (1970), diretto da John G. Avildsen. La sua caratterizzazione di un personaggio estremamente aggressivo inizi\u00f2 ad essere abbinata allo stesso attore, il quale, convinto sostenitore della non-violenza, rifiut\u00f2 tutti i ruoli successivi in altri film che avessero a che fare con la violenza. Nel 1971 partecip\u00f2 al film \"Appuntamento con una ragazza che si sente sola\". In quel periodo, durante la Guerra del Vietnam, divenne molto attivo politicamente ed espresse posizioni contrarie alla guerra. Durante le manifestazioni conobbe attori come Jane Fonda e Donald Sutherland. \nNel 1972 recit\u00f2 al fianco di Robert Redford ne \"Il candidato\". Dopo diversi ruoli minori, nel 1974 prese parte al film \"Frankenstein Junior\", di Mel Brooks, parodia del film \"Frankenstein\" (1931). Nel ruolo del mostro che riprende vita, Boyle si afferm\u00f2 definitivamente, in particolare per le sue doti mimiche, e la pellicola ebbe un grande successo e diede all'attore la possibilit\u00e0 di cimentarsi con ruoli pi\u00f9 leggeri e ironici. Sul set del film conobbe la sua futura moglie Loraine Alterman. \nNel 1976 interpret\u00f2 il ruolo del tassista \"Mago\" nel film \"Taxi Driver\" di Martin Scorsese. Nel 1980 fu co-protagonista con Bill Murray nella commedia \"Where the Buffalo Roam\". Nel 1981 interpret\u00f2 Sheppard nel film \"Atmosfera zero\" con Sean Connery. Nel 1988 interpret\u00f2 il capo della polizia Donnely in \"Danko\" di Walter Hill. Notevole fu la sua interpretazione come co-protagonista nella commedia \"Quattro pazzi in libert\u00e0\" (1989), dove recit\u00f2 al fianco di Michael Keaton e Christopher Lloyd.\nIn seguito interpreter\u00e0 sempre pi\u00f9 ruoli comici e meno parti da protagonista. Recit\u00f2 nel film \"Malcolm X\" (1992) con Denzel Washington, cui seguirono altri ruoli marginali.\nNell'ultima parte della sua carriera partecip\u00f2 alla serie televisiva \"Tutti amano Raymond\" (1995-2005), dove interpret\u00f2 il burbero Frank Barone, ruolo che gli valse un Emmy Award insieme ad altri membri del cast. La serie ottenne un notevole successo in America, conquistando 13 Emmy Award.\nMorte.\nGi\u00e0 colpito nel 1990 da un ictus che gli aveva impedito di parlare per sei mesi e successivamente da un infarto nel 1999, Boyle \u00e8 morto in ospedale a New York all'et\u00e0 di 71 anni il 12 dicembre 2006 a causa di una caduta.\nPremi.\n\u00c8 stato premiato con l'Emmy Award per la miglior partecipazione in un episodio di in una Serie TV drammatica per \"Previsioni\" (episodio di \"X-Files\"). Inoltre ha avuto le seguenti candidature:\nDoppiatori italiani.\nNelle versioni in italiano dei suoi film, Peter Boyle \u00e8 stato doppiato da: "}
{"id": "892944", "revid": "695564", "url": "https://it.wikipedia.org/wiki?curid=892944", "title": "Like Light to the Flies", "text": "Like Light to the Flies, pubblicato nel 2005, \u00e8 il primo singolo della band metalcore Trivium. La versione demo della traccia \u00e8 stata pubblicata nella raccolta di MTV \"Headbangers Ball Volume 2\", mentre la versione finale \u00e8 stata pubblicata nell'album \"Ascendancy\".\nPer la traccia \u00e8 stato pubblicato un video musicale, in cui appare il bassista Brent Young, che poche settimane dopo lascer\u00e0 il gruppo. La canzone \u00e8 stata inserita nella colonna sonora del videogioco \"The Sims 2\" e dei film \"Smokin' Aces\" e \"Il nascondiglio del diavolo \u2013 The Cave\"."}
{"id": "892946", "revid": "767487", "url": "https://it.wikipedia.org/wiki?curid=892946", "title": "Le cadute", "text": "Le cadute (\"The Falls\") \u00e8 un film del 1980 diretto da Peter Greenaway. Il film ha la forma di un falso documentario diviso in 92 parti con altrettante interviste.\nIl titolo originale rappresenta un gioco di parole, che pu\u00f2 significare sia \"Le cascate\", \"Le cadute\" che \"I casi\" o ancora essere un cognome (poich\u00e9 \"Fall\" \u00e8 la radice ricorrente di tutti i cognomi dei protagonisti che appaiono nel film).\nTrama.\nVengono raccontate le storie di 92 persone coinvolte in un misterioso incidente su vasta scala. Si parla di possibili mutazioni e di un complotto degli uccelli."}
{"id": "892952", "revid": "729795", "url": "https://it.wikipedia.org/wiki?curid=892952", "title": "AVNOJ", "text": "Con l'acronimo AVNOJ si indica il Consiglio antifascista di liberazione popolare della Jugoslavia (in lingua serbocroata: \"Antifa\u0161isti\u010dko vije\u0107e narodnog oslobo\u0111enja Jugoslavije\" - in sloveno: \"Antifa\u0161isti\u010dni svet narodne osvoboditve Jugoslavije\").\nStoria.\n1\u00aa riunione dell'AVNOJ.\nDopo che l'esercito jugoslavo capitol\u00f2 il 17 aprile 1941, la Jugoslavia venne spartita tra Germania, Italia, Ungheria, Bulgaria e dal neo costituito Stato Indipendente di Croazia. L'opposizione a questi regimi di occupazione caus\u00f2 la formazione di movimenti di resistenza e il Partito Comunista di Jugoslavia (\"Komunisti\u010dka partija Jugoslavije\" - KPJ), all'epoca attivo clandestinamente, assunse il ruolo di forza principale della resistenza nello Stato balcanico.\nIl 26 novembre 1942, i capi dei partigiani jugoslavi si incontrarono alla prima riunione dell'AVNOJ, a Biha\u0107, nel nordovest della Bosnia, nella speranza di acquisire legittimazione politica. Comprendente un comitato di rappresentanti dei partigiani comunisti e non-comunisti, guidato da Josip Broz Tito, l'AVNOJ proclam\u00f2 il suo sostegno per:\nNel 1943 la Germania condusse delle offensive per migliorare il suo controllo sulla Jugoslavia, in previsione di una invasione Alleata della penisola dei Balcani. I partigiani combatterono le forze del colonnello Dra\u017ea Mihailovi\u0107, che li aveva attaccati, e in marzo sconfissero l'esercito tedesco e batterono i Cetnici in Erzegovina e nel Montenegro, nella famosa battaglia della Neretva. Tito alla fine si ritrov\u00f2 con 2/3 dei suoi uomini.\nA maggio comunque, tedeschi, italiani, bulgari e l'NDH (\"Nezavisna dr\u017eava Hrvatska\"), lanciarono un attacco finale contro i partigiani nella gola della Sutjeska, ma questi riuscirono a sfuggire all'accerchiamento (vedi Battaglia della Sutjeska). Questo episodio si rivel\u00f2 un punto di svolta, e quando l'Italia si arrese in settembre, i partigiani catturarono le armi italiane, ottenendo il controllo del territorio costiero, e iniziando a ricevere rifornimenti dagli Alleati in Italia.\n2\u00aa riunione dell'AVNOJ.\nNella sua seconda riunione nella citt\u00e0 bosniaca di Jajce, dal 21 al 29 novembre 1943, Tito dichiar\u00f2 l'AVNOJ come autorit\u00e0 esecutiva superiore. Le risoluzioni della seconda riunione dell'AVNOJ furono:\nStalin, il leader Sovietico, si infuri\u00f2 quando scopr\u00ec di non essere stato informato della riunione di novembre, e sembra che viet\u00f2 a Tito di dichiarare l'AVNOJ come governo provvisorio. Gli alleati occidentali comunque, non erano allarmati, poich\u00e9 sapevano che i partigiani erano gli unici gruppi di resistenza jugoslava che combattevano attivamente i tedeschi.\nNel dicembre 1943, Roosevelt, e Stalin decisero di appoggiare i partigiani, mentre il Regno Unito di Winston Churchill li segu\u00ec un mese pi\u00f9 tardi cessando l'invio di rifornimenti ai Cetnici. La prima delegazione sovietica arriv\u00f2 al quartier generale dei partigiani poco tempo dopo. Gli Stati Uniti mantennero la propria delegazione militare con Mihajlovi\u0107 incoraggiando i Cetnici a continuare a dare il proprio aiuto agli aviatori americani abbattuti.\nNel maggio 1944 forze di paracadutisti tedeschi attaccarono il quartier generale di Tito a Drvar (Operazione R\u00f6sselsprung - \"Mossa del Cavallo\"), riuscendo quasi a catturarlo. Tito scapp\u00f2 in Italia, e in seguito stabil\u00ec un nuovo quartier generale sull'isola adriatica di Lissa. Dopo aver dato il pieno sostegno ai partigiani jugoslavi la Gran Bretagna cerc\u00f2 di lavorare per una riconciliazione fra Tito e Pietro II culminato con l'Accordo Tito-\u0160uba\u0161i\u0107 del 16 giugno 1944 e su consiglio britannico Pietro II acconsentii a rimanere fuori dalla Jugoslavia.\n3\u00aa riunione dell'AVNOJ.\nLa terza riunione della AVNOJ si tenne a Belgrado dal 7 al 10 agosto 1945.\nComposizione.\nDi esso facevano parte le seguenti organizzazioni in ordine alfabetico per stato:"}
{"id": "892953", "revid": "20090", "url": "https://it.wikipedia.org/wiki?curid=892953", "title": "Consiglio Antifascista di Liberazione Nazionale Jugoslavo", "text": ""}
{"id": "892954", "revid": "1573940", "url": "https://it.wikipedia.org/wiki?curid=892954", "title": "Mesobuthus martensii", "text": "Lo scorpione della Manciuria (Mesobuthus martensii ()) \u00e8 uno scorpione della famiglia dei Butidi. \u00c8 diffuso soprattutto in Cina.\nDescrizione.\nDimensioni: da 6 a 7,5 cm.\nBiologia.\nNutrimento: si ciba di piccole prede, come grilli ed altri insetti.\nRiproduzione: ha una gestazione da 2 a 8 mesi e partorisce da 12 a 30 piccoli.\nTossicit\u00e0 del veleno: specie pericolosa, non mortale per l'uomo. "}
{"id": "892956", "revid": "34222", "url": "https://it.wikipedia.org/wiki?curid=892956", "title": "Movimento per l'affermazione dei diritti umani e civili della popolazione nera", "text": ""}
{"id": "892958", "revid": "20090", "url": "https://it.wikipedia.org/wiki?curid=892958", "title": "Vidov dan", "text": ""}
{"id": "892962", "revid": "106908", "url": "https://it.wikipedia.org/wiki?curid=892962", "title": "Malco di Cartagine", "text": ""}
{"id": "892965", "revid": "115969257", "url": "https://it.wikipedia.org/wiki?curid=892965", "title": "Andrea Cascella", "text": "Biografia.\nRappresenta la terza generazione della nota famiglia di artisti dei Cascella, il cui capostipite fu Basilio Cascella. Figlio di Tommaso Cascella, nipote di Michele Cascella, come il fratello Pietro si \u00e8 affermato come scultore dapprima grazie ad una collaborazione con Domenico Rambelli, anche se all'inizio si dilettava nella pittura, e nelle ceramiche. Tra gli incarichi ricordiamo la direzione dell'Accademia di Brera.\nNegli anni della guerra partecip\u00f2 attivamente alla Resistenza nelle formazioni garibaldine dell'Ossola in qualit\u00e0 di comandante di formazione a fianco del Commissario politico \"Edoardo\" Gino Vermicelli.\nFrequent\u00f2 l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70, e nel 1949 espose le sue opere alla sua \"prima\", presso la Galleria dell'Obelisco romana, per poi presenziare alla Biennale, alla Galleria Grosvenor londinese, al museo Guggenheim newyorkese ed a molte \"personali\" milanesi.\nAgli inizi degli anni sessanta risalirono gli altorilievi per la struttura Olivetti di D\u00fcsseldorf e il bassorilievo per quella di Buenos Aires.\nOpere.\nEsponente dell'Astrattismo europeo, tra le sue opere pi\u00f9 belle ricordiamo il Monumento ai caduti di Auschwitz, che progett\u00f2 insieme al fratello Pietro, dopo aver vinto il concorso per il Monumento al Prigioniero Politico Ignoto nel 1958. Alcune sue opere sono conservate nel Museo civico Basilio Cascella di Pescara.\nA Pescara l'opera pi\u00f9 significativa \u00e8 il gruppo di 4 cippi cilindrici con rivestimento in placche bronzee, del ponte Risorgimento, opera realizzata nel 1956. Il ponte fu costruito sopra il fiume, a collegare piazza Unione con corso Vittorio Emanuele, realizzato nel 1947 sopra il ponte del Littorio, distrutto dai tedeschi nel 1944. Le sculture in rilievo mostrano le allegorie della vita tradizionale abruzzese, la pastorizia, il lavoro nei campi, la pesca. Nella vicina Francavilla al Mare, Andrea e Pietro realizzarono intorno al 1959 delle sculture presso il sagrato della chiesa di San Franco, e il pannello di facciata della Madonna col Bambino. \nArredi sacri in ceramica, Chiesa di Nardo di Pace (Vibo Valentia): (anni cinquanta)"}
{"id": "892973", "revid": "116470499", "url": "https://it.wikipedia.org/wiki?curid=892973", "title": "Comitato (ordinamento civile italiano)", "text": "Il comitato \u00e8 un ente, previsto dall'ordinamento giuridico italiano, che persegue uno scopo altruistico, generalmente di pubblica utilit\u00e0, ad opera di una pluralit\u00e0 di persone che, non disponendo dei mezzi patrimoniali adeguati, promuovono una pubblica sottoscrizione per raccogliere i fondi necessari a realizzarlo. Esempi sono i comitati di soccorso o di beneficenza e i comitati promotori di opere pubbliche, monumenti, esposizioni, mostre, festeggiamenti.\nDisciplina.\nLa disciplina dei comitati \u00e8 contenuta negli del Codice civile.\nL\"'atto costitutivo\", ossia l'accordo tra i componenti del comitato che d\u00e0 vita allo stesso, non richiede forme particolari ma deve comunque specificare lo scopo in vista del quale il comitato \u00e8 costituito.\nI componenti del comitato (\"promotori\") annunciano al pubblico lo scopo da perseguire ed invitano ad effettuare offerte in denaro o di altri beni. Il denaro e i beni cos\u00ec raccolti (\"donazioni\"), che vanno a costituire il \"fondo del comitato\", non appartengono ai promotor allo scopo annunciato, sicch\u00e9 il comitato possiede una sua autonomia patrimoniale seppur imperfetta. Qualora i fondi raccolti siano insufficienti allo scopo, o questo non sia pi\u00f9 attuabile, o, raggiunto lo scopo, si abbia un residuo di fondi, l'autorit\u00e0 governativa stabilisce la devoluzione dei beni, se questa non \u00e8 stata disciplinata al momento della costituzione.\nDelle obbligazioni assunte verso terzi rispondono non solo il comitato, con il suo fondo, ma anche, personalmente e solidalmente, tutti i suoi componenti. Se ottiene il riconoscimento, il comitato diventa una fondazione o, secondo altri, un'associazione riconosciuta, comunque una persona giuridica e, quindi, risponde delle obbligazioni solo con il suo patrimonio. Nessuna responsabilit\u00e0 per le obbligazioni del comitato grava, invece, sugli oblatori che sono tenuti soltanto a effettuare le oblazioni promesse.\nI componenti del comitato compongono l\"'assemblea\" dello stesso, organo non citato dal codice civile al quale, tuttavia, si ritiene spettino tutte le decisioni necessarie alla vita dell'ente. L'assemblea affida l'incarico di gestire l'attivit\u00e0 dell'ente agli \"organizzatori\", non necessariamente scelti tra i promotori del comitato. Gli organizzatori e coloro che assumono la gestione dei fondi raccolti sono responsabili, personalmente e solidalmente, della conservazione dei fondi e della loro destinazione allo scopo annunziato; si discute, per\u00f2, se tale responsabilit\u00e0 sussista nei confronti dell'ente o degli oblatori.\nIl comitato pu\u00f2 stare in giudizio nella persona del suo \"presidente\".\nNatura giuridica.\nI comitati non sono persone giuridiche (pur potendo essere riconosciuti come tali, se ne hanno i requisiti). Tuttavia, grazie alla loro autonomia patrimoniale, sono considerati comunque soggetti di diritto da coloro che distinguono la soggettivit\u00e0 dalla personalit\u00e0 giuridica.\n\u00c8 discusso in dottrina se i comitati siano riconducibili alle associazioni o alle fondazioni; alcuni autori vedono nel comitato una fondazione non riconosciuta. Secondo una tesi attualmente molto diffusa e condivisa anche dalla Suprema Corte di Cassazione (v. Cass. 23 giugno 1994, n. 6032) la natura del comitato sarebbe duplice: associativa nella fase iniziale di raccolta dei fondi, di fondazione nella fase successiva, in cui i fondi raccolti vengono destinati allo scopo annunziato; l'eventuale riconoscimento sarebbe concesso alla fondazione promossa dal comitato, non al gruppo associato dei suoi componenti. Tra coloro che, invece, vedono nel comitato un'associazione non riconosciuta, alcuni ritengono che con il riconoscimento esso divenga una normale associazione riconosciuta, mentre per altri diverrebbe una persona giuridica \"sui generis\", il \"comitato riconosciuto\", alla quale continuano ad applicarsi le norme sulla responsabilit\u00e0 degli organizzatori e sulla devoluzione dei beni, proprie dei comitati.\nDiritto comparato.\nMentre l'ordinamento italiano disciplina il comitato come soggetto giuridico, seppur non personificato, altri ordinamenti seguono una diversa strada, prevedendo un regime speciale per il denaro e i beni raccolti (cos\u00ec \u00e8 per il \"collecting trust\" dei paesi di common law o il \"Sammelverm\u00f6gen\" tedesco)."}
{"id": "892974", "revid": "245802", "url": "https://it.wikipedia.org/wiki?curid=892974", "title": "Giuseppe Perego (fumettista)", "text": "uno dei pi\u00f9 prolifici disegnatori italiani di fumetti disneyani tra la met\u00e0 degli anni 1950 e i primissimi anni 1980; ha realizzato inoltre, soprattutto negli anni sessanta, numerose copertine per il settimanale \"Topolino\".\nBiografia.\nNegli anni trenta, insieme a Carlo e Vittorio Cossio, \u00e8 uno dei precursori dell'animazione in Italia oltre a collaborare come disegnatore a varie riviste di fumetti come il Corriere dei piccoli, \"Modellina\" e \"Scimmiottino\" per la casa editrice Conte. Nel dopoguerra collabora prima con la casa editrice Juventus realizzando le serie a fumetti \"Flattavion\" e \"Pakito\", e poi con la Dardo, per la quale ide\u00f2 la serie \"Boby\", e le Edizioni Alpe, per la quale realizz\u00f2 varie serie come \"Birba e Spacca, Kappa\u00f2, Sgraffigna, Park, Gir, Pin e Merlot\" o \"Buffalo Brill\", questa una sua creazione. Segue poi una collaborazione con \"Il Vittorioso\" e \"Il monello\" dove disegn\u00f2 la serie \"Pico Panda e Paco Serse\" dopo Gino Gavioli. Ha collaborato anche con l'editore Gino Casarotti disegnado storie della serie Gim Toro e Dixy Scott.\nEsord\u00ec su \"Topolino\" nel 1952, nel n. 43, cominciando una lunga collaborazione con le testate Disney della Mondadori che porter\u00e0 a realizzare numerose storie oltre che numerose copertine anche per gli \"Albi della Rosa\" e per i \"Classici di Walt Disney\" per i quali realizzer\u00e0 le pagine di raccordo tra le diverse storie; lavor\u00f2 per la Mondadori fino al 1982 realizzando quasi 1900 storie a fumetti. Il suo maggiore collaboratore fu Gian Giacomo Dalmasso, che scrisse per lui un centinaio di storie, Guido Martina (70) e i fratelli Giampaolo e Abramo Barosso, (una quarantina).\nCollabora anche con altri editori realizzando nel 1957 la serie \"Poldo e Poldino - senza un soldo n\u00e9 un quattrino\" scritta da Andrea Lavezzolo e pubblicata sul \"Giorno dei Ragazzi\".\nMor\u00ec ad Arcore il 7 dicembre 1996."}
{"id": "892979", "revid": "1305772", "url": "https://it.wikipedia.org/wiki?curid=892979", "title": "Bill Lear", "text": "Biografia.\nWilliam Powell \"Bill\" Lear nacque da Ruben Marion Lear e Gertrude Elizabeth Powell Lear. Essendo Ruben un uomo con \"success in inverse proportion to effort\", la madre di Bill lo lasci\u00f2 e and\u00f2 a vivere con il figlio da Gussie Bornhouser a Dubuque. Pi\u00f9 tardi Otto Kirmse si prese cura di loro. La famiglia si trasfer\u00ec a Chicago dove Lear frequent\u00f2 la Kershaw Grammar School. La domenica, il giovane Lear frequentava la Moody Tabernacle (Moody Church). \"From listening to Paul Rader, of the Moody Tabernacle, he learned grammar and how to speak. He found out how to meet people, how to shake hands, and what to say when he did so... He learned about hypocrisy, too\" e lasci\u00f2 la chiesa.\nLear entr\u00f2 nella Englewood High School ma fu espulso per problemi disciplinari. Lavor\u00f2 per la Multigraph Company, riparando macchine per scrivere e rotative. Un'estate la pass\u00f2 con il padre a restaurare una Ford Model T a Tulsa. Lear lasci\u00f2 poi la famiglia e inizi\u00f2 a girare gli USA.\nEntr\u00f2 nella U.S. Navy e frequent\u00f2 la Great Lakes Naval Training Station. Una volta lasciata la marina e fattasi una famiglia, decise di completare gli studi con una scuola serale della Tulsa Central High School. In un anno stava per completare il curriculum di quattro, ma venne espulso.\nLear ebbe sette figli, nati tra il 1925 e il 1954. Con la prima moglie, Ethel Peterson Lear, Mary Louise venne al mondo nel gennaio 1925. Spos\u00f2 la seconda moglie, Madeline Murphy, nell'ottobre 1926. il figlio William Lear, Jr., nato 24 maggio 1928, mor\u00ec il 14 dicembre 2009 a 81 anni a Daytona Beach. La figlia Patti \u00e8 del 1930.\nIl terzo matrimonio di Lear con Margret Radell fu senza figli. Nel 1941, Lear spos\u00f2 la quarta donna, Moya Marie Olsen, figlia del commediante vaudeville Ole Olsen. Bill e Moya Lear ebbero quattro figli: John Olsen Lear (n.1942), Shanda (n.1944), David (n.1948) e Tina (n.1954). Il figlio John \u00e8 un pilota e un ufologo, noto per le teorie del complotto, che dichiara di conoscere da ambienti militari.\nLear ebbe la fama di carattere difficile, ma con senso umoristico, come detto dalla seconda figlia Shanda che chiamava il padre \"chandelier\".\nLear mor\u00ec di leucemia a Reno (Nevada) il 14 maggio 1978 a 75 anni. Le ceneri disperse nel mare.\nNelle telecomunicazioni.\nTra i suoi principali lavori, invent\u00f2 una radio portatile progettata per le automobili, antesignana delle autoradio, che vendette al futuro fondatore di Motorola nel 1924. Con i ricavi progett\u00f2 e realizz\u00f2 un amplificatore universale, che vendette alla RCA nel 1934. Con questo denaro fond\u00f2 la Lear, Inc., che produceva equipaggiamenti per le telecomunicazioni applicate all'aviazione, divenendone presto il principale produttore.\nAudio.\nLear svilupp\u00f2 lo Stereo 8 nel 1964. Fu la variante del 4 piste Muntz Stereo-Pak, commercializzato da Earl \"Madman\" Muntz in California nel 1962, gi\u00e0 come il 3 piste Fidelipac. La versione commerciale apparve nel settembre 1965 sulle automobili Ford grazie alla RCA per il materiale preregistrato.\nTrasporti.\nLear progett\u00f2 un aviogetto \"low-cost\" per il mercato \"business\", anche se la Lear Inc. non entr\u00f2 poi in questo mercato. Lear allora vendette le sue azioni per fondare la Lear Jet Industries nel 1962. Anche questa sua iniziativa fu un successo, ed inizi\u00f2 la produzione di massa del suo velivolo nel 1963; i suoi interessi spaziarono ben presto su progetti di autovetture e nel 1969 fond\u00f2 la Lear Motors, Inc., anche se con inferiore successo rispetto alle sue precedenti iniziative.\nNel 1968, Lear lavor\u00f2 a una turbina a vapore per auto e bus; costru\u00ec un bus e convert\u00ec una Chevrolet Monte Carlo. Utilizz\u00f2 un fluido chiamato \"Learium\", probabilmente un clorofluorocarburo simile al DuPont Freon.\nNel 1969, Lear e il suo amico Art Linkletter offr\u00ec il supporto a Craig Breedlove per il suo progetto di auto supersonica.\nAviazione.\nNel 1931, Lear compr\u00f2 un velivolo, un biplano per 2.500$ da una donna di Dearborn (Michigan). Il suo istruttore fu F.L. Yeomans. Lear fond\u00f2 la \"Lear Developments\", per strumenti d'avionica. Lear svilupp\u00f2 la radiogoniometro, autopilota, e il primo sistema di atterraggio automatico. Lear commercializz\u00f2 anche una linea di radio per aviazione generale chiamate \"LearAvian\", molto popolari all'epoca. Lear cambi\u00f2 nome alla \"Lear Developments\" in \"Lear Incorporated\" e nel 1949 apr\u00ec uno stabilimento a Santa Monica (California).\nNel 1960, Lear si spost\u00f2 in Svizzera e fond\u00f2 la \"Swiss American Aviation Company\". Volle ridisegnare lo FFA P-16 in un piccolo \"business jet\". Dopo due tentativi di volo, il Governo svizzero cancell\u00f2 gli ordini e ritorn\u00f2 negli USA.\nTributi e onori.\nNel 1944 Harry Bruno incluse William P. Lear in una lista di 87 \"all-time greats in American aviation... [who] gambled their necks, their brains and their money \u2014 that aviation might grow.\""}
{"id": "892981", "revid": "838137", "url": "https://it.wikipedia.org/wiki?curid=892981", "title": "Sounds of the Underground", "text": "Il Sounds of the Underground \u00e8 un festival itinerante estivo statunitense nato nel 2005 rivolto al panorama metalcore e pi\u00f9 in generale al metal estremo.\nNel 2006 si \u00e8 svolta anche un'edizione europea.\nTour Stati Uniti 2005.\nSolo per alcuni concerti:\nTour Stati Uniti 2006.\nSolo per alcuni concerti:\nTour Stati Uniti 2007.\nPer alcune date:"}
{"id": "892982", "revid": "729019", "url": "https://it.wikipedia.org/wiki?curid=892982", "title": "Mario Battaglini", "text": "Carriera.\nBattaglini esord\u00ec nel 1936 nel campionato italiano della GIL, con la squadra di Rovigo.\nNel 1939 la squadra vinse il campionato GIL battendo in finale il Milano per 14-0, cui Battaglini contribu\u00ec con un drop e un calcio piazzato.\nNella stagione successiva pass\u00f2 all'Amatori Milano, con cui si laure\u00f2 subito campione d'Italia; contemporaneamente giunse l'esordio in Nazionale.\nFu di nuovo a Rovigo nella stagione 1940/41, poi fu chiamato militare e part\u00ec in guerra per la campagna di Russia; tornato dal fronte nel 1943, disput\u00f2 gli ultimi tre incontri di campionato con l'Amatori Milano.\nTrasferitosi in Francia, dapprima al (con cui raggiunse la semifinale di campionato), poi al Tolone, torn\u00f2 in Italia per ricoprire il ruolo di giocatore-allenatore del Rovigo, con il quale vinse tre titoli di campione d'Italia consecutivi, tornando a giocare in Nazionale.\nNel 1953 pass\u00f2 al , sempre come giocatore-allenatore; con analogo ruolo chiuse la carriera agonistica nel Bologna.\nDa allenatore allen\u00f2, oltre alle citate, anche le Fiamme Oro e il Petrarca, entrambe a Padova.\nTra i primi rugbisti italiani a giocare fuori dal suo Paese, fu soprannominato in Francia \"Le grand Batta\" oppure \"Le roi des buteurs\" (Il re dei marcatori), in ragione della sua precisione nei calci piazzati; tra i suoi gesti tecnici pi\u00f9 rilevanti figura la trasformazione tra i pali di un piazzato da 63 metri di distanza dalla linea di meta, ai tempi della militanza nel .\nA seguito di un investimento automobilistico occorsogli il 29 dicembre 1970 mentre circolava in bicicletta a Rovigo, mor\u00ec nella clinica chirurgica universitaria a Padova il capodanno successivo per via dei traumi riportati, a soli cinquantuno anni.\nAl suo nome \u00e8 intitolato lo stadio comunale del rugby di Rovigo."}
{"id": "892997", "revid": "124123", "url": "https://it.wikipedia.org/wiki?curid=892997", "title": "Magone I", "text": "\u00c8 identificato come il vero fondatore della potenza di Cartagine, successore di Malco. A Magone I e ai suoi discendenti della famiglia dei Magonidi, che tennero il potere fino al 480 a.C. circa, si deve la trasformazione della citt\u00e0 da semplice colonia fenicia a potenza del Mediterraneo.\nDurante il suo regno Cartagine rimase economicamente legata a Tiro, ma acquis\u00ec una sempre maggiore indipendenza politica accrescendo la propria influenza nel Mediterraneo occidentale.\nMagone combatt\u00e9 i Greci contro ogni interferenza nei commerci fenici, ma ci\u00f2 non gli imped\u00ec di sposare una donna di Siracusa per assicurarsi un alleato in Sicilia.\nMagone si alle\u00f2 con gli Etruschi contro i Focesi. Le due flotte alleate sconfissero i Greci nella battaglia navale di Alalia (540 a.C.-535 a.C.): la Corsica pass\u00f2 agli Etruschi, mentre i Cartaginesi si assicurarono la Sardegna.\nSegu\u00ec quindi una guerra contro la citt\u00e0 greca di Massalia per il controllo della penisola iberica. Nel 530 a.C. Magone and\u00f2 in soccorso dei fenici di Gadir e ristabil\u00ec il controllo dello Stretto di Gibilterra e del sud, mentre i Greci ripiegarono sulla costa orientale.\nMagone govern\u00f2 per circa vent'anni, dal 550 a.C. circa al 530 a.C. circa. Il suo successore fu Asdrubale I."}
{"id": "892999", "revid": "339392", "url": "https://it.wikipedia.org/wiki?curid=892999", "title": "Guidobaldo II", "text": ""}
{"id": "893000", "revid": "46523", "url": "https://it.wikipedia.org/wiki?curid=893000", "title": "Oscar alla migliore attrice non protagonista", "text": ""}
{"id": "893002", "revid": "287204", "url": "https://it.wikipedia.org/wiki?curid=893002", "title": "Rafael Marquez", "text": ""}
{"id": "893007", "revid": "102211949", "url": "https://it.wikipedia.org/wiki?curid=893007", "title": "Magone II", "text": "Magone II divenne suffeta di Cartagine nel 396 a.C. dopo il suicidio di Imilcone II.\nIn Sicilia egli combatt\u00e9 contro Dionisio I di Siracusa nel 393 e 392 a.C. I due si scontrarono di nuovo nella battaglia di Cabala nel (383 a.C., o pi\u00f9 probabilmente, nel 375-374 a.C.)\nMagone II soffoc\u00f2 una ribellione dei Libi.\nEgli govern\u00f2 per circa vent'anni, dal 396 a.C. circa al 374 a.C. circa. Il suo successore fu Magone III."}
{"id": "893011", "revid": "142614", "url": "https://it.wikipedia.org/wiki?curid=893011", "title": "Entit\u00e0 biologica extraterrestre", "text": ""}
{"id": "893012", "revid": "76069", "url": "https://it.wikipedia.org/wiki?curid=893012", "title": "Metro Ceb\u00fa", "text": ""}
{"id": "893014", "revid": "184755", "url": "https://it.wikipedia.org/wiki?curid=893014", "title": "Titolo di viaggio elettronico", "text": "Un titolo di viaggio elettronico \u00e8 costituito da una smart card (del tipo a contatti, \"contactless\" o ibrida) opportunamente predisposta per essere adottata nei sistemi di bigliettazione elettronici in uso in numerose realt\u00e0 relative ai trasporti pubblici locali.\nIn genere, viene richiesto che le \"smart card\" adottate a questo scopo rispettino i seguenti standard internazionali:\nNel caso di utilizzo di titoli magnetici, occorre fare riferimento allo standard ISO 15457 (EN 753)."}
{"id": "893015", "revid": "88519", "url": "https://it.wikipedia.org/wiki?curid=893015", "title": "TDVE", "text": ""}
{"id": "893016", "revid": "2128848", "url": "https://it.wikipedia.org/wiki?curid=893016", "title": "Attentato di Sarajevo", "text": "Lattentato di Sarajevo fu il gesto omicida compiuto dal giovane attentatore serbo-bosniaco Gavrilo Princip contro l'arciduca Francesco Ferdinando, erede al trono d'Austria-Ungheria, e sua moglie Sofia durante una visita ufficiale nella citt\u00e0 bosniaca il 28 giugno 1914. Il gesto fu assunto dal governo di Vienna come il \"casus belli\" che diede formalmente inizio alla prima guerra mondiale. \nIn quel giorno di solenni celebrazioni in onore di San Vito e festa nazionale serba, Francesco Ferdinando e Sofia furono colpiti a morte mentre percorrevano in automobile le strade di Sarajevo in mezzo a due ali di folla, dalla quale furono sparati due colpi di pistola esplosi da Gavrilo Princip, giovane nazionalista membro della \"Mlada Bosna\" (Giovane Bosnia). Nei mesi precedenti all'attentato, Princip venne a contatto con il gruppo terroristico ultranazionalista Crna ruka (Mano nera), che mirava all'autonomia della Bosnia dal giogo austriaco, per diventare parte integrante del Regno di Serbia, e con questa organizzazione pianific\u00f2 l'attentato. \nL'arciduca e la consorte, prima di essere uccisi, scamparono ad un primo attentato dinamitardo compiuto da alcuni complici di Princip, i quali mancarono il bersaglio e ferirono due ufficiali a bordo della macchina a seguito dell'arciduca. Accertatosi delle condizioni di salute dei feriti ricoverati in ospedale, Francesco Ferdinando prosegu\u00ec la visita lungo la via principale parallela al fiume che attraversa la citt\u00e0, lungo il quale Princip ebbe l'occasione di portare a termine il compito prefissatosi. Tuttavia ancora oggi non vi \u00e8 assoluta certezza circa lo svolgimento esatto degli eventi principalmente a causa delle incongruenze nei racconti dei testimoni.\nAppena un mese dopo l'uccisione della coppia, il 28 luglio l'Austria-Ungheria dichiar\u00f2 guerra alla Serbia, dando il via ad un conflitto senza precedenti nella storia, che avrebbe richiesto la mobilitazione di oltre 70 milioni di uomini e la morte di oltre 9 milioni di soldati e almeno 5 milioni di civili.\nAntefatti.\nLa corte asburgica.\nNel 1878, dopo molti secoli di dominazione, in seguito alla guerra contro la Russia i turchi furono cacciati dalla Bosnia, e in base al trattato di Berlino l'Austria-Ungheria ricevette il mandato di amministrare le province ottomane della Bosnia ed Erzegovina, mentre l'Impero ottomano ne manteneva la sovranit\u00e0 ufficiale. Questo accordo port\u00f2 a una serie di dispute territoriali e politiche che nel corso di diversi decenni coinvolsero l'Impero russo, l'Austria, la Bosnia e la Serbia, finch\u00e9 nel 1908, l'Impero Austro-Ungarico procedette alla definitiva annessione della Bosnia e dell'Erzegovina mortificando completamente le ambizioni nazionali serbe. \nLe due province gemelle erano di popolazione mista serba e musulmana, dove la maggior parte dei bosniaci era piena di risentimenti contro gli Asburgo, i quali si impadronirono di un territorio in fermento. Sotto il peso delle contraddizioni interne e del malcontento delle minoranze oppresse, l'annessione di altri territori da parte di un impero gi\u00e0 scricchiolante pareva una follia agli occhi delle altre potenze europee, ma Francesco Giuseppe si sentiva ancora umiliato dalla perdita dei domini nel nord Italia poco dopo aver ereditato il trono, oltre che dalla sconfitta militare per mano della Prussia nel 1866. Le nuove colonie nei Balcani sembravano offrire una sorta di risarcimento, oltre a vanificare i piani della Serbia di incorporarle in uno stato panslavo, ma con delle province in una situazione cos\u00ec precaria, rendere pubblico gi\u00e0 a marzo il programma della visita di Francesco Ferdinando in Bosnia fu un'imprudenza. Tutti i paesi europei guardavano la Serbia con impazienza e sospetto, erano irritate dalla cultura vittimista del piccolo paese e vedevano la sua volont\u00e0 di imporsi nei Balcani come destabilizzante. Ogni potenza riconosceva che i serbi potevano soddisfare le proprie ambizioni di accogliere sotto il proprio governo i due milioni di fratelli ancora sotto il dominio asburgico solo al costo di far crollare l'impero di Francesco Giuseppe. La Serbia era un esempio della tradizione balcanica fatta di guerre intestine e cambiamenti di regime attraverso l'omicidio, Vienna lo sapeva bene, e la violenza balcanica era cos\u00ec nota che le sue sempre nuove manifestazioni provocavano solo stanco sdegno tra i governanti esteri.\nNel 1913 l'ottuagenario imperatore Francesco Giuseppe, che dal 1848 governava l'impero asburgico incarnando in s\u00e9 la continuit\u00e0 con il passato e i valori di rigidit\u00e0 e militarismo del regime, dopo la morte del suo unico figlio, il principe Rudolf, si apprestava a lasciare il trono al cinquantenne Francesco Ferdinando, un cugino subentrato a Rudolf nella linea di successione. Fin dall'inizio Francesco Ferdinando fu una figura reale poco apprezzata a corte e penalizzato dalla moglie Sofia, la quale proveniva da una famiglia slava e di basso rango.\nNonostante l'iniziale diniego dell'imperatore, nel 1900 Francesco Ferdinando spos\u00f2 Sofia, costretto per\u00f2 a contrarre un matrimonio morganatico che priv\u00f2 per sempre i futuri figli al diritto di successione al trono e la moglie, contessa Chotek (in seguito duchessa di Hohenberg), del diritto di stargli a fianco nelle cerimonie ufficiali. L'imperatore Francesco Giuseppe temeva che, una volta asceso al trono, Francesco Ferdinando si sarebbe rimangiato la parola, forse grazie ad una dispensa papale, e avrebbe nominato Sofia legittima imperatrice, elevando cos\u00ec il rango dei tre figli e inserendoli nella linea di successione al trono d'Austria-Ungheria.\nFrancesco Ferdinando aveva nel tempo acquisito un vivo interesse per le forze armate, ma nelle molte crisi internazionali aveva sempre assunto un atteggiamento favorevole alla pace, come peraltro fece in molte occasioni Francesco Giuseppe. Allo stesso tempo per\u00f2 Francesco Ferdinando istitu\u00ec una propria cancelleria militare para-governativa che ottenne il consenso dell'imperatore nel 1908, e che acquis\u00ec influenza e potere, fino a conquistare il diritto di parola, se non di veto, sulle cariche di ministro della Guerra o capo di stato maggiore. , mentre desiderava ardentemente la riconquista della Lombardia e del Veneto cedute all'Italia, per ricondurle in seno all'impero asburgico. Nel 1891 espresse ammirazione per il regime autocratico dello zar, tuttavia Nicola II non gradiva le intemperanze razziali dell'arciduca e consorte; i due erano cattolici convinti, sostenevano i gesuiti e si dichiaravano ostili a massoni, ebrei e liberali. Francesco Ferdinando a corte assunse la fama di \"trialista\", ossia sostenitore di una trasformazione del dualismo austro-ungarico in un trialismo di Austria, Ungheria e paesi slavi, in base al quale i sudditi slavi avrebbero assunto un'autonomia paritaria a quella di cui godevano gli ungheresi dal 1867, seppur rimanendo subordinati all'egemonia austriaca. Per questa sua indulgenza nei confronti delle aspirazioni slave, e per aver scelto una sposa al di fuori della cerchia delle dinastie reali e dell'aristocrazia, l'arciduca si era alienato le simpatie dell'imperatore, che vedeva in lui una minaccia all'integrit\u00e0 del trono austro-ungarico.\nL'erede al trono peraltro non era un uomo piacevole n\u00e9 molto amato, e pochi dei suoi contemporanei ebbero parole d'ammirazione nei suoi confronti nonostante fosse considerato intelligente; l'unico tratto piacevole sembrava essere l'amore incondizionato per la moglie e i figli. L'opportunit\u00e0 di poter comparire ufficialmente a fianco della moglie fu probabilmente il motivo principale che lo spinse, nel giugno 1914, ad ispezionare le forze armate in Bosnia-Erzegovina in vista di alcune manovre militari, sfruttando una sorta di limbo giuridico per il quale la Bosnia-Erzegovina godeva, in attesa che il contenzioso di propriet\u00e0 tra Austria e Ungheria fosse appianato. Sofia sarebbe potuta apparire al suo fianco, e per questo iniziarono i preparativi per organizzare delle celebrazioni della capitale provinciale, Sarajevo, per il 28 giugno, anniversario del loro matrimonio, lontano dalla corte di Vienna dove Sofia veniva trattata con sufficienza. Ma il 28 giugno, corrispondeva anche al 15 giugno del calendario giuliano, festa di San Vito, che in Serbia viene chiamato \"Vidovdan\", e dove si commemora la battaglia della Piana dei Merli del 1389 contro gli ottomani, durante la quale pare che la Serbia avesse perso la propria indipendenza. I funzionari asburgici responsabili del viaggio non tennero conto di questo avvenimento, che era sempre stato un'occasione per le cerimonie patriottiche serbe.\nL'arciduca e consorte partirono in treno la mattina del 24 giugno, lasciando Vienna separatamente: Sofia giunse per prima alla stazione termale di Bad Ilidze, alle porte di Sarajevo, mentre Francesco Ferdinando arriv\u00f2 nel tardo pomeriggio di gioved\u00ec 25 giugno. I due alloggiarono all'Hotel Bosna, interamente requisito per l'occasione, e quella sera stessa la coppia decise di recarsi in citt\u00e0 a fare acquisti, accolti in modo amichevole dai cittadini. Nei giorni seguenti Sofia visit\u00f2 scuole, orfanotrofi e chiese mentre Francesco Ferdinando, in qualit\u00e0 di ispettore generale, presenzi\u00f2 sotto una pioggia battente ad una simulazione di guerra.\nI nazionalisti serbi.\nI cospiratori ignoravano che Francesco Ferdinando guardava con una certa clemenza le aspirazioni nazionali delle popolazioni dell'impero, incluse quelle serbe, e il 28 giugno pianificarono di vendicare idealmente la sconfitta del 1389, sognando di restaurare la situazione politica di cinque secoli addietro. L'impero asburgico e gli altri imperi multinazionali erano inoltre un terreno fertile per la nascita di organizzazioni terroristiche clandestine che miravano a corroderne le fondamenta. Da questo \"humus\" emerse Gavrilo Princip, un giovane serbo-bosniaco proveniente dalla poverissima provincia della Bosnia occidentale, e membro del movimento Mlada Bosna (Giovane Bosnia), un'organizzazione estremamente elastica di giovani nazionalisti che appartenevano alla prima generazione alfabetizzata della loro provincia. Questi giovani affondavano le proprie radici emotive nel martirio serbo del XIV secolo e quelle economiche nel medioevo, e allo stesso tempo avevano familiarit\u00e0 con gli scritti e le teorie pratiche del mondo clandestino rivoluzionario russo e dei nichilisti di mezzo secolo prima, ma avevano difficolt\u00e0 nel correlare le varie correnti socialiste che animavano i russi al mondo contadino dei Balcani.\nDurante i vent'anni di vita di Princip, la pratica dell'assassinio era stata frequentemente utilizzata come manifestazione evidente della frattura esistente tra potere e societ\u00e0. Tra il 1894, anno di nascita di Princip, e il 1913 caddero sotto i colpi di attentatori sovversivi diversi imperatori, re, presidenti e capi di stato, e nel marzo 1914 l'ancora diciannovenne Princip, concep\u00ec su sua stessa ammissione l'idea di assassinare l'erede al trono d'Austria, e fino alla fine dei suoi giorni si assunse sempre la paternit\u00e0 dell'iniziativa.\nL'erede al trono suscitava non tanto l'odio tra i membri della Giovane Bosnia, ma rappresentava l'ordine costituito che essi intendevano rovesciare e per questo fin\u00ec per essere considerato l'obiettivo primario per le loro mire indipendentiste. Altre teorie affermano che i cospiratori accusavano Francesco Ferdinando di perorare il \"trialismo\" cercando di elevare lo status degli slavi in modo tale da minacciare la stessa politica nazionalista serba e privare la Giovane Bosnia e altre organizzazioni del loro cavallo di battaglia, mentre una teoria contrapposta sostiene che i nazionalisti serbi avessero avuto l'errata informazione che l'Austria-Ungheria era in procinto di attaccare la Serbia. E questa errata convinzione indusse i giovani terroristi a considerare le manovre militari alle quali presenzi\u00f2 l'arciduca come una prova generale dell'imminente conflitto. La Serbia era uscita malconcia dalla prima e dalla seconda guerra balcanica di inizio novecento, e i nazionalisti serbi pensavano che Francesco Ferdinando avrebbe potuto trarre vantaggio da tale debolezza lanciando l'invasione. Ma si sbagliavano: in realt\u00e0 era il pi\u00f9 acceso sostenitore della pace.\nIl gruppo che aiut\u00f2 Princip e gli altri partecipanti all'attentato si chiamava \"Ujedinjenje ili Smrt\" (Unione o morte), in seguito divenuto noto come la \"Mano nera\". Quando a seguito della crisi bosniaca del 1908-1909 il governo serbo accett\u00f2 l'annessione della Bosnia-Erzegovina all'Austria-Ungheria, altrettanto fece l'organizzazione nazionalista sponsorizzata dal governo dell'epoca, la \"Narodna Odbrana\" (Difesa nazionale). Ma non dello stesso parere furono i giovani nazionalisti pi\u00f9 accaniti, i quali fondarono la societ\u00e0 segreta \"Mano nera\" con l'intento di proseguire la lotta e sovvertire l'esito della crisi del 1908. La Mano nera riusc\u00ec ad infiltrarsi tra le file della \"Narodna Odbrana\" e forse in altre organizzazioni, ma al di fuori dei circoli governativi rest\u00f2 poco conosciuta, anche se cospicuamente rappresentata all'interno delle forze armate, dal capo dei servizi segreti militari, colonnello Dragutin Dimitrijevi\u0107 (il quale assunse il nome in codice di \"Apis\" durante la progettazione dell'attentato).\nDimitrijevi\u0107 fu uno degli organizzatori del gruppo terroristico che uccise il re Alessandro I di Serbia e la regina Draga Ma\u0161in, rei di avere reso la Serbia un mero stato satellite dell'Austria-Ungheria, facendo salire al trono Pietro I di Serbia che inizi\u00f2 una politica anti-austriaca. Ma la supina accettazione delle clausole imposte durante la crisi del 1908 costitu\u00ec agli occhi di Dimitrijevi\u0107 e degli ultranazionalisti un vero e proprio \u00abtradimento\u00bb. Cos\u00ec la Mano nera organizz\u00f2 l'attentato contro Francesco Ferdinando, e il 26 maggio Princip fu incaricato di recarsi a Sarajevo per incontrare altri complici, dove giunse il 4 giugno dopo un travagliato viaggio attraverso l'ostile frontiera che divideva la Serbia indipendente e la Bosnia asburgica, presumibilmente sotto gli occhi del primo ministro serbo Nikola Pa\u0161i\u0107, un politico nazionalista di vecchio corso che era certamente in contatto con Dimitrijevi\u0107, con il quale \u00e8 per\u00f2 difficile stabilirne la complicit\u00e0 data la loro antipatia reciproca. Il primo ministro e parecchi dei suoi colleghi consideravano il colonnello una minaccia per la stabilit\u00e0, e per l'esistenza stessa della Serbia; nel 1913 lo stesso primo ministro valut\u00f2 l'idea di eliminarlo, mentre Stojan Proti\u0107, il ministro degli interni, il 14 giugno parl\u00f2 della Mano nera come di una \u00abminaccia per la democrazia\u00bb. Ma in una societ\u00e0 divisa da interessi contrastanti e scontri interni (i serbi trattavano le minoranze, specialmente musulmane, con notevole brutalit\u00e0 e violenza), un governo civile non aveva abbastanza autorit\u00e0 per rimuovere dal suo incarico n\u00e9 per arrestare Dimitrijevi\u0107 che era protetto dal capo di stato maggiore dell'esercito.\nIl 2 giugno il comitato centrale della Mano nera si riun\u00ec d'urgenza e decise di annullare la missione, e in un vortice caotico di ordini, contrordini e decisioni a volte contraddittorie, Princip and\u00f2 avanti con la missione nonostante questa ormai non fosse pi\u00f9 un segreto. I caff\u00e8 in tutta la penisola balcanica rimbombarono di voci su un complotto teso ad uccidere Francesco Ferdinando, e molto probabilmente le stesse voci riecheggiarono nelle orecchie delle spie austriache, ma \u00e8 impossibile stabilire in che quantit\u00e0 e quali persone avessero ricevuto notizie certe sull'attentato. Nonostante questo, anche senza un preavviso da Belgrado, le autorit\u00e0 austriache avevano tutte le ragioni per aspettarsi una protesta violenta, se non un tentativo di assassinare Francesco Ferdinando, e l'arciduca stesso era consapevole del rischio che correva, ma aveva comunque insistito a recarsi in una delle regioni pi\u00f9 turbolente e pericolose dell'impero. Ogni monarca era convinto che possedere un territorio vastissimo fosse una dimostrazione di grandezza, e anche l'arciduca non pot\u00e9 sfuggire a questo impegno ufficiale.\nIl ruolo della Russia.\nUn coinvolgimento russo \u00e8 stato pi\u00f9 volte discusso nei circoli governativi, nonostante sia molto improbabile considerate le simpatie filo-russe di Francesco Ferdinando e la ferma opposizione che il \"paladino del monarchismo\" in Europa, lo zar Nicola II, avrebbe avuto nei confronti di un assassinio decisamente contrario ai suoi pi\u00f9 radicati principi. La politica russa nei Balcani era condotta da Nikolaj Hartwig, ministro plenipotenziario in Serbia tra il 1909 e il 1914, panslavista con un'ampia conoscenza dei Balcani e del Medio Oriente, che contribu\u00ec a unire gli stati balcanici contro la Turchia e l'Austria, ed era opinione comune che fosse lui a dettare la linea politica di Belgrado. \u00c8 per\u00f2 poco probabile che avesse approvato il complotto della Mano nera dopo che aveva appoggiato il governo Pa\u0161i\u0107 contro gli elementi nazionalisti pi\u00f9 esagitati, mentre pi\u00f9 probabile fu l'appoggio del rappresentante militare russo a Belgrado, colonnello Viktor Artamanov, che lavor\u00f2 a stretto contatto con Dimitrijevi\u0107. Lo storico George Malcolm Thomson scrisse a proposito nel 1964 in \"The Twelve Days\", che Artamanov: \u00abpartecip\u00f2 sin dalle prime fasi iniziali alla cospirazione della Mano nera per assassinare l'arciduca\u00bb, basandosi sulla ricerca di Luigi Albertini, il quale per\u00f2 non supporta una cos\u00ec categorica affermazione nel suo \"Le origini della guerra del 1914\" dove intervist\u00f2 lo stesso Artamanov, che neg\u00f2 tutto. Albertini non credette alla storia di Artamanov, ma non pot\u00e9 confutarla.\nAnche se non era un sostenitore del panslavismo, lo zar Nicola II era deciso a difendere la legittimit\u00e0 dell'influenza russa sui Balcani e ci\u00f2 and\u00f2 inevitabilmente a scontrarsi con le ambizioni asburgiche nel territorio, nonostante la politica poco aggressiva dello zar e i ripetuti fallimenti militari che la Russia dovette subire fin dalla guerra di Crimea e proseguendo con la sconfitta ad opera dei giapponesi nel 1905, lasciavano pensare il contrario. Quando la Russia non reag\u00ec all'annessione della Bosnia-Erzegovina da parte dell'Austria, il generale Aleksandr Kireev esclam\u00f2 amareggiato: \u00abVergogna! Vergogna! Sarebbe meglio morire!\u00bb. Dopo la prima guerra balcanica del 1912 i russi, che si consideravano fautori nella liberazione di parte dei Balcani dal dominio ottomano, erano sempre pi\u00f9 decisi a non vedere sostituire l'egemonia ottomana da un'egemonia austriaca o tedesca. Nel 1913 il ministro britannico a Belgrado sir George Head Barclay scrisse che: \u00abla Serbia praticamente, \u00e8 una provincia russa\u00bb. Era un'esagerazione, perch\u00e9 i leader serbi erano fortemente decisi ad avere la loro autonomia, ma San Pietroburgo allo stesso tempo era molto decisa a dimostrare che il paese era sotto la sua protezione. Le garanzie di sicurezza russe alla Serbia si dimostrarono per\u00f2 fatali per la pace in Europa, e la Russia, comunque, ag\u00ec in modo irresponsabile quando non pretese, in cambio del proprio sostegno militare, che i movimenti sovversivi serbi all'interno dell'impero asburgico cessassero le loro attivit\u00e0.\nL'uccisione dell'erede al trono.\nL'arrivo dei congiurati.\nA Sarajevo, Princip assieme a Nedeljko \u010cabrinovi\u0107 e Trifko Grabe\u017e, si un\u00ec agli altri quattro attentatori che lo stesso Princip aveva segnalato, Vaso \u010cubrilovi\u0107, Cvjetko Popovi\u0107, Danilo Ili\u0107 e Muhamed Mehmedba\u0161i\u0107. Il gruppo venne fornito dalla Mano nera di quattro pistole Browning FN Mod\u00e8le 1910 di recente fabbricazione belga, sei piccole bombe a mano di manifattura serba facili da nascondere e capsule di cianuro con cui suicidarsi dopo aver ucciso le loro vittime. Le armi furono presumibilmente fornite dal maggiore Voja Tanko\u0161i\u0107, braccio destro del capo della Mano nera. Non ci sono prove che Princip e compagni abbiano avuto ulteriore appoggio da Belgrado, e gli stessi giurarono fino alla morte negando ogni complicit\u00e0 della Serbia. Prima di partire Princip si esercit\u00f2 al tiro con la pistola in un parco di Belgrado e il 27 maggio and\u00f2 a cena con altri due congiurati, Grabe\u017e e \u010cabrinovi\u0107 prima di iniziare il viaggio di otto giorni che lo condusse a Sarajevo. Princip e Grabe\u017e attraversarono il confine assistiti da un ufficiale delle guardie di confine agli ordini della Mano nera, e in territorio asburgico trovarono un contadino che li accompagn\u00f2 attraverso la campagna, e che era un informatore serbo che ragguagli\u00f2 Belgrado sugli spostamenti, mentre \u010cabrinovi\u0107 arriv\u00f2 a Sarajevo da solo. Il primo ministro Pa\u0161i\u0107 chiese un'indagine e ordin\u00f2 di impedire a chiunque di fare entrare armi dalla Serbia in Bosnia, ma non fece nient'altro. In seguito un primo ministro serbo dichiar\u00f2 che Pa\u0161i\u0107, alla fine di maggio o agli inizi di giugno, inform\u00f2 il governo che alcuni individui erano diretti a Sarajevo per uccidere Francesco Ferdinando, ma che sia vero o meno, sembra che Pa\u0161i\u0107 abbia trasmesso alle autorit\u00e0 austriache solo un avvertimento generico. Vista l'ostilit\u00e0 dei rapporti tra Pa\u0161i\u0107 e Dimitrijevi\u0107 sembra poco probabile che abbiano fatto fronte comune nell'organizzazione dell'attentato.\nDomenica 28 giugno 1914.\nL'arciduca Francesco Ferdinando e consorte si recarono di prima mattina a messa in una cappella appositamente attrezzata nel loro albergo, quindi lasciarono Ilidze e presero il treno per Sarajevo, e dopo circa mezz'ora arrivarono alla stazione della citt\u00e0 dove li attendeva un corteo di automobili con cui sarebbero sfilati attraverso le vie della citt\u00e0. La coda di auto entr\u00f2 a Sarajevo tra le 09:30 e le 10:00, diretta al municipio. Il sindaco e il capo della polizia aprivano la fila a bordo della prima automobile, l'arciduca e la duchessa seguivano nella seconda automobile, una decappottabile con a bordo anche il governatore militare, generale Oskar Potiorek, e il tenente colonnello conte Franz von Harrach. Seguivano poi altri veicoli dai due ai quattro, i resoconti variano in proposito.\nLa strada percorsa dal corteo per entrare in citt\u00e0 era il lungofiume Appel, che correva parallelo al Miljacka, il fiume che taglia in due la citt\u00e0 e che a giugno iniziava a prosciugarsi, ed era costeggiato su un lato da un basso argine e dall'altro da una fila di case. Quella mattina Princip aveva piazzato tre dei suoi complici sul lungofiume Appel in tre punti diversi in cui la strada era intersecata da ponti, mentre l'attentatore pi\u00f9 anziano e amico di Princip, Danilo Ili\u0107, avrebbe agito da coordinatore per spostare gli attentatori quando e dove richiesto.\nGiunto al primo ponte il corteo si imbatt\u00e9 subito in tre attentatori schierati sul lato della strada prospiciente il fiume con altri due appostati sul lato interno. Il primo attentato giunse dal lato del fiume, dove \u010cabrinovi\u0107 prima chiese ad un poliziotto quale fosse l'automobile con a bordo l'arciduca, quindi tolse la sicura da una piccola bomba a mano e la lanci\u00f2 contro l'automezzo. L'ordigno colp\u00ec la capote arrotolata dell'auto, rotol\u00f2 sulla strada ed esplose contro la ruota dell'auto che seguiva, mentre l'attentatore per sfuggire si lanci\u00f2 nel letto del fiume dove ingoi\u00f2 la capsula di cianuro, che per\u00f2 si rivel\u00f2 troppo vecchia e sort\u00ec il solo effetto di farlo vomitare. I gendarmi catturarono \u010cabrinovi\u0107 e lo condussero alla stazione di polizia, mentre gli altri cospiratori non furono scoperti e il corteo si ferm\u00f2 per indagare sull'accaduto. \nNel frattempo Princip, udendo l'esplosione e le urla della folla si precipit\u00f2 nel luogo, dove apprese che l'arciduca era ancora vivo mentre la duchessa fu solo sfiorata dal detonatore. Gli unici che rimasero feriti furono due occupanti della macchina retrostante, il colonnello Erich von Merizzi (ferito al polso da una scheggia) e un altro funzionario, assieme ad alcuni spettatori che riportarono ferite lievi. Riguardo agli altri attentatori, secondo lo storico Alan John Percivale Taylor che nel suo \"Politics in Wartime and Other Essays\" raccont\u00f2 nel 1964 cosa avvenne per essi: \u00ab[...] uno era cos\u00ec stretto tra la folla da non riuscire a estrarre la bomba dalla tasca. Un secondo vide un poliziotto fermo vicino a lui e decise che qualunque movimento fosse troppo rischioso. Un terzo prov\u00f2 piet\u00e0 per la moglie dell'arciduca e non fece nulla. Un quarto fu preso dalla paura e se ne sgattaiol\u00f2 a casa\u00bb.\nRimasto solo e deluso, Princip se ne torn\u00f2 alla postazione a lui assegnata, sul lato esterno del lungofiume Appel all'altezza del Ponte Latino. Francesco Ferdinando decise di cancellare il programma stabilito che prevedeva l'attraversamento dei tortuosi vicoli in direzione del museo; ma non volle neppure ripercorrere la strada fatta in precedenza, cos\u00ec, dopo una sosta al municipio per i ricevimenti e i discorsi di benvenuto, decise di recarsi all'ospedale per far visita al colonnello Merizzi e agli altri feriti. Uscito dal municipio, dove alcune fonti riportano che l'arciduca esasperato inve\u00ec contro il sindaco esclamando: \u00abVeniamo qui e la gente ci tira addosso delle bombe!\u00bb, il corteo prosegu\u00ec la visita. L'autista della vettura in testa, per\u00f2 non fu informato o non cap\u00ec, e lasci\u00f2 il lungofiume come da programma, inoltrandosi in una stradina laterale verso il museo, tirandosi dietro il resto delle auto. Potiorek grid\u00f2 di tornare indietro e l'autista si ferm\u00f2 studiando il modo migliore per girare, ma probabilmente l'auto rimase bloccata posteriormente dal resto del corteo, che ora era fermo. Tutto ci\u00f2 accadde a pochissimi metri da Princip, il quale circondato dalla folla colse al volo l'occasione, prese la bomba ma non aveva spazio per alzare il braccio, cos\u00ec estrasse la pistola, si avvicin\u00f2 all'automobile dell'arciduca e spar\u00f2 due colpi a bruciapelo: uno colp\u00ec l'arciduca alla giugulare e l'altro la duchessa all'addome. Princip si punt\u00f2 la pistola addosso ma fu fermato da un passante, che gli si butt\u00f2 addosso impedendogli di spararsi. In quel momento regnava il caos: alcuni scambiarono i colpi di pistola per il ritorno di fiamma delle automobili (un fenomeno molto comune in quei primi modelli) mentre parte della folla e i poliziotti si scontrarono per catturare il giovane assassino. Princip inghiott\u00ec il cianuro, ma anche in questo caso provoc\u00f2 solo un attacco di vomito: la folla inizi\u00f2 a pestarlo e forse avrebbe finito per linciarlo se la polizia non fosse riuscita a strapparlo dalle loro mani. Nel parapiglia Princip lasci\u00f2 cadere la bomba e solo l'arrivo di altri poliziotti riusc\u00ec a disperdere la folla e arrestare il giovane attentatore.\nNel frattempo l'automobile con a bordo i reali corse in cerca di aiuto; \u00abSofia cara! Sofia cara! Non morire! Vivi per i nostri figli!\u00bb urlava Francesco Ferdinando, con la moglie che rispose debolmente: \u00abNon \u00e8 niente\u00bb, mentre gli aiutanti cercavano in ogni modo di fare qualcosa. L'auto si diresse alla residenza del governatore che distava solo pochi minuti. I due erano stati colpiti alle 10:30 del mattino: Sofia mor\u00ec intorno alle 10:45, Francesco Ferdinando intorno alle 11:00.\nLe immediate reazioni all'attentato.\nI ministeri di tutto il mondo vennero immediatamente informati dell'accaduto: nell'arco di poche ore iniziarono a giungere le condoglianze e Vienna ottenne un resoconto dattiloscritto accurato che delineava l'accaduto in modo abbastanza preciso. Il primo commento agli eventi dell'imperatore pare sia stato: \u00abUn potere superiore ha ristabilito l'ordine che io, purtroppo, non sono riuscito a preservare\u00bb. Erano trascorsi esattamente quattordici anni da quando Francesco Ferdinando era stato costretto a prestare il giuramento che escludeva dalla successione i suoi figli, l'imperatore aveva sempre temuto che dimenticasse il giuramento che avrebbe provocato un'intrusione in quella che considerava una linea dinastica stabilita da Dio. Quel pericolo era ora scongiurato, il nuovo principe ereditario sarebbe stato il pronipote arciduca Carlo; \u00ab\u00c8 stato un grande sollievo\u00bb comment\u00f2 Francesco Giuseppe.\nA tal proposito il ministro degli esteri conte Leopold Berchtold scrisse nel suo diario che durante la prima riunione di gabinetto successiva all'assassinio c'era \u00abs\u00ec, costernazione e indignazione, ma anche un certo senso di sollievo\u00bb.\nIl kaiser Guglielmo II venne informato dell'accaduto a Kiel durante una regata nella quale era impegnato a bordo del suo yacht \"Meteor\". A riva, il suo capo di gabinetto ammiraglio Karl von M\u00fcller, ricevette un cablogramma cifrato dal console generale tedesco a Sarajevo, dopodich\u00e9 sal\u00ec a bordo della lancia \"Hulda\", raggiunse il \"Meteor\" e rifer\u00ec dell'accaduto. Guglielmo decise di tornare a Berlino per \u00abprendere in mano la situazione e preservare la pace in Europa\u00bb, ma la notizia fu un duro colpo per il kaiser, che da anni era impegnato a cementare il suo rapporto con Francesco Ferdinando. Secondo la visione del kaiser, i due avrebbero potuto lavorare insieme per guidare il continente. Da Kiel, il corrispondente del londinese \"Times\" telegraf\u00f2 al suo editore comunicandogli che \u00abl'interesse di Berlino al problema austriaco diverr\u00e0 ancora pi\u00f9 intenso\u00bb che in passato, mentre l'ex cancelliere tedesco Bernhard von B\u00fclow rifer\u00ec che un diplomatico ungherese gli aveva detto che l'assassinio \u00abera una grazia della divina Provvidenza\u00bb perch\u00e9 l'antiungherese Francesco Ferdinando avrebbe potuto far sprofondare l'Austria-Ungheria in una guerra civile.\nIn Gran Bretagna il 29 giugno il duplice assassinio venne definito come un \u00aboltraggio\u00bb, e la notizia domin\u00f2 gli articoli di politica estera nei maggiori quotidiani londinesi. Secondo il corrispondente del \"Times\" gli eventi nella capitale bosniaca erano \u00abevidentemente frutto di un complotto accuratamente congegnato\u00bb, mentre secondo il console britannico a Sarajevo \u00abI giornali locali parlano di un crimine anarchico, ma l'atto fu pi\u00f9 probabilmente opera di indipendentisti serbi, concertato molto tempo prima\u00bb. A Londra i mercati azionari aprirono al ribasso per poi recuperare allorch\u00e9 apparve chiaro che la borsa di Vienna e le altre borse del continente stavano andando bene, mentre sir Mark Sykes, membro del Partito Conservatore britannico, ammon\u00ec la Camera dei rappresentanti che non era quello il momento di concentrarsi sugli sviluppi internazionali quando gli affari interni del paese versavano in condizioni pietose. Il 30 giugno i sentimenti di Sykes trovarono eco nel \"Times\", dove peraltro si faceva riferimento al fatto che di l\u00ec a poche settimane la Gran Bretagna rischiava di sprofondare in una guerra civile per decidere il destino dell'Irlanda. L'ambasciatore britannico in Italia rifer\u00ec a Londra che, sebbene l'assassinio sia stato apparentemente stigmatizzato dalle autorit\u00e0 e dalla stampa: \u00abappare lampante che in linea generale la gente ha considerato quasi provvidenziale l'eliminazione dell'arciduca\u00bb.\nIl presidente francese Raymond Poincar\u00e9 apprese dell'assassinio mentre assisteva alle corse dei cavalli a Longchamp, ma la notizia non gli imped\u00ec di godersi il Gran Prix. Il giornalista Raymond Recouly scrisse su \"Le Figaro\" che \u00abl'attuale crisi era destinata a ricadere nella categoria dei battibecchi balcanici che si susseguivano ogni quindici o venti anni e venivano risolti tra i popoli della regione, senza bisogno di coinvolgere le grandi potenze\u00bb, e anche a San Pietroburgo gli amici russi del corrispondente Arthur Ransome liquidarono l'assassinio come \u00abun tipico esempio della barbarie balcanica\u00bb. La Francia in quel momento era focalizzata un altro clamoroso scandalo, l'affare Caillaux. Il 16 marzo la seconda moglie dell'ex primo ministro Joseph Caillaux, uccise a colpi di pistola il giornalista di \"Le Figaro\" Gaston Calmette, che da tempo stava mettendo in atto una campagna tesa a screditare il marito. Il processo alla donna era previsto per il 20 luglio, cos\u00ec durante quel mese l'attenzione agli avvenimenti di Sarajevo venne sviata e pass\u00f2 quasi in secondo piano. \nAnche nella terra natia di Francesco Ferdinando la notizia dell'assassinio fu accolta con relativa calma; lo storico Zbyn\u011bk Zeman scrisse che a Vienna \u00abl'evento non dest\u00f2 quasi impressione. La domenica e il luned\u00ec la popolazione ascolt\u00f2 musica e bevve vino [...] come se nulla fosse accaduto\u00bb. Lo stesso pomeriggio del 28 giugno lo scrittore Stefan Zweig annot\u00f2 che la folla che si era accalcata attorno ad un palco sopra il quale venne data la notizia dell'assassinio, reag\u00ec senza sconcerto o sgomento alla notizia, e questo perch\u00e9 \u00abl'erede al trono non era per niente amato\u00bb e la morte di lui e sua moglie non suscit\u00f2 alcuna emozione particolare. Ma l'indignazione per l'accaduto fu accompagnata anche da violente manifestazioni anti-serbe a Vienna e Brno, spinte soprattutto dai timori di altre cospirazioni serbe; da Budapest il console generale britannico rifer\u00ec che un'ondata di odio si abbatt\u00e9 sulla Serbia e tutto ci\u00f2 che \u00e8 serbo. Nelle prime quarantotto ore dopo l'assassinio in Bosnia furono arrestati pi\u00f9 di duecento serbi, mentre di l\u00ec a pochi giorni tutti i cospiratori erano stati arrestati, tranne il falegname musulmano Mehmedba\u0161i\u0107 che riusc\u00ec a fuggire in Montenegro. Alla fine di luglio circa 5000 serbi erano dietro le sbarre e 150 furono impiccati appena iniziarono le ostilit\u00e0. Gli ausiliari della milizia austriaca degli \"Schutzkorps\" giustiziarono sommariamente molti altri musulmani e croati, mentre nelle campagne si registrarono diverse impiccagioni di contadini serbi.\nDi fatto in tutte le capitali europee la reazione dell'assassinio dell'erede al trono asburgico fu calma, fin quasi a rasentare l'indifferenza.\nLe esequie.\nL'incarico di occuparsi delle salme fu affidato al principe Alfredo di Montenuovo, capo economo e responsabile dell'etichetta degli Asburgo, che paradossalmente fu anche il principale persecutore di Sofia per via della bassa stima che il principe e tutta la corte avevano di lei. Le salme furono trasportate da Metkovi\u0107 a Trieste deposte sulla tuga poppiera della corazzata \"Viribus Unitis\", scortata da un imponente seguito di navi da battaglia, torpediniere, incrociatori e cacciatorpediniere con le bandiere e le insegne a mezz'asta. Il corteo fece rotta lungo la costa, dando la possibilit\u00e0 alle popolazioni di salutare per l'ultima volta l'arciduca e l'arciduchessa. Le salme quindi arrivarono in treno alla stazione ferroviaria di Vienna il 2 luglio e condotte alla cappella di Hofburg per le esequie funebri. Montenuovo addirittura programm\u00f2 che le due salme arrivassero in momenti diversi e di notte, in modo tale da poter trasferirle in due destinazioni diverse, ma alla stazione si present\u00f2 l'arciduca Carlo, nipote di Francesco Ferdinando, e il piano and\u00f2 in fumo. Comunque sia, la bara dell'arciduca era pi\u00f9 alta e pi\u00f9 larga e mostrava le sue insegne regali, in quanto principe e seconda massima carica dell'impero, mentre quella di Sofia portava un paio di guanti bianchi e un ventaglio nero - le insegne del suo servizio quale dama di corte. Ai figli della coppia fu vietato di partecipare alla cerimonia funebre, mandarono cos\u00ec dei fiori, uno degli unici due bouquet concessi. Vienna chiese ai membri delle case reali straniere di non partecipare, e dunque il 3 luglio, giorno della cerimonia, non giunse nessuno. Il funerale dur\u00f2 appena quindici minuti e subito dopo Francesco Giuseppe torn\u00f2 a Ischl e alle sue cure termali; il vecchio imperatore non si sforz\u00f2 troppo di fingersi addolorato per la morte del nipote, ma era arrabbiato di come erano andati i fatti e la maggior parte dei sudditi condivideva quei sentimenti, o la loro mancanza. I corpi infine furono interrati ad Artstetten, dopo che la meschinit\u00e0 che la corte gli aveva riservato da vivi, gli si rivers\u00f2 contro anche da morti, svuotando per\u00f2 di qualunque contenuto la loro pretesa di essere stati ingiuriati dal crimine perpetrato da Princip.\nGli osservatori stranieri si dissero sorpresi che il lutto a Vienna per l'erede al trono fosse tanto superficiale e chiaramente solo di circostanza. \u00c8 paradossale dunque, che il governo asburgico non abbia esitato nello sfruttare l'assassinio come giustificazione per invadere la Serbia, anche a costo di provocare uno scontro armato con la Russia. Princip, insomma, aveva ucciso l'unico uomo che si fosse impegnato per evitare tutto ci\u00f2.\nLe prime indagini.\nMalmenato e sanguinante, dopo l'arresto Princip fu condotto alla stazione di polizia dove \u010cabrinovi\u0107 era giunto poco prima. In base ai procedimenti giudiziari invalsi in Europa, fu nominato un magistrato inquirente Leo Pfeffer per indagare sul crimine di \u010cabrinovi\u0107, e quando la polizia scort\u00f2 in cella Princip, il procedimento si ampli\u00f2. Due tentativi nell'arco di pochi minuti lasciavano intendere l'esistenza di qualcosa di pi\u00f9 che un gesto omicida; portavano ad una cospirazione. Sottoposto ad interrogatorio, Princip neg\u00f2 di avere complici e neg\u00f2 di conoscere \u010cabrinovi\u0107, e disse di s\u00e9 stesso: \u00abLa gente mi considerava uno smidollato [...] E io facevo finta di essere una persona debole anche se non lo ero\u00bb. \u010cabrinovi\u0107 da parte sua ammise di conoscere Princip ma neg\u00f2 di sapere cosa avesse fatto, affermando che se fosse stato l'esecutore di un attentato successivo al suo, era perch\u00e9 nutriva sentimenti analoghi ai suoi, ma non perch\u00e9 erano d'accordo.\nLa storia che i due avessero attentato alla vita di Francesco Ferdinando in modo indipendente l'uno dall'altro, apparve subito assurda agli inquirenti, e il motivo per cui nessuno dei due avesse tentato di imbastire una storia plausibile era perch\u00e9 la loro missione era suicida, e nel programmarla non si preoccuparono della possibilit\u00e0 di dover fornire qualunque spiegazione alle autorit\u00e0.\nLa polizia austriaca comp\u00ec retate nelle case di Princip e \u010cabrinovi\u0107, arrestando i familiari di quest'ultimo e quelli di Ilic, con i quali Princip viveva. Per non far soffrire persone che non c'entravano niente con la cospirazione, i due rivelarono parte del piano e i nomi degli altri cinque congiurati. Il 2 luglio tutti i cospiratori erano stati individuati, e il 3 luglio erano tutti in prigione. I congiurati cercarono di non fornire informazioni che li correlassero alla Serbia, ma vi riuscirono solo in parte; il 5 luglio Potiorek comunic\u00f2 al ministro delle finanze Leon Bili\u0144ski, che i cospiratori avevano ricevuto armi da Tanko\u0161i\u0107, il quale aveva anche addestrato Princip a sparare. Potiorek scopr\u00ec anche i collegamenti tra Princip e Dimitrijevi\u0107, e quindi al governo serbo, ma i suoi superiori si limitarono ad archiviare questi indizi anzich\u00e9 trasmetterli alle autorit\u00e0. Gli indizi c'erano, ma non erano inoppugnabili, e il governo asburgico seppur convinto di qualche implicazione del governo serbo nel crimine, non aveva prove a sufficienza, ed era anche all'oscuro dell'esistenza della Mano nera. \nIl 1\u00ba luglio lo stesso Pa\u0161i\u0107 invi\u00f2 ai propri rappresentanti all'estero una circolare in cui affermava oltraggiose e assurde le accuse di complicit\u00e0 mosse al governo serbo, implorando i suoi rappresentanti di mettere fine il prima possibile alla campagna anti-serba messa in moto dalla stampa europea e perorata dagli austriaci. Da pi\u00f9 parti arrivarono al governo di Vienna consigli di agire con cautela, ma non era dello stesso avviso il kaiser Guglielmo, che a quel punto non era pi\u00f9 disposto a minimizzare il problema serbo. Guglielmo era infatti sicuro che la pista dei colpevoli portasse a Belgrado: \u00abdobbiamo liquidare i serbi, e dobbiamo farlo adesso!\u00bb.\nAi primi di luglio, nessuna delle due fazioni contendenti sembrava rendersi conto di come apparissero le cose all'estero: Belgrado fu incapace di mascherare la gioia del popolo serbo, e sembrava non capire che doveva assolutamente fare di pi\u00f9 per convincere gli altri della propria innocenza; mentre Vienna non capiva che doveva fare di pi\u00f9 per persuadere gli altri governi che quello serbo - e non soltanto alcune \"canaglie\" all'interno del suo establishment - era colpevole. Il ministro plenipotenziario russo a Vienna, Nikolaj \u0160ebeko avvi\u00f2 una propria indagine e invi\u00f2 a Sarajevo Mixail Anatolevich, principe Gagarin, il quale rimase subito sconcertato dalla pressoch\u00e9 totale assenza di misure di sicurezza da parte dei funzionari asburgici, e sospett\u00f2 che stessero accusando i serbi per coprire la loro incompetenza. Gagarin avrebbe potuto essere sconfessato se gli austriaci fossero stati disposti a rivelare i propri indizi, ma l'indagine ufficiale continu\u00f2 ad essere condotta in segreto, eliminando cos\u00ec ogni ipotesi di convincere la Russia che la Serbia era dietro alla congiura, ed eliminando ogni possibilit\u00e0 che lo zar potesse far quadrato con Austria-Ungheria e Germania contro i regicidi.\nAnalisi e conseguenze.\nLa crisi nelle relazioni diplomatiche.\nL'Austria-Ungheria prese quasi subito la decisione di reagire all'assassinio di Francesco Ferdinando con l'invasione della Serbia, non perch\u00e9 ai suoi capi importasse pi\u00f9 di tanto dell'arciduca, ma perch\u00e9 il gesto rappresentava la migliore giustificazione possibile per fare i conti con un vicino scomodo. Vienna si convinse che un'azione militare fosse l'unico modo per risolvere le proprie difficolt\u00e0 non solo con la Serbia, ma anche con tutte le minoranze ostili. Il ministro della Guerra, Alexander von Krobatin e il governatore generale Oskar Potiorek chiesero entrambi un'azione militare, il conte Berchtold, spesso schernito dai suoi pari perch\u00e9 di carattere titubante, si dimostr\u00f2 stavolta molto determinato, dichiarando la necessit\u00e0 di \u00abuna definitiva e fondamentale resa dei conti\u00bb con la Serbia. L'imperatore Francesco Giuseppe scrisse personalmente al kaiser comunicandogli che dopo gli ultimi terribili avvenimenti, una soluzione pacifica con la Serbia sarebbe stata impensabile. Il 4 luglio Berchtold invi\u00f2 il conte Alexander Hoyos a Berlino, dove il diplomatico ebbe una serie di colloqui con Gugliemo e i suoi consiglieri, durante i quali fu assicurato l'appoggio incondizionato della Germania a qualunque strategia l'Austria intendesse adottare, consegnando nelle mani degli alleati austriaci, quel che poi sarebbe diventato il famoso \"assegno in bianco\" con cui i tedeschi esortavano in qualche modo l'Austria-Ungheria ad agire. I tedeschi spinsero gli austriaci a fare in fretta, per negare ai serbi il tempo di cercare appoggio diplomatico o militare; volevano che Vienna mettesse San Pietroburgo davanti al fatto compiuto, con le truppe asburgiche ormai in possesso della capitale serba. Nelle settimane seguenti, prima che Vienna consegnasse l'ultimatum, i tedeschi mostrarono irritazione per l'atteggiamento dilatorio austriaco; il cancelliere Bethmann-Hollweg, si abbandon\u00f2 spesso e volentieri a momenti di panico, anche se i diplomatici tedeschi non cancellarono l'ipotesi di risolvere la questione per altre vie e in parte pensavano che la possibile guerra tra Austria e Serbia potesse rimanere di carattere locale, tanto che il contrammiraglio tedesco Albert Hopman scrisse in diverse occasioni che non ci sarebbe stata nemmeno la guerra.\nDi ben altra opinione erano i politici e militari austriaci. Il 7 luglio il barone Wladimir von Gieslingen, inviato austriaco a Belgrado, torn\u00f2 a Vienna dopo aver ricevuto istruzioni dal ministro degli Esteri, comunic\u00f2: \u00abComunque reagiscano i serbi all'ultimatum [che in quel momento veniva redatto], dovrete interrompere le relazioni e si deve arrivare alla guerra\u00bb. Il capo di stato maggiore dell'esercito Franz Conrad von H\u00f6tzendorf convinto sostenitore di una rapida azione militare, continu\u00f2 a spingere in tal senso, fiducioso della protezione tedesca e dell'invincibilit\u00e0 dell'esercito del kaiser. Solo il primo ministro ungherese, conte Istv\u00e1n Tisza si disse dubbioso, lamentando le terribili conseguenze di una guerra in Europa, ma anche il conte il 19 luglio si alline\u00f2 con le decisioni austriache. L'opinione pubblica ungherese era ormai altrettanto contraria alla Serbia di quella austriaca. Molti leader militari austriaci erano consci dell'eventualit\u00e0 di dover scendere in campo anche contro la Russia, ma consideravano quel confronto come un contributo indispensabile all'eliminazione della minaccia panslava. A tal proposito il 24 luglio Wolfgang Heller, ufficiale di stato maggiore, scrisse: \u00abNon si pu\u00f2 sperare in un vero successo se non mettiamo in atto il \"Kriegsfall R\" (Piano di guerra Russia). Solo se la Serbia e il Montenegro cessano di esistere come stati indipendenti si pu\u00f2 arrivare a una soluzione della questione [slava]\u00bb. E con lui erano della stessa opinione tutti i leader politici, militari, diplomatici e nobili austriaci.\nLa decisione finale austriaca di invadere la Serbia, a prescindere dalla risposta di Belgrado alle richieste di Vienna, fu presa durante un incontro segreto a casa di Berchtold, il 19 luglio. Alle 18:00 del 23 luglio fu presentato l'ultimatum, scritto dal barone Alexander Musulin, a Belgrado, in cui Vienna denunciava la Serbia di aver sostenuto il terrorismo e l'omicidio politico nell'impero asburgico con accuse indicanti la partecipazione della Mano nera. Le clausole 5 e 6, tuttavia, prevedevano che gli austriaci venissero autorizzati ad investigare e fare da arbitri su suolo serbo, rappresentando una rinuncia alla propria sovranit\u00e0 che nessun paese poteva accettare, e Vienna non si aspettava che la Serbia lo facesse. Quello stesso giorno Pa\u0161i\u0107 era lontano da Belgrado, e l'ultimatum fu ricevuto dal ministro delle Finanze Laza Pa\u010du, che comunic\u00f2 con Dimitrijevi\u0107 e con il nuovo ambasciatore russo Vasilij \u0160trandman che mise subito al corrente il ministro degli Esteri Sazonov a San Pietroburgo. Il principe Alessandro nel frattempo comunic\u00f2 con lo zar Nicola e con il re d'Italia Vittorio Emanuele, chiedendo al primo l'invio di armi ed equipaggiamenti militari. L'Europa occidentale e i suoi leader reagirono lentamente all'ultimatum austriaco, e il 24 luglio la crisi di luglio entr\u00f2 nella sua fase critica, quando i termini dell'ultimatum vennero resi noti alle cancellerie d'Europa. Alle 18 meno due minuti del 25 luglio Pa\u0161i\u0107 consegn\u00f2 a von Gieslingen la risposta all'ultimatum, dove vennero accettati tutti punti tranne quello che agli austriaci fosse garantita giurisdizione in territorio serbo. Quando la notizia della reazione serba all'ultimatum fu resa nota, in Europa si pens\u00f2 inizialmente che la guerra fosse scongiurata, ma Vienna non finse nemmeno di considerare una conclusione pacifica, e la notizia che l'ultimatum non era stato accettato nella sua interezza fu accolta con allegria dalla popolazione viennese. I serbi sapevano che la loro reazione non avrebbe soddisfatto Vienna, e quattro ore prima della scadenza dell'ultimatum avevano mobilitato l'esercito. Alle ore 12:00 del 28 luglio un telegramma con la dichiarazione di guerra part\u00ec per Belgrado, l'Austria dichiar\u00f2 ufficialmente guerra alla Serbia, confidando nell'appoggio tedesco nel caso in cui il conflitto si fosse esteso. Era iniziata la prima guerra mondiale, ma non molti se ne resero conto.\nLe mancanze austriache e i processi ai congiurati.\nGli storici rimasero sconcertati dalla totale mancanza di misure di sicurezza prese dalle autorit\u00e0 austriache quel 28 giugno. Il previsto schieramento di soldati lungo l'intero tragitto non fu posizionato; nei pressi erano stazionati circa 22.000 soldati asburgici, ma il generale Potiorek distacc\u00f2 solo una guardia d'onore di 120 uomini per scortare e proteggere Francesco Ferdinando e il suo entourage. Si disse poi, che il generale intendesse dimostrare che sotto il suo pugno di ferro regnava un ordine tale da rendere superflue operazioni di polizia. Ma se questa teoria fosse vera, tutto ci\u00f2 che Potiorek riusc\u00ec a dimostrare fu esattamente il contrario. I funzionari asburgici peraltro non considerarono alcuni fattori decisamente importanti. La data scelta era estremamente pericolosa e non sarebbe stato esagerato presumere che i serbi della Bosnia-Erzegovina, gi\u00e0 ricalcitranti per essere stati annessi all'Austria-Ungheria, avrebbero visto di cattivo occhio la presenza del governo austriaco proprio in quel giorno particolare. Le manovre militari che anticiparono la visita dell'arciduca furono inoltre causa di tensione dato che i nazionalisti vedevano queste esercitazioni come il prologo di un'invasione armata.\nIl complotto per uccidere l'arciduca era stato organizzato in maniera incredibilmente dilettantesca, ed ebbe successo solo perch\u00e9 le autorit\u00e0 austriache non vollero adottare le pi\u00f9 elementari precauzioni richieste in un ambiente ostile. Negli anni seguenti questo sollev\u00f2 la questione se l'attentato fosse realmente il meglio di cui fosse capace Dimitrijevi\u0107 oppure rappresentava una semplice stoccata vibrata quasi alla cieca contro gli Asburgo. Non \u00e8 possibile giungere ad una conclusione univoca, ma Pfeffer appena vide Princip pens\u00f2 che: \u00abera difficile immaginare che un individuo dall'aspetto cos\u00ec fragile potesse compiere un gesto tanto grave\u00bb. \nSull'affare di Sarajevo furono istituiti ben tre processi: uno austriaco nel 1914, uno serbo nel 1917 e uno jugoslavo nel 1953. Tutti ebbero una forte connotazione politica, e in nessuno dei tre le prove meritavano credito. Neanche la certosina ricerca di Luigi Albertini nel periodo interbellico riusc\u00ec a dirimere la questione, e gli intervistati diedero testimonianze atte soprattutto a regolare conti in sospeso o promuovere qualche causa. I nazionalisti serbi sono sempre andati fieri del duplice omicidio; tanti se ne sono voluti accreditare il merito e altri si sono forse voluti dare importanza asserendo di conoscere i fatti. Nel 1917 Dimitrijevi\u0107 si proclam\u00f2 personalmente responsabile degli assassinii, pensando di assolvere il suo paese da qualunque colpa, in un vano tentativo che gli cost\u00f2 la vita. L'unica cosa certa di quel 28 giugno \u00e8 che fu Princip ad esplodere i colpi mortali all'arciduca e alla moglie. Durante il processo dell'ottobre 1914 tutti i congiurati furono condannati; Princip, \u010cabrinovi\u0107 e Grabe\u017e furono condannati a vent'anni di prigionia nel carcere di Terez\u00edn (la pena massima che la legge austriaca considerava per i minori di 21 anni di et\u00e0); altri tre furono inflitte pene detentive di varia entit\u00e0, cinque furono condannati alla pena capitale (ma solo \u010cubrilovi\u0107, Ili\u0107 e Jovanovi\u0107 furono impiccati il 3 febbraio 1915) e altri quattro ricevettero pene che andavano da 3 anni all'ergastolo, mentre nove contadini furono rilasciati perch\u00e9 Princip giur\u00f2 che furono costretti ad aiutarli.\nControversie e responsabilit\u00e0.\nGli obiettivi ultimi della Mano nera erano diversi da quelli di Princip: Dimitrijevi\u0107 e compagni volevano che la Serbia governasse su tutte le terre abitate dai serbi; Princip sognava di creare una federazione che unisse Croazia, Slovenia e altre popolazioni slave meridionali. Tali differenze non erano tuttavia rilevanti nella primavera del 1914, essendo obiettivi di lungo periodo. Consapevolmente o meno, Princip entr\u00f2 comunque in un campo doppiamente minato; il governo e perfino l'esercito serbo erano spaccati in due con Dimitrijevi\u0107 in aperto conflitto con Pa\u0161i\u0107, molto pi\u00f9 avveduto di lui, che guidavano due fazioni in lotta tra loro allorch\u00e9 Princip avvi\u00f2 il suo progetto. Nel maggio 1914 Dimitrijevi\u0107 tent\u00f2 addirittura di destituire il rivale persuadendo il monarca regnante Pietro I; solo l'azione dell'ambasciatore russo Hartwig plac\u00f2 la situazione. Hartwig sapeva bene che la Serbia aveva bisogno di anni per riprendersi dalle guerre balcaniche, e quello non era il momento per azioni sovversive e destabilizzanti.\nIl 26 maggio Princip part\u00ec da Belgrado verso Sarajevo grazie ad agenti pronti ad aiutarlo in ogni tratto del tragitto, utilizzando una sorta di \"tunnel\" progettato e controllato da \"Narodna Odbrana\" e utilizzato per l'occasione dalla Mano nera. Lo storico Albertini riteneva che Milan Ciganovi\u0107 (che aveva messo in contatto Princip con Tankosi\u0107), era un informatore segreto della polizia, e quindi suppose che il primo ministro segu\u00ec da lontano, passo dopo passo, le mosse di Princip, anche se secondo altre tesi Pa\u0161i\u0107 ordin\u00f2 di fermare Princip. I suoi ordini furono per\u00f2 disattesi dalle guardie di confine fedeli alla Mano nera; comunque sia, anche se Pa\u0161i\u0107 venne a sapere che alcuni uomini armati avevano passato il confine diretti a Sarajevo, neg\u00f2 sempre di avere avuto conoscenza specifica di quanto stava per accadere. Non \u00e8 facile dunque capire in che misura Pa\u0161i\u0107 fosse coinvolto; era consapevole che un attentato avrebbe dato ai falchi di Vienna il pretesto perfetto per un'azione militare contro la Serbia, ma sapeva anche se avesse fornito agli austriaci le prove di un attentato, la Mano nera avrebbe potuto uccidere anche lui. O comunque Vienna stessa avrebbe potuto utilizzare la notizia come prova di un coinvolgimento del governo serbo nel complotto contro l'arciduca. \u00c8 molto probabile inoltre che Pa\u0161i\u0107 avesse inviato un cablogramma al suo plenipotenziario a Vienna in cui lo istruiva di informare il governo di Vienna che \u00aba causa di una fuga di notizie\u00bb la Serbia \u00abaveva motivo di sospettare che si stesse organizzando un attentato alla vita dell'arciduca in occasione del suo viaggio in Bosnia\u00bb e di suggerire agli austriaci di procrastinare il viaggio. Non si \u00e8 sicuri che il primo ministro abbia effettivamente inviato tale messaggio, sta di fatto che il suo emissario Ljuba Jovanovi\u0107 chiese e ottenne un colloquio con Bilinski il 21 giugno, ma soprassedette la parte cruciale del messaggio e parl\u00f2 solo di pericoli generici inerenti alla visita a Sarajevo e della possibilit\u00e0 che qualche malintenzionato potesse scagliarsi contro Francesco Ferdinando. Parallelamente anche i capi della \"Narodna Odbrana\" vennero a conoscenza del complotto, e ordinarono al loro contatto in Bosnia di porvi fine, ma questi fall\u00ec.\nNonostante i tentativi di Pa\u0161i\u0107 di tenere fuori la Serbia, il paese ebbe certamente molte responsabilit\u00e0. L'omicidio fu compiuto da una sola persona, Princip, un bosniaco, quindi suddito austriaco, che ag\u00ec probabilmente (ma non sicuramente) di propria iniziativa, e il suo gesto, si pu\u00f2 affermare che fu reso possibile grazie al sostegno di ufficiali dissidenti tra le file dell'esercito serbo. Princip uccise l'arciduca, ma non ag\u00ec da solo, e nonostante dichiar\u00f2 sempre che fu un'idea sua, fu comunque a capo di un gruppo di dilettanti motivati da ideologie estremiste. L'attentato non avrebbe mai avuto successo senza l'appoggio della Mano nera, che a sua volta ebbe l'appoggio di funzionari governativi e le risorse della \"Narodna Odbrana\". \u00c8 probabile quindi che piccoli funzionari di fede panslava sapessero dell'aiuto offerto da Dimitrijevi\u0107 a Princip, e lo avallassero, ma si trattava di singoli che non rappresentavano a tal riguardo il loro governo. Per di pi\u00f9 i capi della Mano nera cospirava ai danni di Pa\u0161i\u0107, che a sua volta, dunque, non era responsabile delle loro azioni. Dimitrijevi\u0107 peraltro aveva molte pi\u00f9 informazioni di Princip nei riguardi dei giudizi politici di Francesco Ferdinando, e il fatto di appoggiarsi ad un gruppo di adolescenti dilettanti fece nascere l'idea che il leader della Mano nera avesse deciso di affidare a loro una tale missione proprio perch\u00e9 sicuro che avrebbero fallito. Secondo questa tesi, suggerita dallo storico Taylor, l'attentato, pur senza fornire un pretesto all'Austria-Ungheria, avrebbe potuto mettere in serio imbarazzo Pa\u0161i\u0107 in vista delle elezioni serbe del 14 agosto.\nComunque sia gli storici hanno evidenziato il fatto che all'Austria-Ungheria non interessava affatto che la Serbia fosse o meno colpevole dell'attentato, di fatto i membri della corte imperiale furono quasi soddisfatti dell'accaduto. La dipartita dell'arciduca fu utilizzata come pretesto per fare ci\u00f2 che progettava da tempo: gi\u00e0 nel 1912-1913 fu solo l'opinione pubblica europea, la paura della Russia e il mancato appoggio della Germania a impedire a Vienna di sferrare l'attacco. Il duplice attentato non forn\u00ec un motivo, bens\u00ec un pretesto che l'Europa avrebbe preso per buono e che dava l'opportunit\u00e0 di garantirsi il sostegno della Germania, d'importanza cruciale per il successo del programmato attacco alla Serbia. Fino al 28 giugno il consenso del kaiser era infatti l'unico tassello ancora mancante, e l'assegno in bianco della Germania fu la mossa che fece pendere l'ago della bilancia verso la guerra.\nL'attentato nella cultura.\nNonostante sia ormai diventata opinione comune che l'attentato di Sarajevo diede inizio alla prima guerra mondiale, secondo lo storico David Fromkin, la marcia verso la guerra inizi\u00f2 durante la seconda guerra balcanica, e le sue conseguenze a convincere Berchtold e il suo ministero che l'Austria-Ungheria dovesse distruggere al pi\u00f9 presto la Serbia. Per quanto riguarda la Germania, fu la crescita militare, industriale e ferroviaria della Russia dopo il 1905 a risvegliare nei suoi generali l'urgente desiderio di lanciare una guerra preventiva contro la Russia e la Francia sua alleata. L'attentato di Sarajevo non fu altro che l'opportunit\u00e0 che i due imperi desideravano per scatenare la loro guerra gi\u00e0 preventivata. Ovviamente in un'ottica pi\u00f9 generale appare chiaro come il mondo che port\u00f2 allo scoppio della guerra fosse il frutto di potenti forze risalenti a decenni e secoli prima, ma furono alcuni uomini coloro che effettivamente diedero inizio alla guerra, non il solo Princip, il quale fu l'ovvio colpevole della guerra austro-serba, ma non il colpevole unico della guerra in Europa. Princip come detto non intendeva certo indurre l'Austria a invadere la Serbia, semmai il contrario. Tent\u00f2 infatti di occultare qualsiasi legame fra lui e i serbi, ma il proiettile che uccise Francesco Ferdinando quel mattino del 28 giugno, fu sicuramente quello che spalanc\u00f2 di fatto la porta all'invasione austriaca, uccidendo proprio colui che quella porta la teneva chiusa. \nLa controversa figura di Gavrilo Princip nel corso degli anni \u00e8 stata al centro di diverse interpretazioni storiche e morali. Tra i serbi e la comunit\u00e0 ortodossa \u00e8 considerato un eroe nazionale, fautore di una sorta di \"Risorgimento\" serbo contro l'Austria, iniziatore simbolico del processo di decolonizzazione dei Balcani, a cui sono stati dedicati libri, film, murales e una via nel centro di Belgrado. \nNel luogo dell'attentato, dove nel 1914 le autorit\u00e0 austriache fecero erigere una lunga stele monumentale in onore di Francesco Ferdinando e della moglie, le autorit\u00e0 serbe nel primo dopoguerra fecero distruggere il monumento che venne sostituito con una targa commemorativa che diceva: \u00abIn questo luogo storico Gavrilo Princip proclam\u00f2 la libert\u00e0\u00bb. La targa resistette fino all'invasione tedesca della Jugoslavia, quando il giorno del 52\u00ba compleanno di Adolf Hitler la targa venne asportata e regalata al F\u00fchrer. Nel dicembre 1945, con la nascita della nuova Jugoslavia, una nuova targa celebrativa venne affissa nel luogo dell'attentato e il Ponte Latino fu rinominato Ponte Princip (\"Principov most\") per volere di Tito. Dopo la guerra di Bosnia, la targa, che si trova nella parte bosgnacca della citt\u00e0, venne nuovamente rimossa e sostituita con una decisamente pi\u00f9 neutrale che recita: \u00abDa questo posto il 28 giugno 1914 Gavrilo Princip ha assassinato l'erede al trono Francesco Ferdinando e la sua moglie Sofia\u00bb; mentre il Ponte Gavrilo Princip \u00e8 tornato a chiamarsi Ponte Latino.\nDurante le commemorazioni del centenario dello scoppio del conflitto, nella parte est di Sarajevo (assegnata ai serbi dopo l'accordo di Dayton) si svolsero numerose manifestazioni in ricordo di Princip, alle quali partecip\u00f2 anche Emir Kusturica che organizz\u00f2 una manifestazione a Vi\u0161egrad, a 100\u00a0km da Sarajevo, dove il regista mise in atto una celebrazione di Princip come eroe irredentista. A Obljaj, villaggio natale di Princip, al confine tra Bosnia e Croazia, la casa dove \u00e8 nato l'attentatore dal 2014 \u00e8 al centro di un'iniziativa tra le comunit\u00e0 serbe affinch\u00e9 venga restaurata e resa una casa-museo come era prima della guerra di Bosnia.\nIn altri contesti il giovane attentatore \u00e8 considerato un terrorista, indicato come uno dei principali colpevoli dello scoppio della guerra, soprattutto tra le comunit\u00e0 serbo-musulmana dei bosgnacchi e dei croati, che leggono l'attentato di Princip come un sintomo del nazionalismo serbo, fattore che a loro avviso scaten\u00f2 le successive guerre jugoslave. Princip desiderava unire in un unico stato tutti gli slavi del sud, tanto che durante il processo a suo carico disse: \u00ab[...] sono un nazionalista jugoslavo. Invito tutti gli slavi del Sud ad unirsi in un unico Stato\u00bb, ma dopo la dissoluzione della Jugoslavia, Princip non venne pi\u00f9 visto dalle comunit\u00e0 bosgnacche e croate come un combattente per l'unit\u00e0 jugoslava, ma solo come un nazionalista serbo. Durante il governo di Slobodan Milo\u0161evi\u0107, nei testi scolastici le didascalie sotto le foto di Gavrilo Princip riportavano \"Eroe serbo\", tanto che la professoressa Dubravka Stojanovic dell'Universit\u00e0 di Belgrado durante un'intervista da \"Balkan Insight\" il 6 maggio 2014 afferm\u00f2 che \u00ab[...] oggi viene descritto come un nazionalista serbo, anche se lui si definiva un nazionalista jugoslavo\u00bb. Le scuole della Croazia e delle aree a maggioranza bosgnacca, come Sarajevo o la regione di Biha\u0107 nel nord-ovest del paese o nell'area Zenica-Doboj, insegnano invece che fu la Serbia la maggiore responsabile per lo scoppio della prima guerra mondiale, avendo tentato di espandere il suo territorio a discapito delle altre popolazioni balcaniche e sostenendo i terroristi della Giovane Bosnia. Nei libri di testo scolastici si afferma esplicitamente che la Serbia era uno dei paesi responsabili, e questa diversa percezione \u00e8 una delle questioni di attrito tra le comunit\u00e0 slave.\nIl proiettile sparato da Princip che uccise l'arciduca \u00e8 conservato come reperto museale nel castello di Konopi\u0161t\u011b, vicino alla citt\u00e0 di Bene\u0161ov, in Repubblica Ceca, mentre l'arma (la FN Mod\u00e8le 1910 n. 19074) si trova in mostra permanente nel Museo di storia militare di Vienna. Museo che conserva anche la grossa auto a bordo della quale si trovava l'arciduca, una Gr\u00e4f &amp; Stift \"Bois De Boulogne\" del 1911 di propriet\u00e0 di Franz von Harrach, l'uniforme azzurra macchiata del suo sangue e la chaise longue sulla quale venne posto l'erede al trono mentre veniva assistito dai medici nella casa del governatore. \nLa cella in cui Princip \u00e8 stato rinchiuso fino alla sua morte avvenuta pochi mesi prima la fine del conflitto \u00e8 visitabile presso il vecchio carcere di Terez\u00edn.\nL'attentato \u00e8 stato al centro di numerose rappresentazioni cinematografiche e televisive; come il film austriaco \"L'attentato - Sarajevo 1914\", il film di produzione jugoslava \"Quel rosso mattino di giugno\" del 1975, il film del 2014 \"Gavrilo\" del serbo Mihailo Vulovic, e documentari come \"I ponti di Sarajevo\", uscito in occasione del centenario dall'inizio della prima guerra mondiale, \"The Assassination of Archduke Franz Ferdinand - Sarajevo, 1914\" della BBC con Robert Powell, facente parte di una serie TV riguardante assassinii di personaggi di rilievo nella storia, o \"Sarajevo Rewind 2014&gt;1914\" dello storico Eric Gobetti e Simone Malavolti, pubblicato in occasione del centenario dell'attentato."}
{"id": "893023", "revid": "486946", "url": "https://it.wikipedia.org/wiki?curid=893023", "title": "Arciduca Francesco Ferdinando d'Austria", "text": ""}
{"id": "893024", "revid": "28057", "url": "https://it.wikipedia.org/wiki?curid=893024", "title": "Albert Edelfelt", "text": "Biografia.\nFiglio dell'architetto Carl Albert, le sue opere sono principalmente esposte all'Ateneum di Helsinki, al Mus\u00e9e d'Orsay di Parigi, dove visse per parte della sua vita, e a Porvoo, dove nacque.\nEdelfelt fu uno dei primi artisti finlandesi a raggiungere la fama internazionale. Ebbe un considerevole successo a Parigi e fu uno dei fondatori del movimento realista in Finlandia. Influenz\u00f2 inoltre molti giovani pittori finlandesi come Akseli Gallen-Kallela."}
{"id": "893026", "revid": "57342", "url": "https://it.wikipedia.org/wiki?curid=893026", "title": "Locus (genetica)", "text": ""}
{"id": "893028", "revid": "767487", "url": "https://it.wikipedia.org/wiki?curid=893028", "title": "Marcel Jacob", "text": "Biografia.\nNel 1978 fond\u00f2 i Rising Force insieme al chitarrista svedese Yngwie J. Malmsteen.\nNel 1981 si un\u00ec agli Europe (che a quel tempo si chiamavano Force) in sostituzione di John Lev\u00e9n, il quale a sua volta prese il posto di Jacob nei Rising Force. In quel periodo scrisse \"Black Journey for My Soul\" insieme a Joey Tempest. Anni dopo la canzone fu inclusa nel secondo album degli Europe, \"Wings of Tomorrow\", col nome di \"Scream of Anger\". Dopo 3 mesi nei Force, propose nuovamente lo scambio con Leven, visti anche i dissapori di quest'ultimo con Malmsteen.\nNel 1987 Jacob suon\u00f2 su \"Total Control\", il primo album solista di John Norum. Jacob collabor\u00f2 alla scrittura di diversi pezzi dell'album.\nNel 1989 form\u00f2 i Talisman insieme a Jeff Scott Soto.\nNel 2005 \u00e8 subentrato a John Lev\u00e9n nei Last Autumn's Dream, a causa della reunion degli Europe nella formazione di The Final Countdown di cui facevano parte sia Lev\u00e9n che Ian Haughland e Mic Michaeli, compagni d'avventura di Lev\u00e9n nell'omonimo esordio dei Last Autumn's Dream.\nA causa di vari problemi, si \u00e8 suicidato nella sua casa di Stoccolma il 21 luglio 2009 a 45 anni."}
{"id": "893030", "revid": "767487", "url": "https://it.wikipedia.org/wiki?curid=893030", "title": "David Donato", "text": "Biografia.\nDonato entr\u00f2 nella band britannica in sostituzione di Ian Gillan nel 1984, e fu licenziato nel 1985, dopo soli sei mesi, per ragioni ancora non del tutto chiarite. Alcuni mesi pi\u00f9 tardi entr\u00f2 nei White Tiger, una band hair metal fondata da Mark St. John, ex chitarrista dei Kiss.\nCon i White Tiger Donato incise un album omonimo, che usc\u00ec nel 1986."}
{"id": "893031", "revid": "22356", "url": "https://it.wikipedia.org/wiki?curid=893031", "title": "Spinosauridi", "text": ""}
{"id": "893034", "revid": "102212018", "url": "https://it.wikipedia.org/wiki?curid=893034", "title": "Magone III", "text": "Egli govern\u00f2 per circa vent'anni, dal 375 a.C. circa al 344 a.C. circa. Il suo successore fu Annone III."}
{"id": "893035", "revid": "1529788", "url": "https://it.wikipedia.org/wiki?curid=893035", "title": "Dribbling", "text": "Il dribbling \u00e8 un gesto tecnico proprio di alcuni sport di squadra \u2014 tra cui calcio e pallacanestro \u2014 in cui l'atleta in possesso del pallone supera uno o pi\u00f9 avversari mantenendo il controllo della sfera e senza che venga commesso un fallo.\nEtimologia.\nIl termine \u00e8 di origine inglese, mentre viene italianizzato in \"dribblaggio\". In lingua anglosassone, indica la salivazione incontrollata di animali o persone.\nCalcio.\nL'esecuzione del dribbling \u2014 in cui sono necessari un buon controllo di palla, equilibrio, potenza fisica e velocit\u00e0 nella corsa \u2014, risulta una giocata di grande importanza, in quanto il calciatore che la effettua correttamente pu\u00f2 guadagnare spazio sul terreno per un'azione personale oppure per servire un compagno di squadra. La mancata riuscita del dribbling pu\u00f2 comunque comportare un calcio di punizione, qualora l'avversario compia un fallo per conquistare il pallone.\nIl ricorso ai dribbling \u00e8 talvolta sostituito da scambi del pallone in velocit\u00e0 (\u00abfraseggi\u00bb), atti a creare superiorit\u00e0 numerica negli spazi anzich\u00e9 affrontare direttamente gli avversari col rischio di perdere palla. Dal punto di vista storico, il brasiliano Garrincha \u2014 di ruolo ala destra \u2014 \u00e8 ritenuto uno dei calciatori pi\u00f9 abili nel dribbling.\nDribbling famosi.\nFinta alla Matthews.\n\u00c8 legato al nome del britannico Stanley Matthews, tra i calciatori pi\u00f9 longevi della storia. Viene eseguito da fermo, fingendo un movimento col corpo in una direzione per poi scattare nell'altra eludendo la guardia dell'avversario.\nCruijff turn.\nIdeata dall'olandese Johan Cruijff, consiste nel far scorrere la palla sotto le gambe con l'interno del piede per poi scattare nella direzione opposta a quella attesa dal marcatore.\nElastico.\nConsiste nello spostamento del pallone dall'esterno all'interno del piede, completando il movimento con eventuali tocchi di tacco utili a disorientare l'avversario. Tipico del calcio brasiliano, \u00e8 stato poi ripreso anche in altri stili.\nAurelio.\nViene eseguito spostando il pallone con un solo piede, mentre l'altro \u00e8 mantenuto in appoggio. Il suo nome \u00e8 dovuto ad Aurelio Andreazzoli, allenatore in seconda della Roma: durante una partita ufficiale il calciatore Rodrigo Taddei esegu\u00ec tale gesto, affermando poi di volerlo dedicare allo stesso Andreazzoli.\nBoba.\nCaratteristico del repertorio tecnico di Andr\u00e9s D'Alessandro, \u00e8 un dribbling compiuto toccando la sfera con la suola del piede per poi condurla in avanti.\nDoppio passo.\n\u00c8 una \"finta\" eseguita muovendo le gambe attorno al pallone, simulando un tocco che non avviene. \nGesto tecnico utile a confondere l'avversario, \u00e8 storicamente ricondotto all'ala italiana Amedeo Biavati.\nSombrero.\n\u00c8 un dribbling eseguito quando il destinatario del pallone, con un avversario alle proprie spalle, colpisce la sfera sollevandola da terra in modo da scavalcare il marcatore e riguadagnarne il possesso una volta ripresa la corsa. La denominazione del gesto \u00e8 dovuta alla traiettoria descritta dal pallone, assimilabile a quella del cappello messicano.\nTunnel.\nViene eseguito facendo passare il pallone tra le gambe dell'avversario, inducendolo ad aprire uno spazio tramite finte di piede o di corpo.\nVeronica.\n\u00c8 l'azione tramite cui un calciatore compie una piroetta sul pallone, portandolo avanti con un piede e poi con l'altro per evitare l'avversario.\nLa denominazione \u00e8 di origine incerta, sebbene il termine sia utilizzato anche per indicare un gesto tennistico reso celebre da Adriano Panatta che colpiva la palla dopo un movimento di braccia incrociato.\nCroqueta.\nPrevede il rapido spostamento del pallone da un piede all'altro, potendo essere eseguito sia in corsa che da fermo.\nPallacanestro.\nIl gesto tecnico del dribbling esiste anche nella pallacanestro, riferendosi alla situazione in cui il portatore di palla supera un avversario senza ricevere un fallo personale a suo carico e senza commettere, a sua volta, un'infrazione di passi.\nPratica di allenamento.\nPer affinare le proprie doti nel dribbling, gli atleti praticano generalmente un allenamento con ostacoli da evitare senza perdere il possesso di palla: tale esercizio ha l'obiettivo di migliorare la coordinazione, la velocit\u00e0 e il controllo della sfera."}
{"id": "893042", "revid": "767487", "url": "https://it.wikipedia.org/wiki?curid=893042", "title": "Classe Amur", "text": "Le unit\u00e0 appartenenti alla classe Amur (progetto 304 secondo la classificazione russa) sono navi della marina militare russa progettate per eseguire riparazioni di vari tipi. La classificazione russa per queste unit\u00e0 \u00e8 \"PM\" (Plavuchaya Masterskaya: officina galleggiante).\nSviluppo.\nQueste navi sono state costruite nel cantiere polacco di A. Warski, in Polonia, tra il 1968 ed il 1988. Costituiscono una decisa evoluzione rispetto alle unit\u00e0 che le avevano precedute, le classe Oskol, che erano state costruite nello stesso cantiere.\nUtilizzo.\nQueste navi hanno dimensioni relativamente modeste, anche se il loro dislocamento \u00e8 circa il doppio delle unit\u00e0 che le avevano precedute (le Oskol). Equipaggiate per effettuare molteplici attivit\u00e0 di riparazione, sono dotate di una discreta capacit\u00e0 cargo: questo consente loro di imbarcare un vasto assortimento di parti di ricambio.\nLa classe originaria comprendeva una trentina di unit\u00e0. Oggi ne rimangono in servizio 12, ed altrettante sono mantenute di riserva. Le altre sono state demolite.\nLe unit\u00e0 ancora operative sono: \"PM 81\", \"PM 64\", \"PM 69\", \"PM 156\" (Flotta del Nord), \"PM 40\", \"PM 59\", \"PM 97\", \"PM 140\" (Flotta del Pacifico), \"PM 56\", \"PM 138\" (Flotta del Mar Nero), \"PM 82\" e \"PM 86\" (Flotta del Baltico).\nCollegamenti esterni.\nLa classe Amur su warfare.ru"}
{"id": "893044", "revid": "729019", "url": "https://it.wikipedia.org/wiki?curid=893044", "title": "Paul Morris", "text": "Da ricordare la sua presenza sul misconosciuto album dei From the Fire \"Thirty Days and Dirty Nights\" e sull'ultimo album dei Rainbow, \"Stranger in Us All\", oltre alla partecipazione nei Doctor Butcher, progetto parallelo di Jon Oliva e Chris Caffery.\nInoltre da segnalare la sua prolifica collaborazione con Joe Lynn Turner."}
{"id": "893045", "revid": "124770150", "url": "https://it.wikipedia.org/wiki?curid=893045", "title": "Inibitori selettivi della ricaptazione della serotonina", "text": "Gli inibitori selettivi della ricaptazione della serotonina, noti anche con la sigla abbreviata SSRI, sono una classe di psicofarmaci che rientrano nell'ambito degli antidepressivi. \nSi ritiene siano in grado di modificare la concentrazione nel cervello di alcuni neurotrasmettitori responsabili della regolazione del tono dell'umore, e in particolare di aumentare la concentrazione della serotonina, bloccando il principale processo biologico di eliminazione di questa dal vallo sinaptico \"(reuptake)\".\nVengono perci\u00f2 utilizzati per un'ampia variet\u00e0 di disturbi psichiatrici quali depressione maggiore, disturbi d'ansia (attacchi di panico, ansia generalizzata, disturbo ossessivo-compulsivo), disturbi dell'alimentazione (bulimia, binge-eating), disturbo post-traumatico da stress; rappresentano attualmente il \"gold standard\" della medicina psichiatrica, grazie anche alla minore incidenza di effetti collaterali (transitori ed in caso di overdose) e interazioni farmacologiche rispetto a classi di farmaci pi\u00f9 vecchi come i triciclici.\nIl loro uso non si limita per\u00f2 all'ambito psicologico, sono infatti approvati o comunque comunemente utilizzati per un'ampia variet\u00e0 di patologie come ad esempio fibromialgia, prevenzione dell'emicrania, neuropatia diabetica, disturbi del sonno, eiaculazione precoce solo per citarne alcuni. Avendo un numero cos\u00ec elevato di indicazioni terapeutiche sono utilizzati da milioni di persone: secondo lo studio IPSAD del CNR (\"Italian popoulation Survey on Alcohol and other drugs\") il 5,5% della popolazione italiana (cio\u00e8 quasi 2,5 milioni di persone) assume antidepressivi e il loro uso \u00e8 in continua crescita.\nDescrizione.\nMeccanismo d'azione.\nGli inibitori selettivi del reuptake della serotonina sono in grado di bloccare, probabilmente per inibizione competitiva, l'attivit\u00e0 del \"trasportatore della serotonina\" (Serotonin transporter, SERT), una delle proteine trasportatrici di membrana deputate a raccogliere la serotonina, rilasciata dal neurone presinaptico, dallo spazio sinaptico per ritrasportarla all'interno del neurone presinaptico dove verr\u00e0 riciclata (cio\u00e8 inglobata in nuove vescicole, pronta per essere rilasciata al successivo impulso nervoso), oppure degradata da enzimi (i pi\u00f9 importanti dei quali sono le monoammino ossidasi). Il blocco del reuptake si crede porti quindi ad un aumento della concentrazione di serotonina nelle sinapsi che pu\u00f2 cos\u00ec stimolare pi\u00f9 a lungo i rispettivi recettori.\nAl di l\u00e0 del nome, gli SSRI non sono completamente selettivi verso il loro target farmacologico, dato che dimostrano una spesso non trascurabile affinit\u00e0 per altri meccanismi: ad esempio la paroxetina \u00e8 nota per interagire con i recettori colinergici e ci\u00f2 \u00e8 causa di effetti collaterali. Inoltre la modulazione del tono serotoninergico \u00e8 noto alterare indirettamente altri sistemi trasmettitoriali (come ad esempio quello dopaminergico) che possono contribuire sia all'instaurarsi dell'effetto terapeutico che di quelli collaterali.\nIl loro razionale d'uso si basa sulla \"ipotesi monoaminergica\", una \"teoria empirica\" secondo cui l'origine della depressione sarebbe da ricercarsi in una diminuzione della quantit\u00e0 di neurotrasmettitori nel cervello, in particolare della serotonina. Gli SSRI sono in grado di bloccare il processo di reuptake, e quindi aumentare la concentrazione di serotonina nel vallo sinaptico, entro poche ore dalla somministrazione, eppure gli effetti antidepressivi si cominciano a manifestare solo diverse settimane dopo l'inizio del trattamento. Non c'\u00e8 una spiegazione univoca per questa latenza d'azione, le ipotesi pi\u00f9 accreditate la imputano al fatto che affinch\u00e9 si manifestino gli effetti antidepressivi devono verificarsi degli adattamenti nei meccanismi di regolazione e nella chimica del neurone, come ad esempio la desensibilizzazione degli autorecettori della serotonina (che mediano un meccanismo regolativo nel rilascio di questa da parte del neurone di tipo \"feedback\") e l'induzione di fattori neurotrofici, come il BDNF (la cui carenza, secondo pi\u00f9 recenti teorie, sarebbe la responsabile della depressione).\nPi\u00f9 recentemente si \u00e8 dimostrato che gli SSRI sono in grado di stimolare, gi\u00e0 a partire da dosi molto basse a cui sono inattivi nell'inibire il reuptake della serotonina, la sintesi di neurosteroidi quali ad esempio l'allopregnenolone; molti di questi composti influenzano la trasmissione cerebrale, agendo ad esempio da agonisti del recettore GABA-A e possedendo quindi effetto ansiolitico, e ci\u00f2 pu\u00f2 quindi contribuire agli effetti terapeutici degli SSRI ma anche a quelli collaterali. \nTuttavia nemmeno ci\u00f2 ne spiega completamente il meccanismo degli effetti terapeutici. Ad esempio, uno studio ha messo in discussione il legame tra carenza di serotonina e sintomi della depressione, evidenziando che l'efficacia del trattamento a base di SSRI non prova tale legame. La ricerca indica che questi farmaci possono interagire con i fattori di trascrizione conosciuti come \"clock genes\", influenzare l'espressione genica ed espletare effetti antinfiammatori (nel corso della depressione sono state rilevate alterazioni nei livelli di marker infiammatori).\nFarmacocinetica comparata.\nI primi effetti clinici di questa classe di farmaci si manifestano a partire dalla seconda settimana e possono richiedere sino a quattro settimane e oltre per raggiungere la loro massima efficacia.\nLa terapia viene normalmente protratta per alcuni mesi, anche dopo la risoluzione dei sintomi nell'ottica di una terapia di mantenimento e di prevenzione delle ricadute.\nNon creando tolleranza, dipendenza e sedazione, vengono preferiti alle benzodiazepine nella cura dei disturbi d'ansia generalizzata e nella gestione del disturbo da attacchi di panico.\nEfficacia.\nIl profilo d'efficacia dei vari farmaci SSRI in commercio \u00e8 pressoch\u00e9 equivalente e non mostrano differenze clinicamente rilevanti, se non nell'incidenza di alcuni effetti collaterali, per cui la scelta \u00e8 effettuata per lo pi\u00f9 in base alla tollerabilit\u00e0 individuale, anche se la tollerabilit\u00e0 a lungo termine tra le varie molecole \u00e8 comunque simile.\nDepressione maggiore.\nNel trattamento della depressione maggiore e dei disturbi d'ansia, il NICE (National Institute of Clinical Excellence) raccomanda l'uso di antidepressivi solo quando altri interventi di tipo psicologico e comportamentale hanno fallito nel migliorare i sintomi, abbinandoli sempre alla terapia psicologica. Generalmente la scelta del trattamento farmacologico di prima linea ricade sugli SSRI che si ritiene siano efficaci nel generare in monoterapia un miglioramento almeno parziale nel 60% circa dei casi di depressione maggiore. La loro efficacia \u00e8 direttamente proporzionale alla gravit\u00e0 dei sintomi iniziali, dato che mostrano una certa efficacia nel caso di disturbi gravi ma non forniscono benefici nel caso di depressioni di media-lieve entit\u00e0, per cui il loro uso dovrebbe essere limitato ai casi comprovati di depressione maggiore o cronica. Inoltre il loro utilizzo in bambini e soggetti giovani non \u00e8 raccomandato sia per l'aumentato rischio di suicidio sia per la scarsa efficacia in questa classe di pazienti.\nLa loro reale efficacia nel trattamento della depressione maggiore in monoterapia \u00e8 dibattuta; degli studi ritengono che fino all'82% dell'effetto antidepressivo sperimentato dagli assuntori possa essere in realt\u00e0 dovuto all'effetto placebo. Inoltre, secondo i dati ufficiali dell'FDA, solo il 43% degli studi clinici hanno dimostrato una superiorit\u00e0 degli SSRI rispetto al placebo nel trattamento della depressione maggiore. \nUna review sistematica con meta analisi del 2017, comprendente 131 studi (per un totale di oltre 27000 pazienti esaminati), sull'uso degli SSRI per il trattamento della depressione maggiore, \u00e8 giunta alla conclusione che \"\"la qualit\u00e0 degli studi che ne attesta l'efficacia \u00e8 soggetta al rischio di bias e perci\u00f2 il significato clinico pu\u00f2 non essere certo, i potenziali piccoli benefici derivanti dalla loro assunzione non sembrano bilanciare i loro effetti collaterali\".\" \nSecondo alcuni autori, l\u2019uso a lungo termine di antidepressivi pu\u00f2 portare allo sviluppo di depressione cronica; gli iniziali miglioramenti sono a volte seguiti, dopo mesi di trattamento, dalla ricomparsa di forme ansioso-depressive stavolta resistenti al trattamento farmacologico. Ci\u00f2 prende il nome di \"disforia tardiva\".\nAlcuni autori criticano l'uso degli agenti serotoninergici (come gli SSRI) come trattamento di prima linea per la depressione a causa dello scarso rapporto tra efficacia ed effetti collaterali.\nDisturbo Ossessivo Compulsivo.\nIl National Institute for Health Excellence (UK) raccomanda l'uso degli SSRI come trattamento di seconda linea del disturbo ossessivo-compulsivo di media-lieve entit\u00e0 (quando la psicoterapia ha fallito) e come trattamento di prima linea nel caso di disturbo severo. I pazienti trattati con SSRI hanno all'incirca il doppio di probabilit\u00e0 di sperimentare una riduzione dei sintomi rispetto a quelli trattati con il placebo. Dosaggi elevati di farmaco, spesso vicini ai massimali raccomandati, possono essere richiesti per il trattamento della fase acuta della patologia, che deve essere mantenuto per almeno 3 mesi prima di poterne valutare appieno l'efficacia. L'efficacia \u00e8 stata dimostrata sia nel trattamento a breve termine (6-24 settimane) che a lungo termine (52 settimane).\nAnsia generalizzata.\nIl National Institute for Health Excellence (UK) raccomanda l'uso degli SSRI per il trattamento dell'ansia generalizzata quando altri interventi di tipo psicologico si sono rivelati inefficaci nel trattare i sintomi. Dagli studi sembra emergere che gli antidepressivi sono efficaci quanto le benzodiazepine nel trattamento dell'ansia, permettendo una riduzione da modesta a moderata dei sintomi con meno effetti collaterali di sedazione e rallentamento cognitivo. Sintomi d'ansia, espressi come un senso di profonda irrequietezza interna, sono per\u00f2 un possibile effetto collaterale degli SSRI che pu\u00f2 essere confuso con la patologia trattata.\nEiaculazione precoce.\nGli SSRI sono particolarmente efficaci nel posticipare l'eiaculazione, sia nei pazienti sani (dove rappresenta uno dei pi\u00f9 comuni effetti collaterali) sia in quelli che soffrono di eiaculazione precoce. Vengono perci\u00f2 utilizzati a tale scopo nei pazienti affetti da disturbo grave quando altri approcci di tipo farmacologico e psicologico hanno fallito. Il loro effetto si pu\u00f2 manifestare gi\u00e0 dopo poche ore dall'assunzione ma tende ad aumentare con un trattamento cronico nel corso di alcune settimane. La paroxetina sembra essere il pi\u00f9 efficace in tal senso, mentre la dapoxetina \u00e8 specificatamente approvata per l'uso al bisogno.\nIn 3 ampi studi con lo scopo di evidenziare gli effetti benefici degli SSRI nel trattamento dell'eiaculazione precoce, \u00e8 stato rilevato che l'effetto ritardante sull'eiaculazione persisteva nel tempo (per oltre 6 mesi) dopo l'interruzione del farmaco su un'ampia percentuale dei pazienti trattati (oltre il 60%).\nIl meccanismo d'azione alla base di tale effetto terapeutico si ritiene essere sia centrale (per aumento diretto del tono serotoninergico) che periferico, in alcuni studi si \u00e8 infatti dimostrato che l'assunzione di SSRI provoca una diminuzione della sensibilit\u00e0 tattile della cute genitale.\nEffetti collaterali.\nNella maggioranza dei casi gli effetti collaterali sono di lieve entit\u00e0 e rientrano nell'ambito della cefalea, dei disturbi gastrointestinali (nausea e quindi calo dell'appetito), tremori, nervosismo e disfunzioni sessuali. Gli effetti collaterali pi\u00f9 comuni (sperimentati da pi\u00f9 del 10% dei pazienti) consistono in:\nSono in genere autolimitanti, cio\u00e8 tendono a presentarsi nei primi giorni di assunzione per poi diminuire nel corso delle prime settimane di trattamento. Gli effetti collaterali sulla sfera sessuale tendono invece a comparire nel corso delle prime settimane di trattamento e a persistere nel corso dell'assunzione.\nIn alcuni casi \u00e8 stato dimostrato che anche queste molecole, come i farmaci triciclici, possono dare un prolungamento dell'intervallo QT. L'assunzione di questi farmaci pu\u00f2 aumentare il rischio di fratture ossee, di sanguinamento e di disturbi della coagulazione. Sono stati segnalati inoltre casi di disturbi del movimento (tremori, diminuzione della coordinazione motoria) ed alcuni rari casi di discinesia tardiva.\nGeneralmente l'assunzione di questi farmaci (in particolare della fluoxetina) \u00e8 fortemente sconsigliata in gravidanza e allattamento; nel caso sia necessario proseguire la terapia anche in questa fase, la scelta ricade di norma su altre molecole. In ogni caso deve sempre essere fatta, dallo psichiatra in collaborazione con la paziente, una attenta valutazione del rapporto rischio/beneficio nell'utilizzo in gravidanza di questi farmaci.\nDisfunzioni sessuali e ottundimento emotivo.\nAccade molto comunemente che chi assume antidepressivi SSRI (e anche SNRI) lamenti effetti collaterali sulla sfera sessuale, che si configurano in disfunzione erettile nell'uomo e difficolt\u00e0 nella lubrificazione nella donna, incapacit\u00e0 di raggiungere l'orgasmo, calo della libido e pi\u00f9 raramente diminuzione della sensibilit\u00e0 genitale.\nLa percentuale di persone che sperimenta questo tipo di effetti collaterali varia molto in base agli studi: i primi ne stimavano una prevalenza attorno al 8-14% (ma ci\u00f2 si \u00e8 rivelato un dato sottostimato perch\u00e9 i pazienti non erano propensi a riportare tali effetti) mentre le attuali indagini post-marketing portano tale percentuale al 60-70%. Alcuni studi arrivano ad una prevalenza del 100%.\nSecondo i risultati di una recente indagine, il 70% delle donne lamenta una significativa diminuzione della libido e il 40% una totale perdita dell\u2019iniziativa sessuale che nel 60% dei casi ha condotto a difficolt\u00e0 relazionali. Percentuali simili sono state rilevate anche negli uomini. \nUno studio del 2009 condotto da un team di ricercatori dell'universit\u00e0 di Oxford ha trovato che gli SSRI causano nella maggior parte dei pazienti trattati ottundimento emotivo, espresso come apatia e una minore capacit\u00e0 di provare empatia ed emozioni positive. A causa di ci\u00f2 alcuni pazienti hanno sviluppato ideazioni suicidarie ed uno \u00e8 arrivato ad infliggersi autolesionismo nella speranza di provare \"emozioni\". In questo studio \u00e8 risultato che i pazienti erano in grado di distinguere tra i deficit emozionali causati dal trattamento e quelli dovuti alla loro patologia depressiva. In un altro studio pubblicato nel 2014 si \u00e8 evidenziato come gli SSRI (ed anche i TCA anche se in misura minore) abbiano un impatto negativo significativo sui sentimenti di \"amore\" e \"attaccamento\" verso la partner, in particolare negli uomini.\nLe disfunzioni sessuali e l'ottundimento emotivo sono un sintomo tipico anche di molte patologie ansioso-depressive: i sintomi tipici riguardano soprattutto il calo del desiderio e la disfunzione erettile, ma non la difficolt\u00e0 a raggiungere l'orgasmo e l'anestesia genitale, che sembrano invece essere peculiare caratteristica degli antidepressivi serotoninergici.\nPu\u00f2 accadere che alcuni effetti collaterali, in particolare le disfunzioni sessuali, persistano per un tempo indefinito (forse irreversibilmente) dopo la sospensione del trattamento, generando la Disfunzione Post-SSRI.\nSindrome da sospensione.\nIn concomitanza con la sospensione dell'assunzione di un SSRI, per cessazione della terapia o passaggio ad altro farmaco, sono stati riscontrati nei pazienti diversi sintomi quali vertigini, astenia, sensazione di scossa alla testa (brain-zaps), sintomi simil influenzali ma anche sintomi che ricalcano la malattia trattata, quali ansia, agitazione, insonnia. Si tratta della sindrome da astinenza da antidepressivi. Tali sintomi sono di norma lievi e autolimitanti e possono essere ridotti con una sospensione graduale del farmaco. Tendono generalmente a risolversi nel giro di qualche settimana e possono essere ridotti diminuendo gradualmente la dose di farmaco.\nL\u2019SSRI che pi\u00f9 \u00e8 incline a dare sindromi da sospensioni \u00e8 la paroxetina. In alcuni rari casi i sintomi da sospensione si sono protratti per oltre un anno dopo la sospensione del farmaco.\nRischio di suicidio.\nBambini ed adolescenti.\nMeta analisi di studi clinici randomizzati hanno dimostrato che l'uso di antidepressivi SSRI \u00e8 collegato ad un aumentato rischio di ideazioni suicidarie in bambini ed adolescenti; in particolare una revisione di studi clinici condotta nel 2004 dalla FDA ha trovato un aumento del rischio di \"possibili ideazioni suicidarie e comportamento suicidario\" dell'80% e di agitazione e comportamenti ostili del 130% in particolare nei primi mesi di trattamento.\nAdulti.\nNegli adulti sopra i 25 anni non sembrano esserci evidenze di un aumentato rischio di comportamenti ed ideazioni suicidarie legate all'uso di SSRI. L'attenta valutazione e il continuo controllo del paziente da parte dello specialista sono per\u00f2 consigliati.\nGravidanza e allattamento.\nL'uso di SSRI in gravidanza \u00e8 associato ad un aumento del tasso di aborti spontanei del 70% e ad un generale aumento della possibilit\u00e0 di parto pre termine. Una analisi sistematica di studi ha evidenziato come l'assunzione di SSRI in gravidanza porti ad un aumento del rischio di malformazioni del feto comprese tra il 3% ed il 24%, mentre non ha trovato evidenze di un aumento del rischio di difetti cardiovascolari. \nRaramente i neonati la cui madre ha assunto un SSRI specie negli ultimi mesi di gravidanza, possono soffrire di Ipertensione Polmonare Persistente, una sindrome che causa un anomalo aumento della pressione sanguigna nei vasi polmonari del neonato con conseguente diminuzione dell'efficienza di ossigenazione. Questa condizione \u00e8 associata con un aumento del 25% dei casi di deficit neurologico a lungo termine.\nI neonati di madri che assumevano SSRI nel corso della gravidanza possono soffrire di una forma di sindrome di astinenza che consiste in una serie di sintomi neurologici, gastrointestinali, respiratori ed endocrini che tendono a risolversi autonomamente nel giro di qualche giorno. \nSecondo una review di studi del 2015 ci sono indicazioni di come l'esposizione del feto ad un SSRI possa portare ad un aumentato rischio di autismo mentre uno studio del 2016 indica che possa predisporre a forme di depressione negli adolescenti. Altri studi hanno messo in evidenza anomalie nello sviluppo cerebrale dei neonati le cui madri avevano assunto SSRI. Studi su animali hanno trovato che l'esposizione prenatale ad un SSRI altera il comportamento sessuale nella prole, tuttavia non \u00e8 noto se tali risultati possono essere traslati all'uomo. \nL'attuale letteratura medica considera alcuni SSRI, come sertralina e paroxetina, sicuri durante l'allattamento.\nDiabete.\nLa somministrazione di un SSRI pu\u00f2 influenzare il controllo glicemico. L'aumento del tono serotoninergico indotto dall'antidepressivo, infatti, sembrerebbe aumentare la secrezione e la sensibilit\u00e0 all'insulina. Con fluoxetina si \u00e8 osservata ipoglicemia durante la terapia e iperglicemia alla sospensione del trattamento. Il dosaggio dei farmaci antidiabetici (ipoglicemizzanti orali e insulina) potrebbe, quindi, richiedere un aggiustamento.\nIponatriemia.\nGli SSRI possono indurre iponatriemia (valore medio di 120 mmoli/L) con un aumento del rischio di 3,5 volte. Nella maggior parte dei pazienti tale effetto si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatriemia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazioni e, pi\u00f9 raramente, con aggressivit\u00e0, disturbi della personalit\u00e0 e depersonalizzazione. La comparsa di sintomi neuropsichiatrici durante il primo mese di trattamento deve di conseguenza suggerire la misurazione degli elettroliti serici.\nProlungamento dell'intervallo QTc.\nPoich\u00e9 il citalopram pu\u00f2 prolungare l'intervallo QTc, si raccomanda cautela in caso di pazienti con prolungamento congenito dell'intervallo QTc oppure in caso di associazioni farmacologiche con farmaci noti per prolungare l'intervallo QTc. L'associazione degli antidepressivi con antipsicotici aumenta il rischio di prolungamento dell'intervallo QTc.\nOsteoporosi.\nDurante l'assunzione di SSRI si \u00e8 osservato un aumento del rischio di fratture (50% circa di rischio in pi\u00f9 nel corso di 10 anni) sia in pazienti psichiatrici che non, e che ci\u00f2 era dovuto ad una diminuzione della densit\u00e0 ossea. Dato l'incremento delle prescrizioni anche in donne post-menopausa per la cura delle vampate di calore, si richiede un particolare monitoraggio specie in questa classe di pazienti per l'aumentata incidenza di osteoporosi (circa 30% nell'arco di 10 anni).\nAltri effetti collaterali sospetti.\nSecondo una meta-analisi di studi, condotta da un team della Mc Master University, pubblicata sulla rivista \"Psychotherapy and Psychosomatics\" nel 2017, l'assunzione di antidepressivi SSRI \u00e8 associata ad un incremento della probabilit\u00e0 di morte per qualsiasi causa del 33% nella popolazione senza precedenti fattori di rischio (come patologie cardiovascolari o metaboliche). Tuttavia nei soggetti con tali fattori di rischio, l'aumento della probabilit\u00e0 di morte non \u00e8 significativo. Ci\u00f2 si crede sia dovuto tra l'altro alla capacit\u00e0 di questi farmaci di influenzare la viscosit\u00e0 ematica che, mentre nei soggetti con patologie cardiovascolari pu\u00f2 avere un effetto benefico, in quelli sani pu\u00f2 essere dannoso. Un altro studio indicherebbe che l'uso di antidepressivi serotoninergici \u00e8 legato ad un maggiore rischio di valvulopatie, probabilmente a causa della stimolazione del recettore 5HT2B.\nNegli ultimi anni si \u00e8 aperto un dibattito circa la possibile incidenza della somministrazione di antidepressivi sul rischio di sviluppare demenza.\nElenco di SSRI.\nLe sei principali molecole appartenenti alla categoria dei farmaci SSRI sono: \nPossono essere prescritti sia dagli specialisti che dai medici di medicina generale e sono tutti totalmente rimborsati dal SSN, anche ci\u00f2 ne spiega la loro elevata diffusione e la prolungata assunzione. Capita spesso che chi comincia un trattamento con antidepressivo lo porti avanti anche per anni nell'ottica di una terapia di mantenimento o di prevenzione delle ricadute; secondo delle ricerche, negli USA il 60% delle persone che inizia un trattamento antidepressivo lo continua per almeno 2 anni, il 14% per 10 anni."}
{"id": "893052", "revid": "155817", "url": "https://it.wikipedia.org/wiki?curid=893052", "title": "Roberto Romanini", "text": "Titoli.\nHa partecipato inoltre ad altri tre campionati mondiali, nel 1993, nel 1994 e nel 1995 arrivando in questi ultimi due terzo.\nAttualmente (2020) \u00e8 allenatore della squadra agonistica della Societ\u00e0 Canottieri Esperia-Torino e consigliere federale della FIC."}
{"id": "893053", "revid": "174925", "url": "https://it.wikipedia.org/wiki?curid=893053", "title": "Techno thrash metal", "text": ""}
{"id": "893057", "revid": "986213", "url": "https://it.wikipedia.org/wiki?curid=893057", "title": "Sophie Chotek von Chotkowa", "text": "Il loro assassinio viene considerato il pretesto per l'inizio della prima guerra mondiale. Le fu concesso il titolo di duchessa di Hohenberg col titolo di \"Sua altezza\" nel 1909.\nBiografia.\nInfanzia.\nSophie nacque a Stoccarda da un'antica famiglia aristocratica di origine boema. Era la quartogenita del diplomatico conte Bohuslaw Chotek von Chotkow und Wognin e di sua moglie, la contessa Wilhelmine Kinsky von Wchinitz und Tettau.\nDa giovane, Sophie divenne dama di compagnia dell'arciduchessa Isabella, duchessa di Teschen, moglie dell'arciduca Federico, duca di Teschen, capo del ramo cadetto boemo dell'Impero austro-ungarico.\nRelazione con Francesco Ferdinando.\nNon \u00e8 noto con sicurezza dove Sophie abbia incontrato per la prima volta l'arciduca Francesco Ferdinando, erede al trono austro-ungarico, sebbene molte fonti indichino che l'incontro sarebbe avvenuto durante un ballo a Praga, forse nel 1894. Sophie e Francesco Ferdinando tennero segreta la loro relazione per diversi anni. Quando Francesco Ferdinando inizi\u00f2 a fare regolari visite nella casa dell'arciduca Federico d'Asburgo-Teschen, divenne di dominio pubblico che era innamorato della figlia di lui, Marie Christine. Quando per\u00f2 la relazione venne scoperta dall'arciduchessa Isabella, scoppi\u00f2 uno scandalo pubblico.\nL'imperatore Francesco Giuseppe chiar\u00ec subito al principe Francesco Ferdinando che non avrebbe mai potuto sposare Sophie. Per essere una candidata ufficiale per entrare a far parte della famiglia imperiale, ella avrebbe dovuto appartenere ad una delle famiglie regnanti in Europa o almeno ad una delle precedenti dinastie regnanti. La famiglia Chotek non apparteneva a nessuna di queste categorie, sebbene vantasse tra i suoi antenati alcune principesse del Baden, Hohenzollern-Hechingen e Liechtenstein.\nFrancesco Ferdinando replic\u00f2 che in quel caso non avrebbe mai sposato nessun'altra candidata. Guglielmo II di Germania, lo zar Nicola II di Russia ed il papa Leone XIII furono coinvolti per intercedere in favore del volere imperiale affinch\u00e9 il contrasto tra Francesco Giuseppe e Francesco Ferdinando non minasse la stabilit\u00e0 della Corona imperiale.\nMatrimonio.\nNel 1899, l'imperatore Francesco Giuseppe accondiscese affinch\u00e9 Francesco Ferdinando potesse sposarsi tramite un matrimonio morganatico. Francesco Ferdinando poteva cos\u00ec sposare Sophie, ma venne stipulato che i suoi discendenti non avrebbero potuto in alcun modo ascendere al trono imperiale. Inoltre, Sophie non avrebbe potuto condividere il rango, il titolo e i privilegi di suo marito.\nSophie e Francesco Ferdinando si sposarono il 1\u00ba luglio 1900 a Reichstadt (l'attuale Z\u00e1kupy) in Boemia. L'imperatore Francesco Giuseppe non presenzi\u00f2 alle nozze e non venne permesso di essere presenti alla cerimonia a nessuno dei fratelli di Francesco Ferdinando.\nDopo il matrimonio, a Sophie venne concesso il titolo di \"Principessa di Hohenberg\" (F\u00fcrstin von Hohenberg). Nel 1909 ottenne il titolo di \"Duchessa di Hohenberg\" (Herzogin von Hohenberg) che sollev\u00f2 notevolmente il suo status, tenendola tuttavia al di sotto di tutte le arciduchesse della famiglia imperiale.\nLe voci secondo le quali, all'epoca dell'assassinio nel 1914, Sophie fosse in attesa di un quinto figlio, non sono affatto corroborate.\nDiscendenza.\nSophie e Francesco Ferdinando d'Austria ebbero quattro figli:"}
{"id": "893065", "revid": "1728", "url": "https://it.wikipedia.org/wiki?curid=893065", "title": "Fiore (disambigua)", "text": ""}
{"id": "893066", "revid": "1632387", "url": "https://it.wikipedia.org/wiki?curid=893066", "title": "Kayser", "text": "I Kayser sono un gruppo thrash metal svedese nato nel giugno 2004 quando Spice (ex-Spiritual Beggars), Mattias Svensson, Bob Ruben e Fredrik Fennander decisero di unire le forze, loro descrivono il loro suond come un mix tra Black Sabbath, Megadeth e Slayer.\nStoria.\nDopo aver firmato per la Scarlet Records, nel gennaio 2005 il gruppo entra nei Caesar Studios (Soilwork, The Defaced e altri) per registrare il primo LP Kaiserhof che verr\u00e0 pubblicato in giugno, in autunno per\u00f2 Finnander lascia i Kayser e viene sostituito da Jokke Peterson.\nNel febbraio 2006 entrano nuovamente nei Caesar Studios studio per registrare il secondo album dal titolo Frame The World...Hang It On The Wall con il produttore Richard Larsson, pubblicato il 16 ottobre 2006.\nIl 4 luglio esce un EP intitolato The Good Citizen contenente 3 nuove canzoni: 2 destinate a comparire anche nel secondo LP (\"Lost in the Mud\" e \"Fall\") e una registrata appositamente per l'EP dal titolo \"Propaganda\", in pi\u00f9 comparivano anche \"Good Citizen\" l'unico singolo estratto dal primo album con relativo video.\nAd agosto Ewil Sandin entra nella band in sostituzione di Anders Wenander."}
{"id": "893067", "revid": "2124234", "url": "https://it.wikipedia.org/wiki?curid=893067", "title": "TeleRadioErre", "text": "TeleRadioErre \u00e8 stata una emittente televisiva di Foggia (dove ha avuto sede per la quasi totalit\u00e0 della sua storia) e Carapelle, dapprima in onda sui canali 41 e 59 e, con l'avvento del digitale terrestre, su LCN 88.\nStoria.\nTeleradioerre, nata nel 1977, \u00e8 una tra le pi\u00f9 antiche emittenti televisive foggiane. Sorta da una radio, alla quale aveva dato vita, con alcuni soci, Renato Forlani (la \u201cerre\u201d della testata viene proprio dall'iniziale del nome del fondatore), Teleradioerre, che trasmetteva dall'undicesimo piano del Palazzo Nadir di Viale Di Vittorio 64 a Foggia, ebbe come primo direttore responsabile Salvatore De Angelis e come tecnici, tra gli operatori, Mario Loprieno, Nicola Tizzani e Nicola Nardella con compito anche di regia, ossatura della nascente emittente.\nTra i redattori dei suoi primi anni di vita si ricorda l'ex Preside del Liceo \u201cLanza\u201d Davide Leccese. Nel corso degli anni sono comunque stati molti i giornalisti che hanno avuto a Teleradioerre momenti importanti del loro lavoro o della loro formazione. Tra gli altri Antonio Blasotta, Gino Caserta, Enzo Ciampi, Enrico Ciccarelli, Micky De Finis, Sergio De Nicola, Tonia Pasquariello, Daniela Eronia, Claudio Gabaldi, Anna Langone, Massimo Marsico, Patrizio Mannu, Duilio Paiano, Piero Russo, Filippo Santigliano. Fra i molti tecnici che hanno lavorato per Teleradioerre meritano la citazione Carlo De Nittis e Rocco Langone, attualmente in forza alla RAI, nonch\u00e9 il regista Lucio Di Gianni, attualmente in Mediaset. Fra i lettori del notiziario dell'emittente hanno avuto particolare notoriet\u00e0 Anna Raimo e Renato Tonti. Nella redazione di Teleradioerre sono transitati giornalisti come Vincenzo D'Errico, Michele Carelli, Marzia Campagna, Tatiana Bellizzi, tommi Guerriere, Giacinto Pinto, , Elena Nigro.. La redazione sportiva \u00e8 stata seguita da Antonio Di Donna, Rino Palmieri e Lino Zingarelli, Lello Scarano.\nGli studi dell'emittente si sono successivamente trasferiti prima a Viale Di Vittorio 88 e poi alla sede di Corso del Mezzogiorno, poi in via San Severo e successivamente con una cessione di ramo d'azienda in Villaggio Artigiani.\nIn quasi venticinque anni di vita Teleradioerre ha prodotto un'infinit\u00e0 di programmi: si citano qui alla rinfusa \u201cAsso tira sette\u201d, pionieristico tentativo di gioco a premi condotto da Franco Rosi (1978); il ciclo della \u201cPassatella\u201d condotto da Lello Scarano (1983-1985); \u201cEditing\u201d, primo esempio di periodico di informazione televisiva locale (1984); il dibattito in diretta (ribaltato anche da Radio Radicale) con Marco Pannella (1985); autentico fenomeno di costume al tempo di Zemanlandia (1992-1993). Nel 1992 la mancata assegnazione della concessione all'emittente (decisione successivamente corretta) diede origine alla diretta-fiume (60 ore circa) \u201cTeleradioerre non pu\u00f2 morire\u201d, condotta da Germana d'Alessandro e Piero Paciello, nel corso della quale si registr\u00f2 un significativo coinvolgimento dell'opinione pubblica cittadina.\nNel 1993 l'emittente raggiunse l'attuale assetto societario: tra le pi\u00f9 significative produzioni di questo periodo \u201cGiornali e caff\u00e8\u201d, lettura commentata dei giornali del mattino ideata da Geppe Inserra; \u201cPer chi suona la campana\u201d, ciclo di trasmissioni in diretta da diversi luoghi della citt\u00e0 dedicate ai referendum del 1995; \u201cGiorno per giorno\u201d contenitore mattutino condotto da Anna Pecchioli; \u201cIn attesa\u201d, trasmissione di Rossella Palmieri sui temi della gravidanza e del parto; \u201cFurbi et orbi\u201d, programma di incontri con esponenti politici curato da Micky De Finis; il ciclo delle trasmissioni sportive del venerd\u00ec, di cui \u201cTotem\u201d. Sono di quel periodo anche i programmi La superschedina del weekend (gioco a premi in diretta con telefonate da parte dei telespettatori) e il format Sposatissimi (storie di matrimonio di giovani coppie). Entrambi i programmi erano condotti da Maurizio Miazga e Francesca Catacchio. La stagione televisiva 2007/2008 ha visto la prosecuzione di trasmissioni rodate, come il contenitore pomeridiano \u201cCasa mia\u201d, condotto da Tony Di Corcia , Nadia Tortorelli e poi Daniela Vitarelli, l'editoriale settimanale \u201cVenti ed Eventi\u201d, curato da Micky De Finis. Altre produzioni sono state TRE x 3, la trasmissione quotidiana curata da Vincenzo D'Errico e dedicata all'approfondimento del fatto del giorno ed ora Focus condotta da Saverio Serlenga.\nDal 20 luglio 2018 la storica emittente foggiana si trasferisce in Via Montebello a Carapelle divenendo patrimonio televisivo della stessa.\nA distanza di poco tempo dallo spostamento degli studi nel piccolo centro del Basso Tavoliere, l'emittente chiude, seppur manchi ancora l'ufficialit\u00e0."}
{"id": "893071", "revid": "729019", "url": "https://it.wikipedia.org/wiki?curid=893071", "title": "Giscone", "text": "Comandante nella prima guerra punica, partecip\u00f2 alle trattative di pace (241 a.C.) e diresse l'evacuazione delle truppe mercenarie cartaginesi dalla Sicilia, riportandole in Africa. Poi venne inviato a trattare con le truppe ammutinate, ma fu da queste catturato e ucciso. Le cause della sua morte si inseriscono nel quadro pi\u00f9 ampio della cosiddetta rivolta dei mercenari."}
{"id": "893073", "revid": "110157", "url": "https://it.wikipedia.org/wiki?curid=893073", "title": "Instituto Nacional de Estad\u00edstica y Censos", "text": "L'Instituto Nacional de Estad\u00edstica y Censos (\"Istituto Nazionale di Statistica e Censimenti\"), INDEC, \u00e8 l'agenzia governativa argentina incaricata della raccolta ed elaborazione statistica. Analizza inoltre indicatori economici e sociali quali il tasso di inflazione, l'indice dei prezzi al consumo, l'indice di disoccupazione ed altri.\nL'istituto \u00e8 alle dipendenze del Segretariato della Programmazione Economica e Regionale (\"Secretar\u00eda de Programaci\u00f3n Econ\u00f3mica y Regional\") del Ministero dell'Economia e Produzione (\"Ministerio de Econom\u00eda y Producci\u00f3n\", MECON).\nFunzioni.\nL'INDEC coordina il Sistema Statistico Nazionale (\"Sistema Estad\u00edstico Nacional\", SEN), secondo il principio della centralizzazione legislativa e della decentralizzazione esecutiva. Nel SEN opera a stretto contatto con i servizi nazionali, provinciali e locali; in ogni provincia esiste un ufficio denominato Direzione Statistica (\"Direcci\u00f3n de Estad\u00edstica\"), alle dipendenze del governo locale, che raccoglie ed analizza le informazioni.\nIn Argentina i censimenti nazionali sono eseguiti ufficialmente ogni 10 anni; l'ultimo \u00e8 stato effettuato nel 2001. Nel periodo intermedio i dati vengono comunque mantenuti aggiornati per mezzo di indagini a campione (Indagine Permanente Interna, \"Encuesta Permanente de Hogares\") e diffusi ufficialmente ogni sei mesi.\nOrganizzazione.\nNel 2004 risultavano effettivi nell'INDEC 1065 funzionari:\nDi questi, 369 hanno un titolo di studio universitario, in molti casi anche con corsi post-laurea.\nLe aree di competenza dei 369 funzionari laureati sono distribuite in:\nStoria.\nNel 1894 fu istituita la Direzione Generale di Statistica (\"Direcci\u00f3n General de Estad\u00edstica\") come divisione del Ministero delle Finanze. Cinquant'anni dopo, nel 1944, fu creato il Consiglio Nazionale di Statistica e Censimento (\"Consejo Nacional de Estad\u00edstica y Censos\") alle dipendenze sia del Ministero degli Interni che dell'Ufficio di Presidenza. L'INDEC fu infine istituito nel 1968 con la legge 17622 ed i decreti 3110/70 e 1831/93."}
{"id": "893078", "revid": "102212069", "url": "https://it.wikipedia.org/wiki?curid=893078", "title": "Giscone (figlio di Annone)", "text": "Giscone era figlio di Annone I il Grande, precedente monarca di Cartagine. Dopo la battaglia del Crimiso (339 a.C. circa), pose fine alla guerra del suo popolo contro Timoleonte."}
{"id": "893079", "revid": "1666804", "url": "https://it.wikipedia.org/wiki?curid=893079", "title": "Gaio Memmio", "text": "Biografia.\nOrigini.\nNato nella gens Memmia, di origine plebea, suo padre fu il \"triumvir monetalis\" del 109 a.C. e suo zio fu il famoso Gaio Memmio soprannominato \"Mordax\", ucciso da Glaucia e Saturnino nel 100 a.C.; Sua sorella Memmia fu la moglie di Gaio Scribonio Curione. Spos\u00f2 Fausta, figlia del dittatore Silla, ma il matrimonio dur\u00f2 poco per le continue infedelt\u00e0 della donna; dopo il divorzio nel 55 a.C. Fausta si rispos\u00f2 in seguito con Tito Annio Milone. Ebbe un figlio omonimo.\nCarriera politica.\nDa pretore nel 58 a.C., attacc\u00f2 insieme a Lucio Domizio Enobarbo, pretore assieme a lui, gli \"acta\" del consolato di Cesare. Tent\u00f2 inoltre di perseguire Publio Vatinio, che nell'anno precedente aveva promulgato la l\"ex Vatinia\", violando la \"lex Iunia Licinia\", la quale stabiliva che la \"rogatio\" dovesse essere promulgata almeno tre giorni di mercato prima che una legge fosse proposta ai \"comitia\". Nel 57 a.C. fu propretore in Bitinia, accompagnato dai poeti Cinna e Catullo; questi critic\u00f2 fortemente questa avventura, la cui sola nota positiva fu la visita alla tomba del fratello, che si trovava nel loro tragitto.\nNel 54 a.C., con il supporto di Cesare e il favore di Pompeo, Memmio si candid\u00f2 al consolato in coppia con Gneo Domizio Calvino e, insieme a questi e ai due consoli in carica, Appio Claudio (fratello di Clodio) e Domizio Enobarbo (che era stato pretore con lui nel 58), stipul\u00f2 un accordo: questo accordo (\"pactio\") prevedeva che se Domizio Calvino e Memmio fossero stati eletti consoli grazie all'intervento di Appio e di Enobarbo, avrebbero dovuto pagare dieci milioni di sesterzi alla prima centuria votante nei comizi e procurare ai consoli quattromila (o quarantamila) sesterzi, o altrimenti tre auguri che giurassero di essere stati presenti all'approvazione di una \"lex curiata\" di quell'anno (una legge che legittimava ulteriormente le azioni e la validit\u00e0 delle magistrature) e due ex-consoli che giurassero di essere stati presenti durante la redazione di un decreto senatorio sulle dotazioni per le province consolari, quando nessuno dei due atti erano stati intrapresi (i due consoli si vedevano impossibilitati a ottenere il governo di una provincia proconsolare senza l'approvazione di una \"lex curiata\" e senza un decreto di quel tipo). Questo complotto inizi\u00f2 inoltre a far circolare cos\u00ec tanto denaro per la corruzione che il tasso d'interesse dei prestiti raddoppi\u00f2.\nIn quegli ultimi anni, a causa dei tumulti provocati dalle bande di Clodio e di Milone, le elezioni venivano spesso posticipate. Nei primi giorni non comiziali di Agosto, Memmio denunci\u00f2 pubblicamente in Senato il complotto ordito con Domizio Calvino, cancellando i nomi sotto sollecitazione di Pompeo, e questa azione gli cost\u00f2 di colpo tutta la sua popolarit\u00e0, al punto che fin\u00ec in disgrazia. Le motivazioni sulle ragioni per cui Memmio denunci\u00f2 questo complotto, di cui lui stesso faceva parte, sono tutt'ora dibattute; alcuni suppongono che avesse litigato coi consoli, altri che invece sperasse di emergere con una reputazione rinnovata di uomo retto e molto probabilmente, come Cicerone stesso suggerisce, era nell'interesse di Memmio che le elezioni fossero posticipate, in modo tale che Cesare potesse tornare e supportare la sua candidatura. Subito dopo la rivelazione in pubblico del complotto, il Senato, su consiglio di Catone, pretore in quell'anno, propose di processare tutti e quattro i candidati al consolato del 53 a.C. per corruzione tramite un processo privo di accusatori, ma il decreto del senato al riguardo fu osteggiato da alcuni giudici, che si appellarono ai tribuni della plebe. Allora il Senato, dopo aver deciso il 9 agosto di posticipare le elezioni (che si sarebbero dovute tenere mesi prima), fece proporre ufficialmente questo processo come \"lex\" \"de tacito iudicio\" ai comizi da un magistrato, ma il tribuno della plebe Aulo Terenzio Varrone Murena pose il veto. Perci\u00f2, abbandonata ogni speranza di un processo privato, i candidati furono accusati pubblicamente in processi pubblici. Un parente di Memmio, tribuno della plebe quell'anno, cerc\u00f2 di far condannare Domizio Calvino per salvare da alcune accuse Memmio stesso, ma questi fu accusato poco dopo da Quinto Acuzio; furono accusati anche Marco Valerio Messalla Rufo da Quinto Pompeo e Marco Emilio Scauro da Lucio Giulio Cesare.\nDomizio Calvino e Messalla riuscirono ad essere eletti consoli per i 53, ma avrebbero cominciato ad esercitare la loro magistratura solo a partire da luglio, a causa dei disordini nell'Urbe. Con la \"lex Pompeia de ambitu\" del 52 a.C. promulgata da Pompeo in qualit\u00e0 di \"consul sine collega\", Memmio, come anche Scauro, si ritrovarono penalmente perseguibili in modo inevitabile, con ben poche speranze di ritorno in patria. Una disposizione della legge garantiva per\u00f2 l'impunit\u00e0 qualora un reo fosse stato in grado di trovare un colpevole di corruzione, cosa che Memmio cerc\u00f2 di sfruttare accusando Metello Scipione; l'accusa non and\u00f2 a buon fine poich\u00e9 Metello Scipione era il suocero di Pompeo, il quale si disper\u00f2 all'idea di dover condannare un parente.\nEsilio.\nL'unica scelta rimanente per Memmio fu quella di fuggire in esilio ad Atene. Cicerone si rec\u00f2 ad Atene di passaggio per raggiungere la Cilicia, ma nei suoi dodici giorni di soggiorno nella citt\u00e0 non ebbe modo di incontrare e Memmio, perch\u00e9 era partito per un viaggio a Mitilene, per cui Cicerone gli scrisse la lettera \"Ad Familiares\" XIII,1, da cui apprendiamo di un suo progetto di demolizione della casa di Epicuro nel demo di Melite per costruirsi una sua dimora pi\u00f9 sfarzosa. Il capo della scuola epicurea chiese ad Attico di pregare a Memmio, intercedendo per Cicerone, di non demolire la casa, considerata sacra, dell'antico filosofo, ma Memmio non ascolt\u00f2 (probabilmente a questo episodio \u00e8 dovuto il fatto che Lucrezio nomini Gaio Memmio nel suo poema solo in due occasioni, nonostante ne fosse il dedicatario). Gaio Scribonio Curione, figlio della sorella di Memmio, ricopr\u00ec il tribunato della plebe nel 50 a.C. e fece inizialmente sperare Memmio in un ritorno in patria, ma con l'aumento della tensione tra il Senato e Cesare la questione pass\u00f2 in secondo piano e venne anzi probabilmente osteggiata dagli ottimati. Non si sa di un suo eventuale parteggiamento o di una partecipazione alla guerra civile, ma nel 46 a.C., anno della pubblicazione del \"Brutus\", era gi\u00e0 morto.\nAttivit\u00e0 culturali.\nCicerone nel \"Brutus\" lo descrive come un coltissimo intellettuale molto amante della letteratura greca e sappiamo da altre fonti che fu poeta egli stesso. Voltaire immagina che siano state scritte da Gaio Memmio subito dopo il suicidio di Lucrezio le sue \"Lettere di Memmio a Cicerone\" (1771)."}
{"id": "893086", "revid": "228587", "url": "https://it.wikipedia.org/wiki?curid=893086", "title": "Ferretti", "text": ""}
{"id": "893087", "revid": "2181294", "url": "https://it.wikipedia.org/wiki?curid=893087", "title": "Brian Yuzna", "text": " Tra i suoi film pi\u00f9 significativi possiamo ricordare: \"Society - The Horror\", \"Re-Animator 2\", \"The Dentist\", il suo seguito \"The Dentist 2\" e \"Necronomicon\".\nBiografia.\nBrian Yuzna incomincia la sua carriera con il teatro. La sua originalit\u00e0 e versatilit\u00e0 gli permette di arrivare subito a Los Angeles ma mantenendosi ancora lontano da Hollywood. Da qui Yuzna, continua a lavorare come sceneggiatore e produttore, anche per la Disney in \"Tesoro, mi si sono ristretti i ragazzi\".\nEsordisce nel 1986 accanto al regista Stuart Gordon (con il quale collaborer\u00e0 e produrr\u00e0 parecchie pellicole) nel film \"From Beyond - Terrore dall'ignoto\". Deve aspettare fino al 1989 per dirigere un film vero e proprio: \"Society - The Horror\". Ora \u00e8 considerato uno dei pi\u00f9 importanti registi horror di Hollywood.\nNel suo curriculum vitae troviamo anche due apparizioni come attore nei film \"The dentist\" e \"Necronomicon (film)\".\nVita privata.\nBrian Yuzna \u00e8 sposato con l'attrice Cathy Yuzna dalla quale ha avuto 4 figli anch'essi attori: Zoe Yuzna, Conan Yuzna, Noah Yuzna e Logan Yuzna. In molti film Yuzna, ha utilizzato come comparse moglie e figli.\nPremi.\nBrian Yuzna ha collezionato numerosi premi. Precisamente sono 8 premi vinti e 9 nomination:"}
{"id": "893095", "revid": "838137", "url": "https://it.wikipedia.org/wiki?curid=893095", "title": "Football Club Messina Peloro 2004-2005", "text": "Questa voce raccoglie le informazioni riguardanti il Football Club Messina Peloro nelle competizioni ufficiali della stagione 2004-2005.\nStagione.\nDopo aver conquistato la promozione nella massima serie, il Messina calcio si presenta all'inizio della nuova stagione con una squadra composta da molti degli artefici della promozione, tra cui Alessandro Parisi, Arturo Di Napoli, Marco Storari e Salvatore Aronica. I nuovi acquisti sono Riccardo Zampagna, il giapponese Atsushi Yanagisawa, il brasiliano Rafael Pereira da Silva, Massimo Donati, in prestito dal Milan, Marco Zanchi in prestito dalla Juventus, Nicola Amoruso, il serbo Ivica Iliev e il greco Dimitrios Eleftheropoulos. Per quanto riguarda le cessioni registriamo i seguenti movimenti: il francese Landry Bonnefoi, e il paraguaiano, Tom\u00e1s Andr\u00e9s Gaet\u00e1n Guzm\u00e1n ritornano per fine prestito alla Juventus, il fiorentino Niccol\u00f2 Guzzo torna per fine prestito al Como, Roberto Carlos Sosa torna per fine prestito all'Udinese, Nicola Princivalli viene riscattato dalla alle buste, Igor Zaniolo,prestito, e Manuel Coppola, compropriet\u00e0, vengono ceduti alla Salernitana, per Emilio Docente viene rinnovata la compropriet\u00e0 con il , mentre con Sergio Campolo viene rescisso il contratto. I tifosi sottoscrivono oltre 25.000 abbonamenti. ll ritiro, che inizia il 21 luglio 2004 fino al 10 agosto 2004, si svolge a Roccaporena di Cascia (SI). A fine mercato il Messina acquista l'attaccante Nicola Amoruso svincolato, mentre cede con la formula del prestito l'attaccante Davide Arig\u00f2 alla , il difensore Jacopo Stazzi, in prestito, i centrocampisti Luigi Lavecchia, in prestito, e Andrea Gentile, in prestito all', i giovani Vasco Morelli, Raffaele Gambuzza e Daniele Ancione all'Igea Virtus, tutti con la formula del prestito.\nIl Messina inizia il campionato in trasferta, con uno zero a zero, contro il . La prima vittoria giunge alla seconda giornata, quando la squadra batte per 4-3 la Roma al San Filippo con gol di Alessandro Parisi, Salvatore Sullo, Domenico Giamp\u00e0 e Riccardo Zampagna, poi alla terza giornata il Milan campione d'Italia per 2-1 a San Siro, con gol iniziale di Giuseppe Pancaro, per i rossoneri e reti di Domenico Giamp\u00e0 e Riccardo Zampagna per i giallorossi siciliani. Alla fine della 5\u00aa giornata il Messina \u00e8 secondo, due punti dietro alla Juventus capolista. Il turno seguente vede di fronte proprio Juventus e Messina al Delle Alpi e si conclude con la vittoria dei bianconeri per 2-1. A fine del girone di andata il Messina staziona a met\u00e0 classifica, rendendosi protagonista di altri risultati come la vittoria nel derby contro la (2-1) replicata al ritorno al Granillo per (2-0) con le reti dei due neoacquisti di gennaio: Filippo Cristante giunto dal Piacenza e Gaetano D'Agostino in prestito dalla Roma.\nNel girone di ritorno il Messina ha un andamento altalenante, positivo in casa e negativo in trasferta dove spreca buone occasioni,una su tutte il match dell'Olimpico contro la Roma di Francesco Totti e Antonio Cassano,dove il Messina in vantaggio per 2-0 alla fine del primo tempo si vede rimontare e superare dai capitolini per 3-2. Dopo la vittoria allo Stadio San Filippo in rimonta contro l' per 2-1 con gol di Arturo Di Napoli e Rafael in pieno recupero, la squadra si trova settima e vicina al Palermo sesto in classifica. Per agganciare il sesto posto servirebbero due vittorie nelle ultime tre partite: il Messina perde nelle due trasferte contro Brescia e Atalanta per 2-1 e pareggia contro il Livorno per 1-1 al San Filippo. Giunta settima in classifica, guadagna l'accesso alla Coppa Intertoto, ma il club decide di rinunciarvi. In totale sono 48 i punti conquistati.\nRosa.\n\"Rosa aggiornata al 12 febbraio 2012\"\nStatistiche.\n\"Statistiche aggiornate al 18 aprile 2015\""}
