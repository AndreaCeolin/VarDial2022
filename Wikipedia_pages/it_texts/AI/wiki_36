{"id": "836239", "revid": "1003477", "url": "https://it.wikipedia.org/wiki?curid=836239", "title": "Lingua svizzero-tedesca", "text": "Lo svizzero tedesco (in tedesco: \"Schweizerdeutsch\", in tedesco alemanno: \"Schwyzerd\u00fctsch\", \"Schwiizert\u00fc\u00fctsch\", \"Schwizertitsch\") \u00e8 un termine collettivo utilizzato per designare i dialetti del tedesco alemanno parlati in Svizzera dalla popolazione di lingua tedesca.\nIl termine \u00absvizzero tedesco\u00bb \u00e8 utilizzato in opposizione al tedesco standard (\"Hochdeutsch\"), il tedesco parlato in Germania e lingua ufficiale in 21 cantoni svizzeri. \nDa un punto di vista strettamente linguistico, i dialetti parlati in Svizzera non presentano differenze sostanziali rispetto agli idiomi vernacolari parlati nella regione del Vorarlberg in Austria, nel principato del Liechtenstein, nelle regioni limitrofe della Germania, in Alsazia (Francia) e nelle comunit\u00e0 walser dell'Italia settentrionale. Si tratta infatti tutte di varianti del tedesco alemanno.\nArticolazione dei dialetti svizzeri tedeschi.\nPur essendo in linea generale mutuamente comprensibili, i dialetti svizzero-tedeschi hanno origini differenti e ancora oggi presentano differenze sostanziali dal punto di vista fonologico.\nBasso alemanno.\nIl dialetto della citt\u00e0 di Basilea appartiene al gruppo dialettale basso alemanno e presenta analogie sostanziali con l'alsaziano e i dialetti della zona sud-occidentale del Baden-W\u00fcrttemberg.\nAlto alemanno.\nLa maggior parte dei dialetti svizzero-tedeschi appartiene al gruppo alto alemanno che include anche i dialetti del Liechtenstein e del Vorarlberg, anch'essi tuttora diffusi nelle rispettive regioni.\nAltissimo alemanno.\nNelle regioni alpine pi\u00f9 isolate nell'Alto Vallese, soprattutto nel Goms, nell'Oberland bernese e nella Svizzera interna e nelle comunit\u00e0 walser in Italia, Liechtenstein e Austria vengono parlati dialetti di matrice alemanna altissima. Tali dialetti presentano le differenze pi\u00f9 notevoli rispetto al tedesco scritto e anche rispetto agli altri dialetti.\nTirolese.\nIl dialetto di tipo tirolese \u00e8 parlato solo nel comune di Samnaun nei Grigioni sul confine austriaco, questo dialetto \u00e8 parlato in tutto il Tirolo ed \u00e8 simile al dialetto sudtirolese parlato in Alto Adige.\nL'uso della lingua tedesca in Svizzera.\nIl tedesco standard, sostanzialmente identico alle lingue ufficiali di Germania e Austria, \u00e8 lingua ufficiale in 17 cantoni svizzeri.\nTuttavia, la Svizzera tedesca si distingue da tutte le realt\u00e0 linguistiche in Europa per l'affermazione di una situazione di diglossia. Mentre l'uso del dialetto \u00e8 di fatto scomparso nella Svizzera romanda ed \u00e8 limitato ad un ambito strettamente colloquiale e folcloristico nella Svizzera italiana, nella Svizzera tedesca il dialetto si \u00e8 affermato come idioma dominante in tutti gli aspetti della comunicazione orale nella vita quotidiana e nei media.\nEvoluzione storica.\nFino al XX secolo l'uso del dialetto era limitato essenzialmente alla vita privata. Utilizzato in maniera esclusiva dalle classi sociali inferiori, ma limitato a conversazioni all'interno della famiglia e spesso utilizzando accenti e vocaboli pi\u00f9 raffinati dalle classi sociali superiori che privilegiavano il francese (Berna e Basilea) o il tedesco standard (Zurigo) in societ\u00e0.\nL'affermazione del dialetto come lingua universale per la comunicazione orale avviene nel contesto della prima guerra mondiale e soprattutto dell'ascesa del nazismo in Germania.\nA partire dagli anni 60, il dialetto inizier\u00e0 a diffondersi nei \"media\" e ad essere comunemente accettato come lingua di espressione quotidiana.\nUso orale del tedesco.\nTradizionalmente il tedesco scritto viene considerato la \u00ablingua della ragione\u00bb (\"Sprache des Verstandes\"), contrariamente al dialetto che deve restare la \u00ablingua del cuore\u00bb.\nNella comunicazione orale, l'uso del tedesco standard \u00e8 limitato ad alcune situazioni di particolare rilievo istituzionale. In ambito politico, esso viene utilizzato nei discorsi ufficiali a livello federale. Il dialetto prevale invece nei discorsi a livello locale, nei dibattiti televisivi e, spesso, nei comizi. Nei media, l'uso del tedesco standard \u00e8 tuttora dominante nei principali notiziari delle emittenti televisive e radiofoniche pubbliche e per il doppiaggio di film stranieri. Il dialetto si \u00e8 affermato nelle trasmissioni d'intrattenimento e nei \"talk show\". In ambito scolastico, l'uso del tedesco ufficiale \u00e8 obbligatorio per le lezioni, mentre il ricorso al dialetto \u00e8 generalmente diffuso per le comunicazioni dirette tra insegnante e studente.\nTutte le altre situazioni di interazione sono dominate dal dialetto, che pi\u00f9 della met\u00e0 degli Svizzeri tedeschi dichiara di utilizzare in maniera esclusiva in ogni contesto della vita quotidiana. L'uso del tedesco standard \u00e8 limitato a conversazioni in cui \u00e8 presente un interlocutore che non \u00e8 in grado di esprimersi in un dialetto svizzero tedesco. In contesti di incontro tra locutori di dialetti diversi \u00e8 d'uso parlare il proprio dialetto eventualmente evitando espressioni locali.\nUso scritto del tedesco.\nLa comunicazione scritta viene effettuata tuttora prevalentemente in tedesco ufficiale. In tempi recenti, con la diffusione di idioletti scritti colloquiali, come nella telefonia mobile (linguaggio degli SMS), e nell'informatica (gergo delle chat e della posta elettronica) l'uso del dialetto scritto ha conosciuto una notevole crescita senza tuttavia potersi fondare su norme grammaticali e ortografiche.\nInteressante e talora di notevole livello \u00e8 la produzione letteraria in diverse variet\u00e0 dello svizzero tedesco, documentata ad esempio dall'antologia di poesie \"Mach keini Schpr\u00fcch\", a cura di Dieter Fringeli, uscita presso l'Ammann Verlag. Particolarmente ricca \u00e8 la produzione in dialetto bernese: molto presente nella vasta opera di Jeremias Gotthelf (1797-1854), apprezzata attraverso le canzoni poetiche del cantautore Mani Matter (1936-1972), riconosciuta nel suo valore artistico, per esempio, attraverso i premi letterari attribuiti alle opere di Beat Sterchi.\nL'equilibrio lingua scritta-dialetto.\nLo svizzero tedesco ha conosciuto negli ultimi decenni un forte sviluppo nella comunicazione pubblica. Contrariamente ad altre esperienze analoghe (galiziano, lussemburghese), lo svizzero tedesco resta un \"continuum\" di dialetti non codificati e non ufficiali. Se i media hanno contribuito ad affermare il dialetto all'esterno delle comunicazioni familiari e colloquiali, hanno allo stesso tempo abituato la popolazione svizzera ad ascoltare il tedesco parlato in Germania. Le reti televisive private tedesche hanno saputo affermarsi nel mercato svizzero offrendo \"serie\", film e \"reality shows\" in tedesco standard. Contestualmente allo sviluppo di un particolarismo locale svizzero, \u00e8 aumentato il legame culturale con la Germania.\nNumeri cardinali da 0 a 20.\nNull (zero), Ais (uno), Zwo (due), Dr\u00fc\u00fc (tre), Vi\u00e4r (quattro), Foif (cinque), S\u00e4x (sei), Siibe (sette), Acht (otto), N\u00fc\u00fcn (nove), Z\u00e4\u00e4 (dieci), Elf (undici), Zw\u00f6lf (dodici), Drizza (tredici), firza (quattordici), f\u00fcfza (quindici), sachza (sedici), siibza (diciassette), achza (diciotto), n\u00fc\u00fcnza (diciannove), zwanzk (venti)."}
{"id": "836243", "revid": "1534511", "url": "https://it.wikipedia.org/wiki?curid=836243", "title": "Quantizzazione del flusso", "text": "La quantizzazione del flusso \u00e8 una propriet\u00e0 caratteristica dei materiali superconduttori ed implica che dato un anello superconduttore il flusso del campo magnetico pu\u00f2 assumere valori interi di una quantit\u00e0 elementare: \nStoria ed evidenza sperimentale.\nL'effetto \u00e8 stato previsto nel 1948 da Fritz London, ma con un valore due volte maggiore. Solo nel 1961 Doll e Nabauer determinarono sperimentalmente l'esistenza dell'effetto. Lo sviluppo successivo degli SQUID (magnetometro superconduttore) ha reso evidente sperimentalmente e in maniera chiara l'effetto.\nNella figura a fianco viene mostrato cosa si misura nel 2007 applicando un flusso magnetico esterno (una corrente elettrica continua su una bobina accoppiata induttivamente) su un anello superconduttore\ninterrotto da un elemento di limitata corrente critica formula_2 e misurando (mediante uno SQUID) il flusso interno all'anello. Se viene chiamata formula_3, l'induttanza dell'anello, il parametro adimensionale che determina il comportamento viene definito convenzionalmente come\nSe tale paramento \u00e8 inferiore ad 1 (caso 1 nella figura) la caratteristica \u00e8 singolarmente valutata. Mentre al crescere di tale parametro (casi 2, 3 e 4) la gradinata diventa isteretica e la quantizzazione del flusso diventa pi\u00f9 evidente in quanto per un pi\u00f9 ampio valore di flusso esterno il flusso interno non cambia praticamente di valore. Le frecce nel caso 2 in cui formula_5 \u00e8 di poco maggiore di 1 indicano il valore del flusso interno a seconda se il flusso in ingresso sia crescente o decrescente.\nPer formula_6, caso qui non mostrato, i gradini che separano i quanti di flusso sono orizzontali.\nSpiegazione fisica.\nL'effetto Meissner implica che ben all'interno di un superconduttore la densit\u00e0 di corrente sia identicamente nulla:\nIn superconduttivit\u00e0 le coppie di Cooper sono descrivibili mediante un parametro d'ordine complesso del tipo:\ndove formula_9\u00e8 la densit\u00e0 delle coppie di Cooper e formula_10\u00e8 la fase del parametro d'ordine.\nInoltre dalla meccanica quantistica l'espressione esplicita della densit\u00e0 di corrente, in presenza di un campo magnetico, viene espressa in funzione del potenziale magnetico formula_11:\ndove formula_13 \u00e8 la carica dei portatori di carica della supercorrente. Quindi la nullit\u00e0 della densit\u00e0 di corrente implica:\nDato un circuito non semplicemente connesso, cio\u00e8 un anello, la circuitazione di formula_15 \u00e8 per definizione il flusso magnetico concatenato, e la circuitazione della fase non pu\u00f2 assumere altro che valori multipli di formula_16. Quindi facendo la circuitazione di entrambi i termini, lungo un circuito chiuso all'interno del superconduttore, segue"}
{"id": "836253", "revid": "60344", "url": "https://it.wikipedia.org/wiki?curid=836253", "title": "Quantizzazione del Flusso", "text": ""}
{"id": "836260", "revid": "11694", "url": "https://it.wikipedia.org/wiki?curid=836260", "title": "Lingua somali", "text": ""}
{"id": "836262", "revid": "11694", "url": "https://it.wikipedia.org/wiki?curid=836262", "title": "Shem", "text": ""}
{"id": "836270", "revid": "15756", "url": "https://it.wikipedia.org/wiki?curid=836270", "title": "Addio Miss Marple", "text": "Addio, Miss Marple (titolo originale \"Sleeping Murder\") \u00e8 un romanzo scritto da Agatha Christie e pubblicato nel 1976, pochi mesi dopo la morte della scrittrice. Ha per protagonista il popolare personaggio di Miss Marple.\nTrama.\nLa giovane Gwenda Reed \u00e8 appena arrivata in Inghilterra dalla Nuova Zelanda in qualit\u00e0 di fresca sposa, ed \u00e8 in cerca di una casa da comprare, in attesa che anche il marito, ancora trattenuto per lavoro nel luogo d'origine, la raggiunga. Sbarcata a Plymouth, ella inizia a girare per l'Inghilterra meridionale e giunge a Dillmouth, dove s'innamora a prima vista di una casa, \"Hillside\", che \u00e8 in vendita. La visita e l'acquista, ma da questo momento iniziano le strane coincidenze e Gwenda comincia a credere di avere facolt\u00e0 da sensitiva perch\u00e9 le sembra di conoscere gi\u00e0 la casa, intuendone varie caratteristiche anche passate: le scale che portano in giardino, la presenza di una porta di comunicazione, la vecchia carta da parati poi sostituita e cos\u00ec via. Spaventata, ella si sposta a Londra ospite di Raymond e Joan West (nipoti di Miss Marple). \nUna sera, durante una rappresentazione de \"La duchessa di Amalfi\" di John Webster, Gwenda sente la battuta \u00abCopritele il volto, ha gli occhi abbacilati; \u00e8 morta giovane\u00bb, fugge dal teatro urlando terrorizzata. Pi\u00f9 tardi, la giovane racconta a Miss Marple che quando ha sentito quelle parole le \u00e8 sembrato di guardare attraverso la ringhiera la faccia bluastra e morta di \"Helen\", mentre qualcuno ripeteva la stessa citazione, ne consegue che le sembra di impazzire, anche perch\u00e9 ella afferma di non aver mai conosciuto nessuno che si chiamasse Helen. Miss Marple suggerisce che la spiegazione pi\u00f9 semplice di questi fenomeni \u00e8 che si tratti di ricordi: forse la ragazza si sta ricordando un fatto a cui ha assistito quando era molto piccola, e forse aveva gi\u00e0 vissuto in quella casa. Gwenda \u00e8 convinta di non essere mai stata in Inghilterra, ma alcune incongruenze nei suoi ricordi d'infanzia la inducono a chiedere maggiori informazioni alla zia neozelandese, che l'ha allevata; scopre cos\u00ec che Miss Marple ha ragione: dopo la morte della madre, il padre, Kelvin Halliday, l'aveva portata con s\u00e9 in Inghilterra, ma poi, forse consapevole di essere malato, l'aveva fatta accompagnare dalla zia ed era morto poco dopo.\nIndagando ulteriormente, Gwenda, ora affiancata dal marito, scopre che, durante questa breve parentesi inglese, ella aveva effettivamente vissuto ad Hillside con il padre e con una giovane matrigna, Helen, che, a quanto si racconta in paese, aveva abbandonato il marito fuggendo con un altro uomo. La giovane coppia capisce allora che ci potrebbe essere un crimine da svelare. Dopo aver cercato invano di convincerli a lasciar perdere, Miss Marple si fa prescrivere dal suo medico alcuni giorni di cura a Dillmouth e si reca sul posto per aiutarli.\nIn breve i tre detective dilettanti individuano due anziani giardinieri che si ricordano della famiglia Halliday, e anche alcune delle persone di servizio che hanno lavorato per loro. Viene rintracciato inoltre il fratellastro di Helen, il dottor Kennedy, che sembra un uomo molto affezionato alla sorella e distrutto dalla sua fuga improvvisa. Ufficialmente Helen Halliday \u00e8 scappata con uno dei suoi amanti e ha deciso di non farsi pi\u00f9 viva con i suoi parenti, o comunque \u00e8 morta. A riprova di ci\u00f2 il dottor Kennedy mostra due lettere che Helen gli avrebbe inviato dopo la fuga, ma racconta anche che la malattia del padre di Gwenda era una forma di squilibrio mentale che gli faceva credere di aver ucciso la moglie e che lo porta al ricovero in ospedale e poi al suicidio. Poco convinti della versione ufficiale, i Reed e miss Marple continuano quindi ad indagare. \nI tre uomini nella vita di Helen al momento della sua scomparsa erano l'avvocato del luogo Walter Fane, l'operatore turistico J.J. Afflick, e Richard Erskine, che risiede nel nord dell'Inghilterra. Pare che l'assassino debba essere uno di loro: erano tutti presenti, quella notte di agosto di diciotto anni prima, quando Helen presumibilmente era stata uccisa. \nA questo punto della narrazione, Lily Kimble, ex-domestica degli Halliday, legge sul giornale un annuncio pubblicato dai coniugi Reed, in cui vengono richieste informazioni su Helen, e, pensando che ci potrebbe ricavare dei soldi, contatta il dottor Kennedy per chiedergli un consiglio. Pensando per\u00f2 che la donna intenda ricattarlo, Kennedy le risponde dicendole di recarsi presso di lui, e allegandole precise istruzioni su come arrivare a casa sua. Poi l'aspetta lungo il sentiero isolato che viene dalla stazione, la strangola, le fruga in tasca, trova la propria lettera e la sostituisce con una copia che indica un orario diverso per l'appuntamento, quindi torna a casa fingendo di attendere l'arrivo della donna insieme a Giles e Gwenda, a cui aveva comunicato l'orario ingannevole.\nDopo la scoperta del cadavere di Lily Kimble, la polizia comincia a interessarsi al caso. Dal canto loro, i Reed capiscono che finch\u00e9 l'assassino sar\u00e0 libero, la loro vita sar\u00e0 in pericolo. Questa convinzione si riveler\u00e0 esatta: dopo aver tentato di avvelenare la coppia, il dottor Kennedy cerca di strangolare Gwenda, ma viene interrotto da Miss Marple e dall'arrivo della polizia, e arrestato. Infine Miss Marple ricostruisce tutta la vicenda. Helen era una giovane ragazza normalissima, non una ninfomane, che oscuramente avvertiva il disagio dell'attaccamento morboso del fratello. Dopo alcuni flirt senza importanza e un amore infelice con un uomo sposato, aveva conosciuto il padre di Gwenda e aveva deciso di sposarlo, informandone il fratello solo a cose fatte, perch\u00e9 intuiva che le avrebbe creato delle difficolt\u00e0. Ma anche cos\u00ec la vicinanza al fratello la metteva a disagio (fra l'altro il dottore somministrava di nascosto droghe al cognato), quindi aveva convinto Halliday a trasferirsi al nord. A questo punto Kennedy, vedendosi sfuggire la preda, l'aveva strangolata, declamando il verso dalla tragedia di Webster udito da Gwenda, e non pago aveva fatto in modo che Halliday, con la mente gi\u00e0 instabile per le droghe di Kennedy, si convincesse di avere ucciso la moglie e fosse rinchiuso in una casa di cura dato che il corpo non c'era nonostante quella convinzione, in quanto il cadavere era stato poi spostato dal dottore."}
{"id": "836272", "revid": "297059", "url": "https://it.wikipedia.org/wiki?curid=836272", "title": "Trentanove articoli di religione", "text": "I trentanove articoli di religione possono essere considerati la confessione di fede fondamentale della Chiesa anglicana o \"Chiesa d'Inghilterra\" e delle chiese consociate che si dicono \"episcopaliane\". Pubblicati per la prima volta nel 1563 regnante Elisabetta I e sanzionati da un sinodo londinese, sono diventati testo ufficiale della Chiesa d'Inghilterra e sono entrati nel \"Book of Common Prayer\".\nLa traduzione del loro titolo esteso recita: \"Articoli | concordati dagli arcivescovi | e vescovi di entrambe le province | e l'intero clero nella | convocazione tenutasi a Londra | nell'anno 1562 per evitare | le diversit\u00e0 di opinione e | per stabilire il consenso | al riguardo della vera religione\".\nLineamenti storici.\nL'origine dei \"Trentanove articoli di religione\" pu\u00f2 essere fatta risalire ai \"Dieci articoli\" del 1536, una dichiarazione di compromesso destinata a stabilire una \"quiete ed unit\u00e0 cristiana\" al tempo della rivoluzione, quando la separazione tra Stato e Chiesa stava appena cominciando. Questi articoli sono seguiti nel 1537 dal \"Libro del Vescovo\" (\"Bishop's Book\") e riveduto nel 1543 come \"il Libro dei Re\" (\"the Kings' Book\"), che esponeva alcuni punti dottrinali della fede cristiana e trattavano dei rapporti fra la Chiesa d'Inghilterra e il cattolicesimo. Nel 1539, quando stava declinando l'influenza di Thomas Cranmer, i sei articoli sono introdotti da Enrico VIII per contrastare l'avanzata della teoria e della pratica riformata. L'anno 1553 vede la pubblicazione, sotto Edoardo VI del \"Quarantadue articoli\", intesi ad evitare le controversie e stabilire l'unit\u00e0 \"in certe questioni di religione\", e sono largamente l'opera di Thomas Cranmer e Nicholas Ridley.\nLa storia degli articoli si interrompe con il regno di Maria la Cattolica e riprende sotto Elisabetta I. Matthew Parker arcivescovo di Canterbury, produce cos\u00ec un documento provvisorio, una sua confessione di fede, negli \"Undici articoli\" del 1561. Nel 1563 una convocazione rivede i \"Quarantadue articoli\" e li fa diventare 39, sebbene Elisabetta stessa cancelli l'articolo 29 (che tratta dei \"malvagi che non si nutrono del Corpo di Cristo\"), per placare il partito filo-cattolico, e aggiunge una proposizione d'apertura all'articolo 20, affermando l'autorit\u00e0 della chiesa di decretare riti e cerimonie. La convocazione del 1571 ristabilisce l'articolo 29 per dare agli articoli l'aspetto attuale. Nonostante ulteriori revisioni del \"Prayer Book\", gli articoli non subiscono pi\u00f9 modifiche.\nLa ragione principale per dare forza legale agli articoli, in quel tempo, \u00e8 presentata da Matthew Parker in una lettera alla regina, datata 24 dicembre 1566: (1) essi riguardano il progresso della vera religione; (2) essi sono conformi alla Parola di Dio; (3) essi condannano gli errori dottrinali; (4) essi stabiliscono l'unit\u00e0. Gli articoli coprono principalmente le dottrine cattolica e riformata sulle sacre scritture, il Dio trino, la salvezza, i sacramenti della Chiesa e i ministeri.\nGli articoli non dovrebbero essere considerati come un compromesso, una via di mezzo, fra il cattolicesimo e il protestantesimo, ma sono una risposta sia agli estremi del cattolicesimo che dell'anabattismo.\nPresupponendo che questi articoli abbiano un interesse pi\u00f9 che storico, la loro funzione, come nel passato, pu\u00f2 ora essere concepita come (cos\u00ec G. W. Bromiley):\nDal 1865 si richiede che tutti i ministri di culto anglicani sottoscrivano questi 39 articoli e si \u00e8 tentato a pi\u00f9 riprese, ma senza successo, di modificarli.\nI Trentanove articoli di religione sono molto brevi rispetto alle confessioni di fede luterane e riformate e sembrano unicamente interessati a fissare un minimo di consenso dottrinale nell'ambito delle varie chiese nazionali derivate dalla Riforma protestante."}
{"id": "836277", "revid": "287204", "url": "https://it.wikipedia.org/wiki?curid=836277", "title": "Brent Jett", "text": "Jett \u00e8 sposato con Janet Leigh Lyon. Nel 1981 ha conseguito un Bachelor of science in ingegneria aerospaziale presso l'Accademia Navale degli Stati Uniti. Nel 1989 ha ricevuto un master in ingegneria aeronautica.\nJett \u00e8 stato designato Aviatore Navale nel marzo del 1983. Ha seguito l'addestramento per gli F-14 Tomcat. Ha anche studiato presso la United States Navy Fighter Weapons School.\nNella sua carriera militare ha collezionato oltre 4.000 ore di volo in pi\u00f9 di 30 diversi aerei in oltre 450 voli.\n\u00c8 stato selezionato dalla NASA nel 1992. Dopo aver avuto vari incarichi tecnici per due anni \u00e8 stato scelto come per la sua prima missione spaziale come pilota della STS-72 dello Shuttle (1996). Un anno dopo \u00e8 partito nuovamente con la STS-81. \u00c8 stato il pilota anche della STS-97 del 2000 ed il comandante della STS-115 totalizzando complessivamente 41 giorni, 18 ore ed 1 minuto nello spazio."}
{"id": "836280", "revid": "787565", "url": "https://it.wikipedia.org/wiki?curid=836280", "title": "Christopher Ferguson", "text": "\u00c8 stato selezionato dalla NASA come astronauta nel giugno del 1998. \u00c8 stato scelto come pilota della missione STS-115 dello Shuttle e come comandante delle missioni STS-126 e STS-135, l'ultima del programma Shuttle. Nel 2011 si \u00e8 ritirato dalla NASA e ha iniziato a lavorare alla Boeing, aiutando nello sviluppo del veicolo spaziale CST-100 Starliner. Nel 2018 \u00e8 stato assegnato alla missione di prova Boe-CFT con partenza prevista per aprile 2021, a cui tuttavia nell'ottobre 2020 rinuncia a partecipare. \nCarriera militare.\nNel 1984 ha conseguito un Bachelor's degree in ingegneria meccanica presso la Drexel University di Filadelfia e completato il programma \"Naval Reserve Officers Training Corps\" della Marina. Due anni dopo \u00e8 diventato aviatore navale con l'aereo F-14 nella squadriglia VF-11, venendo poi dispiegato nel Nord Atlantico, nel Mar Mediterraneo e nell'Oceano Indiano a bordo della USS Forrestal e completando la \"Navy Fighter Weapon School\" (TOPGUN). Nel 1991 ha completato la \"Naval Postgraduate School\" e la \"Naval Test Pilot School\" (USNTPS) prendendo un master in ingegneria aeronautica e diventando Pilota collaudatore. Fino al 1995 \u00e8 stato ufficiale di progetto della separazione delle armi sull'F-14D e come pilota istruttore alla USNTPS. \u00c8 stato poi dispiegato nell'Oceano Pacifico occidentale/Golfo Persico con la squadriglia VF-211 in difesa della zona d'interdizione al volo in Iraq a bordo della USS Nimitz. Ha servito brevemente come ufficiale logistico per la Atlantic Fleet prima di essere selezionato dalla NASA. Il Capitano Ferguson ha accumulato pi\u00f9 di 5700 ore di volo su 30 aeromobili e si \u00e8 ritirato dalla Marina a giugno 2010.\nCarriera alla NASA.\n\u00c8 stato selezionato dalla NASA come astronauta pilota nel giugno del 1998. Dopo aver completato i due anni di addestramento come Candidato astronauta, \u00e8 stato assegnato a lavori tecnici sul motore principale dello Shuttle, al serbatoio esterno, ai Solid Rocket Booster e al software di volo. Ha anche servito come CAPCOM per le missioni STS-118, 120, 128 e 129. Da novembre 2009 a settembre 2010, \u00e8 stato vice Capo astronauti dell'Ufficio Astronauti. Si \u00e8 ritirato dalla NASA a dicembre 2011 per andare a lavorare nella societ\u00e0 privata Boeing.\nSTS-115.\nIl 9 settembre 2006 \u00e8 partito come pilota dello Shuttle Atlantis per la missione STS-115, la prima missione operativa dopo l'incidente del Columbia nel 2003. Durante i dodici giorni di missione, sono state consegnati e installati i segmenti P3/P4 del Truss della Stazione Spaziale e due coppie di pannelli solari. L'equipaggio ha inoltre svolto pi\u00f9 di 30 ore di operazioni robotiche con il braccio robotico dello Shuttle e tre attivit\u00e0 extraveicolari (EVA). \nSTS-126.\nLa sua seconda missione si \u00e8 svolta a novembre 2008 dove ha assunto il comando dello Shuttle Endeavour per l'STS-126, venendo lanciato dal Kennedy Space Center e atterrando 15 giorni dopo alla Edwards Air Force Base in California. L'obiettivo principale della missione era la consegna alla ISS del sistema di riciclo dell'acqua, due cuccette per gli astronauti, una cucina, una toilet, un attrezzo ginnico e un esperimento scientifico di combustione. Inoltre sono state svolte quattro EVA per riparare un giunto rotante di un pannello solare. \nSTS-135.\nFeguston ha comandato un'altra missione Shuttle, l'ultima del programma, la STS-135. \u00c8 partito l'8 luglio 2011 con gli altri tre membri dell'equipaggio per consegnare 4500 kg di provviste e parti di ricambio all'Expedition 28 usando il Raffaello Multi-Purpose Logistics Module (MPLM). Il programma Shuttle si \u00e8 concluso il 21 luglio 2011 con l'atterraggio dell'Atlantis e del suo equipaggio nella pista 15 del NASA Shuttle Landing Facility, dopo pi\u00f9 di 30 anni di servizio.\nCarriera alla Boeing.\nSin dal 2011 Ferguson ha lavorato alla Boeing sviluppando i sistemi e l'interfaccia dell'equipaggio della navicella spaziale CST-100 Starliner. Ha inoltre lavorato con l'Human Exploration e l'Operations Directorate della NASA; le organizzazioni Johnson Space Center's Engineering, Flight Crew and Mission Operations e il Commercial Crew Program della NASA al fine di migliorare il veicolo Boeing per superare i requisiti richiesti da una missione con equipaggio NASA. Nel 2018 \u00e8 stato assegnato alla missione di prova Boe-CFT ma nell'ottobre 2020 ha rinunciato al volo per motivi personali.\nVita privata.\n\u00c8 sposato con Sandra Cabot e ha tre figli. Nel tempo libero gli piace giocare a golf, lavorare il legno e suonare la batteria."}
{"id": "836282", "revid": "767487", "url": "https://it.wikipedia.org/wiki?curid=836282", "title": "Steven MacLean", "text": " Dal 2 settembre 2008 al 1\u00ba febbraio 2013 \u00e8 stato il presidente dell'Agenzia Spaziale Canadese.\nNel 1977 ha conseguito il bachelor of science in fisica presso la York University di Toronto. Presso lo stesso istituto ha conseguito il dottorato in fisica nel 1983.\nNel dicembre del 1983 \u00e8 stato selezionato dal suo paese come astronauta. Avrebbe dovuto partire nel 1987 ma la missione fu cancellata in s\u00e9guito al disastro del Challenger. Comunque part\u00ec con la missione STS-52 dello Shuttle il 22 ottobre 1992 rientrando il 1\u00ba novembre.\nSuccessivamente ha volato anche nel 2006 con la missione STS-115 partendo il 9 settembre e rientrando il 21."}
{"id": "836287", "revid": "2128848", "url": "https://it.wikipedia.org/wiki?curid=836287", "title": "Tomas Lindberg", "text": "Biografia.\nCominci\u00f2 come cantante della band Grotesque col soprannome di Goatspell. Quando i Grotesque si divisero, fond\u00f2 la melodic death metal band At the Gates. Gli At The Gates si divisero nel 1995 dopo la pubblicazione dell'album di grande successo \"Slaughter of the Soul\".\nDa l\u00ec in poi, Lindberg \u00e8 stato coinvolto in molti altri progetti musicali nella scena metal. Ha fatto parte delle band Hide, The Crown, Disfear, Skitsysyem, Ceremonial Oath (a fianco di membri presenti e passati degli In Flames) e il gruppo grindcore Lock Up, nei quali suon\u00f2 assieme ai membri dei Napalm Death Shane Embury (basso) e Jesse Pintado (chitarra) ed all'ex batterista dei Dimmu Borgir, Nicholas Barker.\n\u00c8 molto apprezzata la sua band The Great Deceiver, il cui stile \u00e8 caratterizzato dalla fusione di elementi G\u00f6teborg melodic death metal e influenze di artisti come The Cure e Joy Division.\nNegli ultimi tempi ha collaborato con la band Nightrage, ma poco dopo che l'album Descent Into Chaos fu pubblicato nel 2005, Lindberg lasci\u00f2 il gruppo affinch\u00e9 un cantante a tempo pieno potesse accompagnare la band in tour."}
{"id": "836289", "revid": "697352", "url": "https://it.wikipedia.org/wiki?curid=836289", "title": "Ljungby (comune)", "text": "Ljungby \u00e8 un comune svedese di 27.313 abitanti, situato nella contea di Kronoberg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "836291", "revid": "1082210", "url": "https://it.wikipedia.org/wiki?curid=836291", "title": "Olio di macadamia", "text": "L'olio di macadamia (o olio della noce macadamia) \u00e8 l'olio che si ottiene dalla noce delle piante di macadamia (\"Macadamia integrifolia\", \"Macadamia ternifolia\", \"Macadamia tetraphylla\"). L'albero di macadamia, che deriva il suo nome da John Mac Adam, \u00e8 oggi coltivato in differenti parti del pianeta dove viene prodotto l'olio.\nComposizione.\nIn tutti gli oli vegetali la composizione pu\u00f2 variare in funzione del cultivar, della esposizione, della raccolta e della lavorazione. \nL'olio di macadamia \u00e8 composto prevalentemente da trigliceridi con la seguente distribuzione tipica di acidi grassi:\nSi tratta di uno degli oli vegetali con la pi\u00f9 alta concentrazione di acido palmitoleico, acido grasso monoinsaturo relativamente raro nel mondo vegetale ma facilmente individuabile nell'uomo e in altri animali.\nL'olio di macadamia \u00e8 un eccellente sostituto dell'olio di visone.\nPropriet\u00e0 fisiche.\nIn natura, lo stato dell'olio di macadamia \u00e8 liquido. L'olio raffinato \u00e8 di colore chiaro, luminoso e di colore ambrato con un tipico odore grasso.\nUtilizzo nell'alimentazione.\n\u00c8 un eccellente olio per frittura grazie al suo relativamente alto punto di fumo.\nPer le sue propriet\u00e0 l'olio di macadamia pu\u00f2 essere usato anche quale olio da tavola:\nUtilizzo nella cosmesi.\nL'olio di macadamia, ha una stabilit\u00e0 ossidativa relativamente alta che lo rende adatto ad essere elemento base per la realizzazione di cosmetici..\nNella cosmesi viene soprattutto utilizzato come emolliente per la capacit\u00e0 di rendere liscia e morbida la pelle.\nLa concentrazione di acido palmitoleico relativamente pi\u00f9 alta lo fa considerare pi\u00f9 affine ai lipidi cutanei.\nIl nome INCI dell'olio di macadamia pu\u00f2 essere Macadamia Integrifolia Seed Oil o Macadamia Ternifolia Seed Oil."}
{"id": "836293", "revid": "110157", "url": "https://it.wikipedia.org/wiki?curid=836293", "title": "Markaryd (comune)", "text": "Markaryd \u00e8 un comune svedese, situato nella contea di Kronoberg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "836294", "revid": "110157", "url": "https://it.wikipedia.org/wiki?curid=836294", "title": "Tingsryd (comune)", "text": "Tingsryd \u00e8 un comune svedese di 12.258 abitanti, situato nella contea di Kronoberg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "836297", "revid": "118698736", "url": "https://it.wikipedia.org/wiki?curid=836297", "title": "Agostino Gallo", "text": "Biografia.\nGallo pubblica, nel 1564, \"Le dieci giornate della vera agricoltura e piaceri della villa.\" L'opera conosce l'immediato successo, che nel Cinquecento si traduce nella ristampa abusiva, a Venezia, di una successione di edizioni che sottraggono all'autore ogni guadagno.\nCostretto dalle abitudini dei librai veneziani l'autore bresciano amplia, per ripubblicarla, l'opera, che si converte prima nelle Tredici giornate, la cui seconda edizione porta un'appendice di sette giornate, che in un'edizione successiva sono ricomposte, nel 1572, secondo un piano espositivo nuovo, nelle Venti giornate. La discutibile correttezza dei librai veneziani ha obbligato l'autore a ristrutturare l'opera, nella versione definitiva un capolavoro che ripropone in veste originalissima tutto lo scibile agronomico di quei tempi.\nLo scibile agronomico di Gallo si fonda su quello dei grandi autori latini, in primo luogo di Lucio Columella, il massimo agronomo dell'antichit\u00e0, ma l'agricoltura che prende corpo nelle pagine dell'opera rinascimentale \u00e8 radicalmente diversa da quella del mondo latino, \u00e8 la nuova agricoltura irrigua della Val Padana, l'agricoltura in cui l'acqua spezza la sovranit\u00e0 del frumento inserendo nella rotazione le foraggere che consentono il pi\u00f9 ricco allevamento, l'allevamento da cui derivano i formaggi Piacentini e Lodigiani, gli antenati del Parmigiano Reggiano e grana padano. \u00c8 l'agricoltura in cui hanno conquistato il proprio posto, nei campi lombardi, il mais, pianta americana, il riso, coltura araba proveniente dall'Andalusia, il gelso, destinato al baco da seta, una coltura fino a pochi decenni prima siciliana e calabrese, di cui Gallo comprende per primo le straordinarie potenzialit\u00e0 nel pedecollina prealpino.\nAutentico teorico delle nuove colture foraggere, Gallo propone la prima analisi razionale della tecnologia casearia lombarda, la tecnologia del formaggio grana, una tecnologia unica nel vastissimo panorama caseario europeo.\nAltrettanto interessanti di quelle casearie le pagine sulla trasformazione dell'uva in vino, nelle quali Gallo attesta la radicale differenza tra i vini italiani e quelli della Francia, dove si \u00e8 gi\u00e0 imposto il gusto moderno del vino, tanto che, come ricorda l'autore bresciano, i cavalieri francesi sono incapaci di bere il vino lombardo, che \u00e8 ancora il vino medievale, acetoso, oscuro e torbido, privo di ogni aroma, perduto nella troppo lunga fermentazione. Non meno significative le pagine sull'agrumicoltura del Garda, al tempo di Gallo ricchissima attivit\u00e0 economica fondata su una tecnologia sericola eccezionalmente avanzata.\nIniziata con Gallo, l'agronomia europea del Rinascimento si compir\u00e0 col capolavoro dell'epoca, l'opera del francese Olivier de Serres, che non cita mai l'autore italiano."}
{"id": "836299", "revid": "6066", "url": "https://it.wikipedia.org/wiki?curid=836299", "title": "Digenis Acritas", "text": ""}
{"id": "836300", "revid": "22643", "url": "https://it.wikipedia.org/wiki?curid=836300", "title": "Pietro d'Ungheria", "text": ""}
{"id": "836301", "revid": "697352", "url": "https://it.wikipedia.org/wiki?curid=836301", "title": "Balon", "text": "Il Balon (piemontese; pronuncia ) \u00e8 lo storico mercato delle pulci di Torino compreso nel quartiere Aurora, precisamente nel Borgo Dora e annesso al vicino mercato di Porta Palazzo. Con il nome del celebre mercato dell'usato, sovente si intende anche l'abitato stesso di Borgo Dora, che sorge tra le rive della Dora Riparia e l'attigua parte nord di Porta Palazzo, luogo di uno dei pi\u00f9 grandi mercati all'aperto d'Europa.\nEtimologia toponomastica.\nL'etimologia del toponimo \"Borgo del pallone\" \u00e8 molto antica ed \u00e8 riconducibile a molteplici interpretazioni tra cui anche al termine piemontese \"balon\" che significa, appunto, \"pallone\".\nTuttavia, sin dall'epoca medievale quest'area era nota come \"burgum ad pillonos\", da cui potrebbe essere derivato, storpiandolo, il nome \"Borgo del Pallone\". Nel Seicento, infatti, risulterebbe esserci stato un luogo denominato \"Osteria del Pallone\" che potrebbe essere stato un ritrovo di persone attratte nel borgo per motivazioni ludiche. Secondo quanto riportato da una carta topografica francese risalente al periodo dell'Assedio di Torino del 1706, il \"Borgo del Pallone\" risultava gi\u00e0 allora tradotto in \"Faubourg de Balon\". Questa testimonianza, tra l'altro, smentirebbe la pi\u00f9 diffusa e fantasiosa interpretazione sull'origine del nome, che la vorrebbe ricondurre al primo decollo di una mongolfiera, evento accaduto soltanto parecchi decenni pi\u00f9 tardi nella vicina Francia.\nL'ipotesi di matrice prettamente popolare legata alle attivit\u00e0 ludiche, la si potrebbe ritrovare anche in riscontri riconducibili all'inizio del Novecento, facendo derivare il toponimo dall'abitudine degli operai delle vicine concerie che si ritrovavano a scommettere presso uno sferisterio e bocciofila, di cui rimane la sola facciata nella vicina via Cigna, recante scritto \"Giuoco Bocce\". L'origine del nome potrebbe coincidere col detto piemontese \"Andoma a gieughe al balon\" (ovvero: \"andiamo a scommettere sulla partita di pallone elastico\").\nStoria.\nSin dall'epoca medievale l'area a nord delle mura era nota come \"burgum ad pillonos\" e costituiva il polo produttivo all'esterno della cinta muraria di Torino. Era una zona ricca d'acqua, caratterizzata da un declivio verso il vicino fiume che permetteva la sua canalizzazione per alimentare numerosi mulini, concerie, officine e attivit\u00e0 produttive del tempo. Il principale di questi era il Canale dei Molassi (\"Canal dij Molass\"), di cui un attuale vicolo richiama nel nome la sua passata presenza.\nIl borgo, in seguito denominato Borgo Dora, sub\u00ec una trasformazione gi\u00e0 verso la fine del Settecento quando, a seguito della risistemazione della vicinissima piazza della Repubblica a opera di Filippo Juvarra, vide il trasferimento del \"Mercato dei ferrivecchi\" dai pressi della Porta Palatina. L'attuale sistemazione \u00e8 dovuta a una delibera del Consiglio dei Decurioni del 1856, che comprese anche il progressivo prosciugamento dei canali. Lungo le vie del borgo vi erano gli stallaggi per i cavalli e locande e sono ancora visibili tracce di questi locali, trasformati in osterie o negozi di antiquariato. Funzionale allo sviluppo commerciale della zona fu il sorgere della vicina stazione ferroviaria di Porta Milano nel 1868.\nNelle ultime ristrutturazioni cittadine degli anni ottanta e duemila il vecchio Canale \u00e8 stato portato a nuovi splendori: da atti comunali la via viene dedicata agli operatori dell'ingegno manuale e creativo e tutti i sabati, insieme al mercato del \"Balon\", per cui si possono trovare i banchetti di prodotti creativi realizzati sul posto. Dato che la via non \u00e8 ancora inserita nel piano stradale della citt\u00e0, non ha ancora ufficialmente un nome (non \u00e8 infatti ancora apposta la targa con il nome della strada).\nIl \"Balon\".\nL'ormai celebre mercato dell'usato si svolge ogni sabato lungo le principali vie del borgo, tra cui via Goffredo Mameli, via Borgo Dora e via Bernardino Lanino. Il \"Balon\", affollando tutto il Borgo Dora e fondendosi al vicino mercato alimentare di Porta Palazzo, d\u00e0 vita ogni sabato alla pi\u00f9 estesa area mercatale all'aperto di tutta Europa.\nDagli anni ottanta \u00e8 stato istituito anche il \"Gran Balon\", che si tiene la seconda domenica di ogni mese e a cui partecipano 250 espositori e i numerosi negozi di antiquariato della zona. L'avvenimento si ripete puntualmente tutti i mesi dell'anno.\nDal 2012 l'Associazione organizza il \"Touret\", passeggiate guidate gratuite da Via Garibaldi al \"Balon\", ogni seconda domenica del mese dalle 10 alle 17.\nDa ricordare la \"Festa d\u00ebl Bal\u00f4n\" che si teneva il 5 agosto ed \u00e8 legata alla festivit\u00e0 della Madonna della Neve. Negli ultimi anni si sta cercando di ridare vita a questa tradizione.\nMalgrado l'incerta origine del toponimo del borgo, dall'estate del 2012 in fronte dell'antico arsenale, tra la Dora riparia e il \"Balon\", era posizionata una mongolfiera ancorata con un cavo di acciaio, che effettua voli turistici fino a 150 metri di altezza, dando la possibilit\u00e0 di godere di un vasto panorama sulla citt\u00e0 e divenendo in questi anni il nuovo simbolo di questo caratteristico quartiere: per vicende giudiziarie ed economiche, la mongolfiera \u00e8 stata definitivamente smontata e chiusa nel novembre 2019. \nOrtografia.\nSecondo le norme del piemontese moderno la grafia corretta \u00e8 \"Balon\", pronunciato come indicato nell'intestazione. Un tempo, prima della normalizzazione ortografica della \"Compan\u00eca dij Brand\u00e9\" (oggi comunemente accettata da pressoch\u00e9 tutti gli autori), si usava la grafia \"Bal\u00f4n\". Tale vecchia graf\u00eca conteneva la \"\u00f4\", che indicava il suono della \"u\" italiana, reso con la semplice \"o\" senza accenti."}
{"id": "836305", "revid": "38120", "url": "https://it.wikipedia.org/wiki?curid=836305", "title": "Optimum climatico medioevale", "text": ""}
{"id": "836307", "revid": "486946", "url": "https://it.wikipedia.org/wiki?curid=836307", "title": "Grande Rivoluzione Culturale", "text": ""}
{"id": "836314", "revid": "86599", "url": "https://it.wikipedia.org/wiki?curid=836314", "title": "Cantone di Mersch", "text": " \nIl Cantone di Mersch \u00e8 un cantone del Lussemburgo centrale, compreso nel distretto di Lussemburgo. Il cantone, che \u00e8 uno dei pochi a non essere delimitato da confini internazionali, confina con i cantoni di Diekirch a nord, coi cantoni di Echternach e Grevenmacher ad est, con quelli di Lussemburgo e Capellen a sud e con il cantone di Redange ad ovest. \nIl capoluogo \u00e8 Mersch. La superficie \u00e8 di 224 km\u00b2 e la popolazione nel 2005 era di 24.226 abitanti (108 ab./km\u00b2). \nComprende 10 comuni:"}
{"id": "836319", "revid": "767487", "url": "https://it.wikipedia.org/wiki?curid=836319", "title": "Brigadoon", "text": "Brigadoon \u00e8 un film del 1954 diretto da Vincente Minnelli, tratto dall'omonimo musical del 1947 di Alan Jay Lerner e Frederick Loewe.\nTrama.\nIl misterioso villaggio scozzese Brigadoon compare per un solo giorno ogni cento anni. In questo villaggio capitano per sbaglio due turisti americani, Tommy Albright e Jeff Douglas, quando si sta per celebrare un matrimonio e uno di loro, Tommy, si innamora di una ragazza del villaggio, Viola.\nIl film.\nFu il primo film di Minnelli girato in CinemaScope.\nBasato su una storia del tedesco Friedrich Gerst\u00e4cker, fu ambientato in Scozia, perch\u00e9 si reputava che la fine della Seconda guerra mondiale fosse ancora troppo vicina per portare sulle scene una storia ambientata in Germania.\nLe coreografie furono affidate a Gene Kelly.\nPremi e riconoscimenti.\nIl film ha vinto il Golden Globe per la migliore fotografia e ricevuto tre candidature ai Premi Oscar (scenografia, costumi e sonoro)."}
{"id": "836322", "revid": "287204", "url": "https://it.wikipedia.org/wiki?curid=836322", "title": "Contea di Dallas (Alabama)", "text": "La contea di Dallas, in inglese Dallas County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 46.365 abitanti. Il capoluogo di contea \u00e8 Selma. Il nome le \u00e8 stato dato in onore del segretario del tesoro statunitense Alexander James Dallas.\nGeografia fisica.\nLa contea si trova nella parte centro-occidentale dell'Alabama. Lo United States Census Bureau certifica che l'estensione della contea \u00e8 di 2.573 km\u00b2, di cui 2.540 km\u00b2 composti da terra e i rimanenti 33 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Dallas venne costituita il 9 febbraio 1818, e fu creata da una parte della contea di Montgomery. Si trova nella regione del Black Belt, ed \u00e8 attraversata dal fiume Alabama. In origine il capoluogo era Cahaba, citt\u00e0 che fece anche da capitale di stato per un breve periodo. Nel 1865 il capoluogo divenne Selma."}
{"id": "836323", "revid": "287204", "url": "https://it.wikipedia.org/wiki?curid=836323", "title": "Qajar", "text": ""}
{"id": "836324", "revid": "810736", "url": "https://it.wikipedia.org/wiki?curid=836324", "title": "Balia", "text": "La balia (o nutrice) \u00e8 una donna cui \u00e8 stato affidato, spesso dietro compenso, l'incarico di accudire un neonato provvedendo anche al suo allattamento. La locuzione balia asciutta \u00e8 invece utilizzata per definire chi accudisce uno o pi\u00f9 neonati senza allattarli. Per estensione in etologia viene definita \"balia\" qualunque femmina che si occupa dell'allattamento di prole non propria.\nScelta e compiti della balia.\nFino agli inizi del novecento era abitudine nelle famiglie pi\u00f9 ricche affidare il neonato ad un'altra puerpera, scelta spesso tra il personale di servizio, tra i propri lavoranti o contadini oppure tra i loro familiari, affinch\u00e9 provvedesse all'allattamento del bambino. La balia doveva essere robusta affinch\u00e9 riuscisse a nutrire sia il proprio neonato sia quello ad ella affidato e in buona salute per evitare la trasmissione di malattie.\nMotivazioni per l'impiego della balia.\nLa decisione di affidare la cura e, molto spesso, l'allattamento del bambino a una balia veniva per lo pi\u00f9 presa da donne appartenenti a classi sociali benestanti ed agiate; poteva per\u00f2 anche scaturire da esigenze pi\u00f9 concrete quali il decesso della madre per cause inerenti il parto o la mancanza di latte o a causa di malattie che impedivano alla madre di prendersi cura del neonato.\nImplicazioni relazionali e affettive.\nSpesso si venivano a creare forti legami affettivi tra l'infante, la balia e il figlio naturale di quest'ultima, definito fratello di latte. I forti rapporti tra i due spesso rimanevano inalterati nel tempo.\nLe balie, per qualifica e remunerazione, erano vari gradini sopra alle 'serve' e di frequente rimanevano accanto ai bambini loro affidati. \u00c8 cos\u00ec che sino a tutta la prima met\u00e0 del '900, le giovani donne che avevano partorito da poco spesso lasciavano i propri figli a casa, affidati alla cura di altre donne, per offrire il proprio latte ai figli dei signori di citt\u00e0.\nNella cultura greca, ad esempio, si trovano numerosi riferimenti, anche nelle iscrizioni funerarie, allo stretto rapporto che si instaurava tra nutrice e il suo \"alumnus\". \nEvoluzioni.\nLa pratica di affidare a balie il compito di provvedere all'allattamento e la cura degli infanti \u00e8 stata via via superata grazie all'emancipazione delle classi subordinate e per l'affermarsi dell'utilizzo del latte artificiale."}
{"id": "836328", "revid": "1446238", "url": "https://it.wikipedia.org/wiki?curid=836328", "title": "Ufficio delle Nazioni Unite per i servizi ed i progetti", "text": "L'Ufficio delle Nazioni Unite per i servizi ed i progetti (UNOPS, dall'inglese \"United Nations Office for Project Services\") \u00e8 un ufficio delle Nazioni Unite dedicato al perfezionamento e alla supervisione dei progetti e dei servizi forniti dalle agenzie dell'ONU.\nIl compito dell'UNOPS \u00e8 di fornire appoggio logistico alle agenzie ONU in operazioni delicate come lo sminamento, l'organizzazione di elezioni e la creazione di infrastrutture.\nL'Ufficio \u00e8 diretto da un consiglio di gestione composto da 36 rappresentanti di altrettante nazioni che vengono scelti a rotazione triennale, presieduto dal 2014 dalla norvegese Grete Faremo."}
{"id": "836330", "revid": "2033069", "url": "https://it.wikipedia.org/wiki?curid=836330", "title": "Out of Practice - Medici senza speranza", "text": "Out of Practice - Medici senza speranza (\"Out of Practice\") \u00e8 una sitcom statunitense prodotta dal 2005 al 2006. In Italia \u00e8 conosciuta anche con il titolo Medici... ma non troppo.\nHenry Winkler (il \"Fonzie\" di \"Happy Days\") interpreta uno dei protagonisti. Nonostante gli ascolti abbastanza alti (una media di 11 milioni di telespettatori ha seguito la serie negli Stati Uniti), la serie fu a sorpresa sospesa e in seguito cancellata al termine della prima stagione.\nTrama.\nI Barnes sono una famiglia composta da Stewart Barnes, il padre medico, Lydia, la madre cardiologa, Oliver, il figlio maggiore chirurgo plastico, Regina, la figlia che lavora al pronto soccorso e Benjamin Barnes, figlio minore e consulente matrimoniale, l'unico a non essere diventato medico."}
{"id": "836336", "revid": "180559", "url": "https://it.wikipedia.org/wiki?curid=836336", "title": "Coppa Italia di pallacanestro maschile 2007", "text": "La Coppa Italia di pallacanestro maschile 2007 si \u00e8 disputata al Unipol Arena di Casalecchio di Reno (BO).\nI quarti di finale si sono svolti l'8 ed il 9 febbraio; le semifinali il 10 febbraio: la finale l'11 febbraio. Per la prima volta la fase finale (\"final eight\") \u00e8 stata organizzata da un club (la Virtus Bologna) in collaborazione con la Lega Basket. A vincere la Coppa \u00e8 stata la Benetton Treviso.\nSquadre.\nLe squadre qualificate sono le prime otto classificate al termine del girone di andata della Serie A 2006-2007. Le prime 4 squadre in classifica sono state considerate teste di serie senza possibilit\u00e0 di scontrarsi al primo turno, mentre le altre (5\u00ba-8\u00ba posto) sono state abbinate alle teste di serie per sorteggio."}
{"id": "836340", "revid": "180559", "url": "https://it.wikipedia.org/wiki?curid=836340", "title": "Coppa Italia di pallacanestro maschile 2006", "text": "La Coppa Italia di pallacanestro maschile 2006 si \u00e8 disputata al PalaGalassi di Forl\u00ec. I quarti di finale si sono svolti il 16 ed il 17 febbraio 2006; le semifinali si sono disputate il 18 febbraio e la finale il 19 febbraio.\nSquadre.\nLe squadre qualificate sono le prime otto classificate al termine del girone di andata della Serie A 2005-2006. Le prime 4 squadre in classifica sono state considerate teste di serie senza possibilit\u00e0 di scontrarsi al primo turno, mentre le altre (5\u00ba-8\u00ba posto) sono state abbinate alle teste di serie per sorteggio."}
{"id": "836342", "revid": "110157", "url": "https://it.wikipedia.org/wiki?curid=836342", "title": "Coppa Italia di pallacanestro maschile 2005", "text": "La Coppa Italia di pallacanestro maschile 2005 \u00e8 stata la ventinovesima edizione della manifestazione e si \u00e8 disputata al PalaGalassi di Forl\u00ec.\nLa vittoria \u00e8 andata alla Benetton Treviso che ha sconfitto in finale la Bipop Carire Reggio Emilia con il punteggio di 74 a 64.\nSquadre.\nLe squadre qualificate sono le prime otto classificate al termine del girone di andata della Serie A 2004-2005."}
{"id": "836343", "revid": "1793900", "url": "https://it.wikipedia.org/wiki?curid=836343", "title": "Cantone di Redange", "text": "Il Cantone di Redange \u00e8 un cantone del Lussemburgo orientale, compreso nel distretto di Diekirch. Confina con il cantone di Wiltz a nord, coi cantoni di Diekirch e Mersch ad est, con quello di Capellen a sud e con la provincia belga del Lussemburgo ad ovest.\nIl capoluogo \u00e8 Redange. La superficie \u00e8 di 267\u00a0km\u00b2 e la popolazione nel 2005 era di 14.499 abitanti (54 ab./km\u00b2).\nComprende 10 comuni:"}
{"id": "836344", "revid": "1632387", "url": "https://it.wikipedia.org/wiki?curid=836344", "title": "Data di scadenza", "text": "La data di scadenza \u00e8 la data fino alla quale un alimento \u00e8 igienicamente idoneo al consumo, se mantenuto nelle corrette condizioni di conservazione. Viene riportata obbligatoriamente sugli imballaggi alimentari dei prodotti preconfezionati rapidamente deperibili (latte e prodotti lattieri freschi, formaggi freschi, pasta fresca, carni fresche, prodotti della pesca e dell'acquacoltura freschi) con la dicitura \"da consumarsi entro\" seguita dal luogo sulla confezione dove la data viene stampigliata. La data deve riportare, nell'ordine, il giorno, il mese ed eventualmente l'anno. Sulla confezione devono essere inoltre riportate le condizioni di conservazione ed eventualmente la temperatura in funzione della quale \u00e8 stato determinato il periodo di validit\u00e0.\nSuperata la data di scadenza, l'alimento pu\u00f2 costituire un pericolo per la salute a causa della proliferazione batterica. Per legge \u00e8 vietata la vendita dei prodotti che riportano la data di scadenza a partire dal giorno successivo a quello indicato sulla confezione. Il concetto di data di scadenza \u00e8 legato a quello dell'alterazione degli alimenti, fenomeno inarrestabile e inevitabile in accordo alla Prima Legge di Parisi della Degradazione Alimentare.\nSupermercati e commercianti, in base agli accordi con i fornitori, in alcuni casi, possono restituire i prodotti scaduti invenduti delle relative marche, sotto forma di resi. Per ogni articolo reso, ricevono gratuitamente in cambio dai fornitori un altro prodotto dello stesso genere, da rivendere al cliente finale, oppure vengono scontati tramite nota di accredito. In questo modo, commercianti e supermercati eliminano il rischio di mancata vendita, legato ai prodotti alimentari. Trattandosi di un bene deperibile, l'accumulo di scorte invendute rappresenta un rischio pi\u00f9 alto per i venditori, rispetto ad altre categorie merceologiche, poich\u00e9 le scorte di alimenti dopo la data di scadenza non hanno pi\u00f9 valore.\nTalora, le forze dell'ordine verificano casi di rigenerazione delle date di scadenza, sostituite da nuove etichette in validit\u00e0.\nIn Italia la data di scadenza pu\u00f2 essere determinata con decreto dei Ministri delle attivit\u00e0 produttive, delle politiche agricole e forestali e della salute. Per esempio la data di scadenza del \"latte fresco pastorizzato\" \u00e8 determinata nel sesto giorno successivo a quello del trattamento termico di pastorizzazione, mentre la scadenza del \"latte microfiltrato fresco pastorizzato\" \u00e8 determinata nel decimo giorno successivo a quello del trattamento termico.\nSui prodotti non rapidamente deperibili la data di scadenza \u00e8 sostituita dal termine minimo di conservazione, espresso dalla dicitura \"da consumarsi preferibilmente entro (data)\", che rappresenta la data fino alla quale un alimento conserva le sue propriet\u00e0 specifiche in adeguate condizioni di conservazione. \nLa data si compone dell'indicazione, nell'ordine, del giorno, del mese, e dell'anno, con le seguenti modalit\u00e0:\nIl termine minimo di conservazione non \u00e8 obbligatorio per la frutta e la verdura fresche (a meno che non siano sbucciate o tagliate), il vino e l'aceto, il sale e lo zucchero allo stato solido, i prodotti da forno come pane e focaccia, prodotti di pasticceria freschi, bevande alcoliche con percentuale di alcol superiore al 10%, gomme da masticare e prodotti simili.\nStessa regola vale per i prodotti da banco (salumi e formaggi venduti in supermercati e ipermercati che devono solo indicare la temperatura di conservazione dell'alimento).\nLa data di scadenza differisce dal termine minimo di conservazione o TMC, ( \"da \nconsumarsi preferibilmente entro\" o \"best before\") che rappresenta il termine temporale \nentro il quale il prodotto alimentare conserva le sue propriet\u00e0 specifiche in adeguate \ncondizioni di conservazione; Superato il TMC \u00e8 ancora possibile consumare il \nprodotto (non c'\u00e8 alcun divieto). Il TMC dunque, \u00e8 da riferire unicamente alle \ncaratteristiche organolettiche e di gradimento del prodotto piuttosto che alla sicurezza. Pi\u00f9 \nci si allontana dalla data di superamento del TMC pi\u00f9 vengono meno i requisiti della \nqualit\u00e0 del prodotto senza dunque che venga intaccata quello della sicurezza. Anche il TMC \u00e8 legato a quello dell'alterazione degli alimenti, fenomeno inarrestabile e inevitabile in accordo alla Prima Legge di Parisi della Degradazione Alimentare."}
{"id": "836346", "revid": "1812835", "url": "https://it.wikipedia.org/wiki?curid=836346", "title": "Steve McQueen", "text": "Allievo dell'Actors Studio di New York, \u00e8 stato uno dei pi\u00f9 celebri attori tra gli anni '60 e gli anni '70. Fu famoso per il suo atteggiamento spericolato e da anti-eroe e, nonostante sia sempre stato un attore piuttosto problematico per registi e produttori, riusc\u00ec sempre a ottenere ruoli di grande rilievo e ingenti compensi.\nSoprannominato \"King of cool\", rappresenta un punto di riferimento nel mondo della moda maschile, per i capi e gli accessori indossati sul set e in vita, poi diventati iconici.\nBiografia.\nLe origini.\nFiglio di uno stuntman, William McQueen, che abbandon\u00f2 la moglie, Julia Ann Crawford, il piccolo Steve fu mandato a vivere a Slater, nel Missouri, presso uno zio. All'et\u00e0 di 12 anni torn\u00f2 a vivere con la madre, che nel frattempo si era trasferita a Los Angeles, in California. A 14 anni era gi\u00e0 membro di una gang di strada e la madre si vide costretta a mandare il ragazzo presso una scuola di correzione californiana, la \"California Junior Boys Republic\" presso Chino Hills.\nAbbandonato l'istituto, McQueen entr\u00f2 nel corpo dei \"Marines\" dove prest\u00f2 servizio dal 1947 al 1950. Nel 1952, grazie a un prestito fornito agli ex soldati, incominci\u00f2 a frequentare i corsi di recitazione presso l\"'Actor's Studio\" di Lee Strasberg a New York. Dei 2000 candidati presentatisi alle selezioni, solo lui e Martin Landau riuscirono a entrare nella scuola. Nel 1955 esord\u00ec a Broadway.\nCarriera.\nMcQueen esord\u00ec nel mondo del cinema con un piccolo ruolo nel film \"Lass\u00f9 qualcuno mi ama\" (1956) di Robert Wise, ma il suo primo film da protagonista fu \"Fluido mortale\" (1958). La sua prima grande interpretazione pu\u00f2 essere considerata quella del cowboy Vin nel western \"I magnifici sette\" (1960) di John Sturges, regista che lo aveva precedentemente diretto in un altro suo film, \"Sacro e profano\" (1959), in un ruolo minore. L'anno successivo fu la volta del film bellico \"L'inferno \u00e8 per gli eroi\" (1961) di Don Siegel, in cui ritrov\u00f2 James Coburn, con il quale aveva gi\u00e0 lavorato ne \"I magnifici sette\", e in cui interpret\u00f2 il difficile ruolo di John Reese, un ex sergente che viene degradato per insubordinazione e per ubriachezza.\nLa definitiva consacrazione per McQueen giunse grazie al kolossal \"La grande fuga\" (1963), sempre diretto da John Sturges, in cui interpret\u00f2 il ruolo dell'audace e spericolato capitano Virgil Hilts, uno dei personaggi che lo resero maggiormente celebre nel mondo del cinema. Nel 1965 il regista Norman Jewison lo scrittur\u00f2 per \"Cincinnati Kid\" (1965), dove McQueen interpret\u00f2 il ruolo del giocatore di poker Eric Stoner, in un'intensa e carismatica interpretazione. Nel 1966, diretto da Robert Wise nel film \"Quelli della San Pablo\", McQueen ottenne la sua prima e unica candidatura all'Oscar come miglior attore protagonista, senza riuscire a vincerlo. Norman Jewison torner\u00e0 a dirigere McQueen nell'elegante \"Il caso Thomas Crown\" (1968), affiancandolo a Faye Dunaway. Nello stesso anno l'attore venne diretto da Peter Yates nel poliziesco \"Bullitt\" (1968).\nNella prima met\u00e0 degli anni settanta McQueen consolid\u00f2 la propria fama quando Sam Peckinpah gli propose un ruolo da protagonista nel western moderno \"L'ultimo buscadero\" (1972), in cui l'attore riusc\u00ec in modo sorprendente a farsi apprezzare dal regista, tanto da proseguire la collaborazione con lui in un altro ruolo da protagonista, questa volta nel poliziesco \"Getaway!\" (1972). L'anno successivo fu la volta di \"Papillon\" (1973), pellicola avventurosa di ambiente carcerario, diretta dal regista Franklin J. Schaffner. Il personaggio di Henri Charri\u00e8re, un galeotto realmente esistito, nonch\u00e9 autore dell'omonimo romanzo da cui \u00e8 tratto il film, viene considerata da molti l'interpretazione fisicamente ed esteticamente migliore e pi\u00f9 impegnativa di McQueen.\nL'anno dopo John Guillermin lo diresse in un ambizioso progetto di genere catastrofico, il kolossal \"L'inferno di cristallo\" (1974), accanto a Paul Newman e a William Holden. Nella seconda met\u00e0 degli anni settanta la carriera dell'attore entr\u00f2 in una fase di declino. Nel 1980 interpret\u00f2 Tom Horn nell'omonimo film diretto da William Wiard. La sua ultima apparizione sul grande schermo, prima della sua prematura scomparsa, fu nel film \"Il cacciatore di taglie\" (1980), un poliziesco con sfumature comiche, diretto da Buzz Kulik.\nLa malattia e la morte.\nNel 1979 gli venne diagnosticato un mesotelioma pleurico, un tumore associato all'esposizione all'amianto, materiale spesso impiegato negli ambienti frequentati da McQueen durante la sua vita (navi, studi cinematografici, ambienti motoristici). Mor\u00ec in una clinica messicana in seguito a due consecutivi attacchi cardiaci, alle 15:45 del 7 novembre 1980, accanto all'ultima moglie e all'istruttore di volo e amico Sammy Mason. Ventiquattro ore prima gli era stata rimossa chirurgicamente una grossa massa metastatica all'addome. Fu cremato e le ceneri furono disperse nell'oceano Pacifico.\nVita privata.\nIl 2 novembre 1956 spos\u00f2 l'attrice Neile Adams, dalla quale ebbe due figli: Terry (1959-1998, che morir\u00e0 a soli 38 anni per emocromatosi) e Chad (1960). Nel 1972 McQueen e Adams divorziarono.\nIl 31 agosto 1973 McQueen spos\u00f2 l'attrice Ali MacGraw, che recit\u00f2 con lui nel film \"Getaway!\" La loro relazione, cominciata dopo che lei aveva abbandonato il marito, il produttore Robert Evans, per sposare McQueen, fu piuttosto tumultuosa e termin\u00f2 con il divorzio nel 1978.\nIl 16 gennaio 1980, dieci mesi prima di morire, McQueen spos\u00f2 la modella Barbara Minty.\nNegli anni sessanta ebbe una relazione con l'attrice Lauren Hutton e agli inizi degli anni settanta con l'attrice Barbara Leigh.\nL'8 agosto 1969 avrebbe dovuto trovarsi nella villa al 10050 di Cielo Drive, invitato dall'amico Jay Sebring, a trovare la comune amica Sharon Tate, la notte in cui furono uccisi dalla family di Charles Manson. Per un impegno dell'ultimo minuto McQueen non si present\u00f2 e questo probabilmente gli salv\u00f2 la vita. L'attore fu talmente scosso dall'accaduto che, da quel momento, port\u00f2 sempre con s\u00e9 una pistola.\nMotori.\nMcQueen \u00e8 ricordato, oltre che per il talento recitativo, anche per la sua passione per le corse, motociclistiche e automobilistiche. Quando ne aveva la possibilit\u00e0, amava fare a meno di controfigure e appariva egli stesso nelle scene che solitamente venivano affidate agli stuntman.\nLe pi\u00f9 famose scene motoristiche vennero girate per il film \"Bullitt\" e nella sequenza della cattura finale di Hilts ne \"La grande fuga\", quando McQueen cerca di raggiungere la Svizzera a bordo di una motocicletta Triumph TR6 Trophy mascherata come se fosse una BMW bellica. Soltanto la scena dell'ultimo salto sul filo spinato fu eseguita dallo stuntman Bud Ekins. McQueen aveva voluto provare la scena una prima volta, ma fin\u00ec con una caduta e la produzione, per non rischiare un infortunio, impose alla star di punta di non riprovarci. In tutte le altre scene di inseguimento non vi fu mai il bisogno effettivo di uno stuntman.\nPartecipazione a competizioni sportive.\nDurante la sua carriera cinematografica McQueen si ciment\u00f2 in parecchie gare e consider\u00f2 pi\u00f9 volte l'ipotesi di abbandonare il cinema per dedicarsi completamente alle corse. \nNel 1970 partecip\u00f2 alle 12 ore di Sebring insieme a Peter Revson con una Porsche 908 (guidandola con un piede fasciato a causa di un precedente incidente motociclistico), arrivando primo nella sua categoria e secondo assoluto a soli 23\" dai vincitori Ignazio Giunti, Nino Vaccarella e Mario Andretti su Ferrari 512 S.\nNel 1971 un'altra Porsche, la 917K, fu usata come \"camera car\" per girare il film \"Le 24 Ore di Le Mans\". Il film fu un flop al botteghino e costitu\u00ec un grosso fiasco nella carriera di McQueen, ma a distanza di anni viene ricordato come una realistica testimonianza su uno dei pi\u00f9 famosi periodi della storia motoristica e come uno tra i migliori film di corse automobilistiche mai girato. McQueen comunque non partecip\u00f2 alla 24 ore del 1970 poich\u00e9 la produzione del film neg\u00f2 il supporto all'attore nel caso in cui egli avesse gareggiato.\nL'attore partecip\u00f2 anche a parecchie gare motociclistiche durante gli anni sessanta e i settanta, a bordo perlopi\u00f9 di una Triumph Bonneville e di una Triumph 500cc acquistata da Bud Ekins. Tra le altre competizioni prese parte anche alla Baja 1000, alla Mint 400, al Gran Prix di Elsinore e nel 1964 venne scelto per rappresentare gli USA alla International Six Days Enduro (ISDE).\nAlla sua morte, la sua collezione di moto comprendeva oltre 100 modelli per un valore di vari milioni di dollari.\nSteve McQueen aveva anche avuto la fortuna di possedere alcune tra le pi\u00f9 famose auto sportive dell'epoca come ad esempio:\nCon suo grande dispiacere invece McQueen non riusc\u00ec mai a venire in possesso della Ford Mustang GT utilizzata nel film \"Bullitt\". Secondo il regista del film, infatti, nessuna delle due auto (ancora oggi esistenti), utilizzate per le riprese, \u00e8 mai stata posseduta dall'attore. Negli anni novanta, all'uscita in commercio della Ford Puma, un suggestivo fotomontaggio fece s\u00ec che McQueen la guidasse nello spot pubblicitario: nella sequenza si vede l'attore guidare la Puma per le strade californiane, e poi deporla in una autorimessa insieme con una replica della moto utilizzata ne \"La grande fuga\" e alla Ford Mustang Gt del 1968. Un attimo dopo tutto sparisce e resta solo la Puma.\nFilm biografico.\nNel marzo 2015 viene annunciata la realizzazione di un film biografico, grazie a un accordo tra la Lake Forerst Entertainment e la The Exchange. Il titolo provvisorio sembra essere, semplicemente, McQueen, e sar\u00e0 in parte basato su una biografia del 2010 scritta da Marshall Terrill e intitolata \u201cSteve McQueen: The Life and Legend of a Hollywood Icon\u201d. "}
{"id": "836347", "revid": "102832", "url": "https://it.wikipedia.org/wiki?curid=836347", "title": "Termine minimo di conservazione", "text": ""}
{"id": "836359", "revid": "22475", "url": "https://it.wikipedia.org/wiki?curid=836359", "title": "Mercedes-Benz W114 e W115", "text": "W114 e W115 sono le sigle progettuali di un'autovettura prodotta dalla tedesca Mercedes-Benz tra il 1968 ed il 1976. Venne soprannominata \"/8\" (\"Strichacht\", in italiano \"barraotto\") per identificare l'ultima cifra dell'anno di nascita.\nStoria e profilo.\nLe due sigle \"W114\" e \"W115\" identificano in sostanza le versioni con motori rispettivamente a 6 ed a 4/5 cilindri. Erede della W110 Heckflosse, la \"W114/W115\" venne presentata nel 1968 al Salone dell'automobile di Ginevra, ma la commercializzazione fu avviata gi\u00e0 nel mese di gennaio. L'obiettivo del nuovo modello era quello di migliorare sotto il profilo del comfort, della sicurezza e della qualit\u00e0 costruttiva il modello precedente.\nIl progetto del nuovo modello doveva anche mirare all'efficienza telaistica e nello stesso tempo ottimizzare lo spazio interno. Venne quindi progettato un telaio completamente nuovo, creato appositamente per il nuovo modello. Da questo punto di vista va segnalato il definitivo abbandono del retrotreno a semiassi oscillanti, in favore del nuovo retrotreno a triangoli oscillanti montati obliquamente su telaio ausiliario, soluzione che rivel\u00f2 un comportamento eccellente, sia in termini di comfort che di tenuta di strada, facendo quindi dimenticare la precedente soluzione tecnica, causa di numerosi spaventi agli utenti che percorrevano strade bagnate con i modelli precedenti. Nuovo era comunque anche l'avantreno a quadrilateri trasversali su struttura ausiliaria in acciaio stampato. Alcune versioni montavano di serie anche un sistema idropneumatico di compensazione dell'assetto. Tale sistema era autolivellante e permetteva di regolare l'altezza da terra della vettura.\nIl disegno del corpo vettura venne nuovamente affidato a Paul Bracq, che in questo caso poteva contare all'epoca su di un brillantissimo giovane designer di nome Bruno Sacco, il quale diventer\u00e0 in seguito capo del design presso la Casa di Stoccarda. Ispirata (pur senza avere alcuna parte in comune), specialmente nella parte centrale e posteriore, alle ammiraglie W108 e W109 (anch'esse disegnate da Bracq), la nuova berlina Mercedes-Benz era caratterizzata da un \"look\" sobrio e austero.\nAnche sotto il profilo tecnico, l'impostazione generale era quella dell'ammiraglia: trazione posteriore, sospensioni a ruote indipendenti, sterzo a circolazione di sfere, freni a disco sulle quattro ruote, cambio manuale a 4 marce o a richiesta automatico a 3 rapporti.\nLa gamma d'esordio montava motori con alimentazione a benzina (a carburatore o iniezione) o diesel, tutti derivati da motori gi\u00e0 esistenti. I primi erano i 4 cilindri in linea da 1988 cm\u00b3 e 2197\u00a0cm\u00b3 e i 6 cilindri in linea di 2306\u00a0cm\u00b3 e 2496\u00a0cm\u00b3, mentre i secondi erano i 4 cilindri (sempre in linea) da 1988 e 2197\u00a0cm\u00b3.\nCome gi\u00e0 detto, i modelli con motore 4 cilindri (\"200\", \"220\", \"200 D\" e \"220 D\") erano siglati \"W115\", mentre quelli a 6 cilindri \"W114\" (\"230\", \"250\") .\nVa annotato che questa suddivisione rappresent\u00f2 un'eccezione in quanto, per altri modelli precedenti, la sigla con numero inferiore identificava le versioni con il minor numero di cilindri e non viceversa.\nLa \"230\" e la \"220 D\" furono subito disponibili anche in versione a passo lungo, adatte quindi all'impiego come taxi o altre trasformazioni.\nNell'ottobre del 1968 venne presentata la versione coup\u00e9 a 2 porte, con padiglione abbassato, assenza del montante centrale e cristalli privi di cornice. Frontale, coda e parte bassa della carrozzeria rimanevano identiche alla berlina. La coup\u00e9 era inizialmente disponibile solo col 6 cilindri di 2496\u00a0cm\u00b3, alimentato a carburatori (250 C) o a iniezione (250 CE). La sigla progettuale di questa versione era C115, sigla in cui la lettera \"C\" va a sostituire la \"W\" per indicare appunto una coup\u00e9. Pi\u00f9 avanti, nel luglio del 1969, viene introdotta la 250C 2.8 come versione di punta della gamma, che nonostante la sigla viene dotata del potente 2.8 M130 a carburatori da 130\u00a0CV. Tale versione and\u00f2 ad affiancare le altre due versioni.\nL'anno seguente, anche la berlina pot\u00e9 usufruire dello stesso propulsore e nacque cos\u00ec la 250 2.8.\nNel 1972 la gamma si arricch\u00ec dei modelli 280, 280C, 280E e 280CE, in pratica le berline e coup\u00e9 equipaggiate dal nuovo 2.8 bialbero M110, sia a carburatori (160CV) sia ad iniezione (185CV).\nNel 1973, in occasione del programmato restyling di met\u00e0 produzione, furono introdotte novit\u00e0 sia meccaniche che estetiche, sia alla coup\u00e9 sia alla berlina. Fra le modifiche estetiche vanno menzionati: l'aggiornamento al frontale (mascherina a \"radiatore\" pi\u00f9 bassa e larga); quello alla coda (luci zigrinate anzich\u00e9 lisce che secondo la Casa costruttrice andavano a diminuire i rischi di un oscuramento dei fari accesi per opera di fanghiglia o altro: tale zigrinatura verr\u00e0 applicata ai successivi modelli Mercedes-Benz fino a pochissimi anni prima del nuovo secolo come caratteristica stilistica distintiva); l'aggiornamento alla finestratura laterale (scomparsa dei \"deflettori\" a compasso con installazione di grandi specchi laterali comandabili dall'interno); infine va ricordato l'aggiornamento agli interni (consolle centrale, elementi della finitura).\nAnche la gamma delle motorizzazioni venne riorganizzata con l'introduzione di nuovi motori. Il 4 cilindri a benzina di 2,2 litri venne portato a 2307\u00a0cm\u00b3 (110\u00a0CV). Curiosamente, accanto al nuovo 2.3 M115 da 110\u00a0CV venne mantenuto anche il vecchio 2.3 M180 da 120\u00a0CV. I due modelli che lo montavano erano denominati rispettivamente 230.4 e 230.6. Quest'ultima \u00e8 semplicemente la vecchia \"230\" cambiata nel nome (ed ovviamente in tutte le modifiche del caso previste dal restyling). In seguito, per identificare la vecchia \"230\" dalle altre, spesso si ricorre alla sigla 230/8. Per quanto riguardava la disponibilit\u00e0 di motori diesel, in seguito al restyling essa venne completata da un 4 cilindri da 2404\u00a0cm\u00b3 con 65\u00a0CV e - nel 1974 - da un 5 cilindri di 3005\u00a0cm\u00b3 da 80\u00a0CV (primo motore di questo tipo al mondo, ottenuto aggiungendo un cilindro al 240D). Tale modello, la 240D 3.0, venne inclusa tra le \"W115\".\nPer quanto riguardava le coup\u00e9, prive di versioni a gasolio, le \"250C\" e \"250CE\" vennero rispettivamente sostituite dalla 280C e dalla 280CE.\nSia per quanto riguarda le berline, sia altrettanto per le coup\u00e9, l'introduzione delle versioni \"280\" non ha comportato il pensionamento delle versioni \"250 2.8\", che quindi rimasero a listino. La differenza tra le versioni \"280\" e le versioni \"250 2.8\" stava nei due differenti motori, il bialbero \"M110\" nelle prime ed il pi\u00f9 anziano \"M130\" monoalbero nella seconda.\nLa nuova gamma comprendeva:\nLe \"W114/W115\" berlina lasciarono il listino nel 1976, rimpiazzate dalle Mercedes-Benz W123, mentre le coup\u00e9 rimasero in produzione fino al 1977.\nBen rifinita ma soprattutto robusta e dall'affidabilit\u00e0 divenuta proverbiale, questo modello Mercedes-Benz ottenne grande successo in tutto il mondo, Italia compresa (dove era diffusa principalmente nelle versioni \"200\" e \"200 D\" a causa dell'IVA elevata per vetture sopra i due litri e solo pi\u00f9 tardi elevata per i diesel a 2500\u00a0cm\u00b3). Costruita in quasi due milioni di esemplari, fu il modello Mercedes pi\u00f9 venduto dal dopoguerra fino al termine produzione, surclassata soltanto dall'erede \"W123\". Oggigiorno viene considerata come la prima delle serie appartenenti a quella che decenni dopo sarebbe divenuta nota come Classe E.\nCaratteristiche e versioni.\nNella seguente tabella vengono riportate le principali caratteristiche della gamma \"W114/W115\". I dati relativi alla produzione includono anche gli esemplari da allestire con carrozzerie speciali, come ambulanze, giardinette (da, per esempio, Crayford, Binz, IMA e Miesen) o carri funebre (da Pollmann e Rappold)."}
{"id": "836363", "revid": "298055", "url": "https://it.wikipedia.org/wiki?curid=836363", "title": "Ohmsford", "text": ""}
{"id": "836364", "revid": "1305772", "url": "https://it.wikipedia.org/wiki?curid=836364", "title": "OTL", "text": ""}
{"id": "836368", "revid": "775372", "url": "https://it.wikipedia.org/wiki?curid=836368", "title": "Universit\u00e0 delle Nazioni Unite", "text": "L'Universit\u00e0 delle Nazioni Unite (UNU), dall'inglese \"United Nations University\" - il braccio accademico delle Nazioni Unite - \u00e8 stata creata il 6 dicembre 1973 a Tokyo con l'adozione della risoluzione 3081 dell'Assemblea generale.\nL'Universit\u00e0 dell'ONU si occupa, a livello accademico e di ricerca, di problemi globali come la sopravvivenza, lo sviluppo ed il welfare, temi che rientrano nelle aree di interesse delle Nazioni Unite e dei suoi stati membri. Nonostante lo status di universit\u00e0, l'UNU non \u00e8 un'Universit\u00e0 nel senso tradizionale del termine. Essa \u00e8 soprattutto un centro di ricerca, una think tank del sistema delle Nazioni Unite che raggruppa professori e ricercatori di tutto il mondo e che rappresenta il legame tra l'ONU e la comunit\u00e0 accademica e decisionale internazionale.\nL'Universit\u00e0 dell'ONU si propone di creare e trasferire conoscenza e di rafforzare le competenze individuali ed istituzionali per far avanzare i principi dello Statuto delle Nazioni Unite.\nL'UNU promuove ricerca e programmi educativi nell'ambito dello sviluppo sostenibile, dando un aiuto particolare ai paesi in via di sviluppo.\nL'UNU ha a capo un Rettore, David M. Malone, direttore accademico ed amministrativo e sottosegretario generale dell'ONU.\nLa sede dell'Universit\u00e0 \u00e8 a Tokyo, possiede un vice-rettorato a Bonn (UNU-ViE) e due uffici di collegamento all'ONU a New York (UNU-ONY) e all'UNESCO a Parigi (UNU-OP).\nL'Universit\u00e0 dell'ONU \u00e8 composta da istituti e programmi dislocati in 12 paesi.\nIl consiglio dell'UNU \u00e8 l'organo direttivo dell'Universit\u00e0 ed \u00e8 composto di 24 membri, tra cui il segretario generale dell'ONU ed il direttore generale dell'UNESCO.\nStoria.\nL'universit\u00e0 fu creata nel 1973 a seguito di un'idea di U Thant, allora segretario generale dell'ONU, e cominci\u00f2 le proprie attivit\u00e0 nel 1975. Negli anni, numerosi istituti dell'UNU furono creati nel mondo per assistere le varie iniziative di ricerca proposte dall'ONU.\nRicerca.\nNel dicembre 2009, l'Assemblea generale emend\u00f2 lo Statuto dell'ONU per permettere all'Universit\u00e0 di conferire master, diplomi, certificati, PhD ed altre distinzioni accademiche.\nIn particolare, il lavoro dell'UNU si concentra sui seguenti ambiti:\nCome stabilito nel piano strategico dell'UNU 2011-2014, i 26 temi pi\u00f9 importanti sui quali si focalizza l'attivit\u00e0 accademica dell'Universit\u00e0 rientrano in 5 aree tematiche principali:\nNell'insieme, queste aree tematiche definiscono l'ambito nel quale l'UNU svolge le proprie attivit\u00e0 accademiche. Questi settori e i singoli temi in essi trattati non si escludono a vicenda, n\u00e9 sono esaustivi a livello di contenuto. Molti problemi internazionali sono trasversali alle aree tematiche e devono essere studiati con un approccio olistico ed interdisciplinare. Numerosi temi elencati sopra, come l'uguaglianza di genere, i diritti umani e la sostenibilit\u00e0, rientrano in ogni aspetto del lavoro dell'Universit\u00e0 dell'ONU.\nStruttura.\nL'attivit\u00e0 accademica dell'Universit\u00e0 dell'ONU \u00e8 condotta da una rete globale di istituti e programmi di ricerca e formazione."}
{"id": "836371", "revid": "228587", "url": "https://it.wikipedia.org/wiki?curid=836371", "title": "Grea", "text": "Grea \u00e8 una frazione del comune di Domegge di Cadore di circa 200 abitanti, il cui nome deriva dalla grava o ghiaia di cui \u00e8 composta un'antica frana del periodo glaciale, sulla quale \u00e8 edificato l'abitato.\nStoria.\nDeterminante, ai fini dello sviluppo del paese, \u00e8 stata la strada a tornanti costruita negli anni sessanta, che ha potuto dare maggiore visibilit\u00e0 ad un paese quasi isolato e difficilmente raggiungibile d'inverno. Essa fu fortemente voluta dallo scomparso Pietro Frescura (allora comproprietario della occhialeria Foca), con il diretto intervento dell'On. Giacomo Corona di Erto. All'inizio la sua iniziativa non ebbe il plauso di tutti (esisteva ancora una mentalit\u00e0 radicata sull'economia di tipo agricolo e pertanto la sottrazione di terreno agricolo era vista negativamente). Alcuni proprietari dei fondi, oggetto degli espropri ne erano contrari.\nNel corso degli anni, a seguito dei danni provocati ad oltre 100 abitazioni di Vallesella, da parte del lago artificiale Centrocadore, una parte del paese fu ricostruito sui primi tornanti della strada che porta a Grea. I danni in questione, a differenza del Vajont, si limitarono solo all'abbattimento delle abitazioni vicino al lago.\nNel periodo della prima guerra mondiale, nel libro: \"Dalle Dolomiti al Grappa\" (edizioni DBS), il paese di Grea appare nitidamente sullo sfondo d'una foto della stazione di Calalzo, appena abbandonata dalla IV armata italiana.\nNella sua ritirata, dopo lo sfondamento di Caporetto, l'esercito italiano, la mattina dell'8 novembre 1917 faceva saltare il ponte sulla Molin\u00e0. All'arrivo del nemico, gli italiani facevano saltare il deposito di munizioni in localit\u00e0 Gei ed incendiavano i depositi militari di Calalzo, per non lasciare del materiale al nemico. Alcuni cannoni venivano abbandonati e frettolosamente distrutti a Pian di Noai, altri gettati nel burrone della Molin\u00e0.\nDopo l'occupazione gli austriaci requisirono parte del bestiame ad una popolazione con gravi problemi di approvvigionamento, tanto che la gente pi\u00f9 povera moriva di fame e di malattie. La carenza di cibo provocher\u00e0 un forte aumento dei decessi tra i bambini e gli anziani.\nA complicare le cose, nel 1918 arriver\u00e0 la Spagnola. Si trattava di una febbre di origine virale, che provocher\u00e0 in tutto il mondo 50 milioni di morti. Solo in Italia i decessi tra soldati e civili, provocati dall'epidemia, saranno tra le 300 e 700\u00a0000 unit\u00e0.\nL'invasore, dopo l'euforia dei primi mesi, a partire dalla primavera del '18 non ebbe pi\u00f9 nulla da depredare, andava nei campi a dissotterrare patate crude o si cibava con bacche e radici. Anche in Austria la popolazione\ncivile non aveva di che sfamarsi e cominciavano le prime rivolte a Vienna e nelle principali citt\u00e0 dell'Impero Asburgico.\nNell'estate del 1918, dopo la disastrosa battaglia del Solstizio sul Piave (15-22 giugno 1918), ai soldati austro-ungarici venivano assegnati due etti di pane al giorno e due etti di carne alla settimana, tanto \u00e8 che pi\u00f9 che i cannoni pot\u00e9 la fame e la malaria sul fronte sud del Piave. Solo nel novembre 1918, con la vittoria italiana sull'Austria, arriveranno le prime truppe italiane a portare conforto e generi alimentari ad una popolazione sfinita e allo stremo delle forze.\nIl monumento ai caduti (a fianco della chiesa) riporta i nomi dei soldati caduti sulle Tofane, sul Monte Grappa e sulla linea del Piave. Sul Monte Grappa, il 16 giugno 1918, durante la battaglia del Solstizio, cadde il ten. Giuseppe Frescura (medaglia d'argento al valore militare), sepolto\nnell'Ossario edificato in cima al Grappa, a fine guerra e che contiene i resti di oltre dodicimila soldati.\nA met\u00e0 anni trenta quasi tutto il paese, costituito di case in legno, and\u00f2 a fuoco. Gli abitanti ebbero solo il tempo per fuggire e niente and\u00f2 salvato dal rogo. Per diversi mesi, in attesa della ricostruzione, molti paesani furono sfollati e vennero ospitati nei paesi vicini, a dimostrazione della solidariet\u00e0 che esisteva a quei tempi.\nNegli anni 1920-1930 molti greolini (abitanti di Grea) emigrarono oltreoceano, la maggior parte di essi rientrarono, acquistando terreni e fabbricati, con i soldi risparmiati in lunghi anni del lavoro all'estero. Alcuni scelsero di emigrare in Francia (solitamente antifascisti), Germania, Belgio e Lussemburgo. In questi ultimi paesi europei trovavano lavoro nei cantieri, in miniera o nei campi. Dopo l'accordo d'amicizia tra la Germania nazista di Hitler e l'Italia fascista di Mussolini (anno 1936), la Germania richiese pi\u00f9 volte manodopera stagionale, per la raccolta nei campi (solitamente patate). Diversi greolini vi aderirono, per necessit\u00e0 economiche. Fu la prima volta che chi abituato ad un'agricoltura di tipo arcaico, si accorse che in Germania c'era una societ\u00e0 moderna e meccanizzata. In poche parole, nonostante la chiassosa propaganda del Regime, l'Italia era ancora un Paese arretrato, la cui economia si basava quasi essenzialmente su un'agricoltura da fine Ottocento e con un'industria quasi inesistente.\nDopo lo scoppio della seconda guerra mondiale, la caduta del governo di Mussolini (luglio 1943), la fuga del re a Brindisi e successiva formazione della Repubblica Sociale Italiana; nella parte finale della guerra, Grea, come tutto il Cadore, l'Alto Adige e Friuli, fu sottratta all'Italia e divenne parte integrale del III Reich Tedesco, sotto la giurisdizione diretta del Gauleiter del Tirolo Franz Hofer, alle dirette dipendenze di Hitler ed Himmler. Persino i francobolli italiani non erano accettati nella corrispondenza e gli uffici postali avevano l'obbligo di non obliterare ci\u00f2 che non fosse conforme alle tariffe del Reich. (I rari francobolli italiani, obliterati per sbaglio dagli uffici postali dell'Alpenvorland, a livello di collezionismo, valgono ora una fortuna).\nResistenza partigiana.\nL'11 settembre 1944, un abitante di Grea, tale Guglielmo Frescura detto \"Memi\", mentre saliva il sentiero da Vallesella verso il paese, durante una rappresaglia tedesca da parte della Wehrmacht, fu mitragliato e rincorso per essere eliminato. Ferito gravemente ad una gamba e nascosto dietro ad un tronco d'albero, si salv\u00f2 solo perch\u00e9, grazie alla propria conoscenza del tedesco, riusc\u00ec a gridare ai soldati di essere un semplice civile e non un ipotetico partigiano. Nello stesso episodio, tra le vittime ci furono anche una donna e le sue figlie, raggiunte dalle pallottole, mentre stavano pacificamente lavorando i campi. I morti della rappresaglia tedesca sopra Vallesella furono sei. Il mese dopo, il 25 ottobre 1944 a seguito della delazione di una spia Ucraina i tedeschi impiccheranno a Domegge, agli alberi di fronte alla chiesa, Renato de Bernardo e Duilio Cian (di 17 anni). Un altro partigiano, Renato Frescura (anche quest'ultimo di Domegge), per non cadere vivo in mano ai tedeschi, preferir\u00e0 attaccarsi ai fili (5000 volt) di una cabina di trasformazione di corrente.\nNello stesso giorno della strage di Vallesella, l'11 settembre 1944, il partigiano Alfredo Frescura (classe 1925), assieme ad alcuni compagni nei pressi di Laggio catturava dopo un breve conflitto a fuoco l'intera guarnigione tedesca di Col Piccolo.\nI 26 soldati tedeschi (in maggioranza altoatesini e austriaci) venivano trasferiti a Pian dei Buoi. Alfredo Frescura (che come nome di battaglia si faceva chiamare Tito) si occup\u00f2 direttamente della loro custodia. Dopo alcune settimane i prigionieri vennero trasferiti al passo Mauria, consegnati alla brigata partigiana Osoppo, che successivamente li liber\u00f2. Al momento del commiato sul Mauria, gli stessi tedeschi ringraziavano il partigiano greolino per l'umanit\u00e0 e il rispetto loro prestato nelle due settimane di prigionia, tra i monti. Una differente risposta, alla ferocia con cui i tedeschi usavano trattare i partigiani (solitamente venivano impiccati dopo essere stati torturati) e la popolazione civile, a cui bruciavano le abitazioni o sparavano contro senza riguardo (come a Vallesella).\nVanno ricordati anche tutti quei civili del paese che rischiando la propria vita, si dedicavano alla consegna, camminando sui sentieri di montagna e con la gerla, derrate alimentari e generi di conforto ai partigiani. Tra essi va menzionato Giuseppe Frescura Geremia, zio dell'Alfredo, che in condizioni climatiche spesso sfavorevoli (in inverno), recapitava generi alimentari ai partigiani, nascosti nei boschi. Un atteggiamento propositivo lo ebbe Luigi Frescura Geremia, il quale come interprete tedesco, ebbe pi\u00f9 volte l'occasione di salvare operai italiani occupati presso officine della Todt, evitando loro il trasferimento a Mauthausen (campo di sterminio), a seguito di manchevolezze ritenute gravi dalle disposizioni dell'occupante, in tempo di guerra.\nAlla Todt lavoravano molti giovani che dopo la caduta di Mussolini e il dissolvimento dell'esercito italiano (8 settembre 1943) volevano evitare di andare nella Repubblica Sociale Italiana o cercavano scampo dall'internamento in campi di prigionia tedeschi. Per molti giovani greolini il dopo 8 settembre '43 fu un dramma, in quanto costretti spesso a fuggire nei boschi e il dovere nascondersi per non venire reclutati forzosamente dai tedeschi o dai fascisti.\nPer i tedeschi, gli italiani erano solo lavoratori che dovevano asservire alla mancanza di manodopera, dovuta ai milioni di soldati tedeschi che operavano sul fronte Occidentale od Orientale, nel vano tentativo di fermare l'avanzata russa.\nIl ministro degli armamenti Abert Speer, succeduto a Todt (morto in uno strano incidente aereo), riusc\u00ec ad incrementare la produzione di armamenti, nonostante i bombardamenti americani e per farlo fece uso di manovalanza civile o dei nostri prigionieri internati in Germania, trattati come schiavi e debilitati dalla carenza di cibo. \nDopo il 1943, diversi giovani del paese furono aggregati alla Todt, mandati nella zona tra Castellavazzo e Longarone a scavare trincee e gallerie nella roccia. In quel periodo a comandare le truppe tedesche in Italia era il generale Rommel (poi costretto al suicidio da Hitler). Egli conosceva molto bene la zona di Longarone, in quanto nella prima guerra mondiale, ancora giovane tenente con pochi uomini, proveniente dalla valle Ertana ed attraversato di notte il Piave, aveva conquistato il paese, catturando quasi 10\u00a0000 prigionieri italiani della IV armata in ritirata. Con il trasferimento di Rommel in Francia a costruire il vallo Atlantico, in Normandia, anche i lavori di trinceramento tra il Piave e Castellavazzo furono bloccati.\nNel 1944 durante una retata, migliaia di civili furono incolonnati sulla statale 51 d'Alemagna e fatti sfilare nella caserma di Tai, davanti ad una spia italiana incappucciata per non farsi conoscere, che decideva della vita o della morte di chi gli passava davanti. Diverse persone furono arrestate, torturate e finirono in campi di sterminio, per non farvi pi\u00f9 ritorno. Nessun abitante del paese fu trattenuto dai nazisti, Calalzo ebbe meno fortuna.\nAl di l\u00e0 delle poche spie cadorine che attraverso la loro delazione fecero condannare a morte diverse persone (molte delle quali passarono per il campo di concentramento di Bolzano), va ricordato che alcuni bellunesi, appartenenti ai comuni confinanti con l'Alto Adige, reclutati sotto il III Reich si specializzarono nella tortura dei prigionieri che morivano spesso durante gli interrogatori. Personaggi, che a guerra finita generalmente scapparono in Argentina o nei Paesi dell'America Meridionale e non fecero pi\u00f9 ritorno in Italia, per paura delle ritorsioni dei parenti delle vittime.\nMolti criminali si imbarcarono da Genova, con passaporti falsi. In tale contesto, a ragione o torto \u00e8 stato fatto spesso il nome della Chiesa. Un ruolo non secondario lo ebbe Francisco Franco (dittatore della Spagna sino al 1975), presso il quale trovarono rifugio personaggi come il croato Ante Paveli\u0107 accusato del genocidio di 500\u00a0000 persone.\nQuasi per una rivalsa, con riferimento alla sconfitta nella prima guerra mondiale, furono proprio gli austriaci e molti alto-altesini a farsi carico delle maggiori nefandezze nei confronti della popolazione civile o persone sospette di essere fiancheggiatori dei partigiani.\nDurante la guerra era in vigore il razionamento del cibo e alcuni generi alimentari erano introvabili, tanto da costringere molti a recarsi segretamente in pianura, ad acquistare al mercato nero generi di conforto, per sostenere la famiglia. Il cibo era scarso e razionato, tanto che in paese erano spariti i gatti. Le autorit\u00e0 proibivano e reprimevano drasticamente il mercato nero, sebbene non riuscissero a bloccarlo, tanto pi\u00f9 che a volte gli stessi fascisti ne facevano metodo per approvvigionarsi. Nello stesso periodo la svalutazione della moneta raggiungeva limiti impensabili, coloro che prima della guerra invece che investire in beni immobili, si fidarono dei titoli obbligazionari emessi dal governo fascista, perdettero tutto. Nel 1936 con settemila lire si acquistava una piccola casa, dieci anni dopo, con la stessa somma di denaro si poteva prendere a malapena un cappotto.\nMolti soldati mandati trionfalmente a combattere in Russia (dove il corpo di spedizione italiano ebbe 80\u00a0000 morti e dispersi), non fecero pi\u00f9 ritorno. Quella che doveva essere una passeggiata, secondo la propaganda fascista, dimostr\u00f2 che nonostante l'eroismo dei nostri soldati, era difficile affrontare il terribile inverno russo ad una temperatura di 30 gradi sotto zero, con scarpe di suola in cartone, indumenti estivi e pochi mezzi meccanizzati. Non a caso i russi, durante lo sfondamento di Stalingrado, attaccarono di proposito le impreparate truppe italiane e rumene, consapevoli di potere contare sull'inadeguata preparazione del nemico. Tra il Volga e il Don si consum\u00f2 la tragedia del nostro esercito, una marcia forzata a piedi, con i russi ben equipaggiati che attaccavano i nostri soldati in ritirata. Chi si fermava moriva in pochi minuti, fame e congelamento ovvero gangrena agli arti inferiori o alle parti esposte freddo.\nTra i pochi superstiti che poterono rientrare ci fu Aldo Piazza (poi gestore del bar centrale), il quale come molti altri, rientr\u00f2 furtivamente al confine, in un treno oscurato, poich\u00e9 la propaganda fascista non voleva far sapere agli italiani, che quella che veniva annunciata come una vittoria, si trattava invece di una sconfitta che vedeva il rientro di pochi soldati feriti, congelati e depressi. L'ordine delle autorit\u00e0 era di mascherare la reale portata della sconfitta per non deprimere ulteriormente la popolazione gi\u00e0 sfiduciata a causa delle distruzioni di molte citt\u00e0 e zone industriali da parte dei bombardieri americani. A ci\u00f2 si aggiungeva la prostrazione per la penuria di generi alimentari.\nI russi ebbero quasi 20 milioni di perdite umane e quindi la loro reazione fu durissima nei confronti dei prigionieri italiani, alcuni dei quali tornarono a casa negli anni cinquanta; ma la maggior parte morirono di stenti e malattie nei gulag della Siberia o a Stalingrado o Leningrado (S.Pietroburgo), nella ricostruzione delle citt\u00e0 distrutte.\nEconomia.\nL'economia di inizio Novecento era impostata sulla pastorizia, allevamento di bestiame e coltivazione di piccoli appezzamenti di terra, seminati prevalentemente a sorgo, patate e canapa da fibra. In paese non esistevano ancora fabbriche di occhiali. Qualcuno pi\u00f9 fortunato andava a lavorare alla Lozza (oggi assorbita dalla De Rigo), alla Fedon o alla Carniel, poi fallita e rilevata dal com. Guglielmo Tabacchi che la chiam\u00f2 Safilo.\nNel 2009, causa una cattiva gestione con un forte debito (oltre 500 milioni di euro) ed una diminuzione del fatturato, la Safilo \u00e8 stata salvata dal fondo d'investimento olandese Hall che ha ripianato i debiti e le ha assicurato un futuro industriale.\nDopo gli anni cinquanta si and\u00f2 sviluppando l'industria dell'occhiale anche a Grea e gradualmente l'allevamento di bestiame e la coltivazione dei campi vennero a meno. Alla fine degli anni ottanta ormai nessuno allevava pi\u00f9 bestiame ad uso familiare. Sorsero le prime fabbrica per la lavorazione della celluloide e trasformazione del prodotto, in occhiali. La Foca arriv\u00f2 ad oltre 100 operai, altre fabbriche artigianali sorsero ben presto: la Tonda Felice poi trasferita\na Subiaco vicino a Roma, la Iom di Frescura e Marini, la Foves di Frescura e Merotto, la Oam di De Carlo Virginio.\nL'industria degli occhiali a partire dall'inizio anni duemila \u00e8 andata progressivamente in crisi, causa la forte concorrenza cinese ed orientale in genere. Salvo i quattro colossi mondiali (Luxottica=53\u00a0000 dipendenti nel mondo, Safilo, De Rigo e Marcolin), c'\u00e8 stata un calo occupazionale generalizzato, nel settore dell'occhialeria, che ha portato ad una diminuzione della popolazione di Grea. Le difficolt\u00e0 dell'occhialeria, con la chiusura di ulteriori laboratori e piccole fabbriche si \u00e8 accentuata nel 2008, a seguito della crisi finanziaria mondiale, partita dagli Usa e che ha colpito ancora pi\u00f9 drasticamente l'esportazione e il consumo interno.\nSiti di particolare interesse.\nVicino al campanile e verso il lato sud-est, fino alla fine del Settecento si trovava il cimitero del Paese. Con l'editto di Napoleone esso fu successivamente trasferito fuori dal Paese, a qualche centinaia di metri a nord-ovest della chiesa.\nSe realmente fu abitato, ci\u00f2 avvenne prima della edificazione della chiesa di San Leonardo del 1430.\nCognomi.\nCome in molti paesi di montagna esistono dei cognomi predominanti. Essi sono: Frescura, De Carlo e Piazza. Il cognome Frescura \u00e8 tipico del paese e viene pi\u00f9 volte citato nel \"Laudo di Grea\" scritto attorno al 1600, quando i rappresentanti del paese approvarono un regolamento riguardante i pascoli, il bestiame, le propriet\u00e0 e i confini, con l'estensione di pene pecuniarie nei confronti di coloro che non rispettavano le regole contemplate nel citato Laudo. In pratica si trattava di regole che obbligavano i paesani (allora tutti agricoltori ed allevatori di bestiame ed ovini) ad avere un comportamento corretto nei confronti degli altri, per evitare sconfinamenti e il libero arbitrio senza regole, a scapito della comunit\u00e0."}
{"id": "836378", "revid": "484362", "url": "https://it.wikipedia.org/wiki?curid=836378", "title": "Panpepato", "text": ""}
{"id": "836379", "revid": "287204", "url": "https://it.wikipedia.org/wiki?curid=836379", "title": "4408 Zlata Koruna", "text": ""}
{"id": "836380", "revid": "287204", "url": "https://it.wikipedia.org/wiki?curid=836380", "title": "4440 Tchantches", "text": ""}
{"id": "836383", "revid": "92723", "url": "https://it.wikipedia.org/wiki?curid=836383", "title": "Ambientazioni di Shannara", "text": "Elenco delle ambientazioni di \"Shannara\", ciclo di romanzi fantasy scritto da Terry Brooks.\nLe Quattro Terre.\nSono il mondo immaginario in cui sono ambientate le saghe di Terry Brooks nelle quali si narrano le vicende degli eredi di Jerle Shannara, re elfo al quale spett\u00f2 il compito di distruggere il druido Brona, che devono sconfiggere le forze del male con l'aiuto della magia e dei Druidi. Le Quattro Terre sono il risultato di enormi catastrofi derivanti dalle Grandi Guerre con le quali gli uomini sconvolsero il vecchio mondo.\nParanor.\nA seguito delle Grandi Guerre, i Druidi divisero le terre allora conosciute i quattro parti, ovvero nelle Quattro Terre. Essi si stabilirono nella fortezza di Paranor, che si trova in mezzo alle Quattro Terre, in modo da poter controllare le Razze. La roccaforte sorge su una montagna ed \u00e8 opera di magia druida, che pu\u00f2 anche distruggerla. Il castello \u00e8 circondato da una fitta foresta, mentre a sud e a ovest sorge la catena dei Denti del Drago, attraversata dal Passo di Kennon e a est le montagne Charnal, attraversate dal Passo di Janisson. Alla punta sud delle montagne Charnal si trova la Cripta dei Re, dove riposano i re defunti, protetti da una potente magia, e la Valle d'Argilla che ospita il Perno dell'Ade, un lago con la superficie nera-verdastra dalle cui acque emergono le ombre dei Druidi defunti per dare istruzioni agli Ohmsford.\nNel libro Il primo re di Shannara l'Ordine dei Druidi viene distrutto e si salvano solo in cinque: Bremen, Tay Trefenwyd, Mareth, Risca e Cogline. Nel libro \"La Canzone di Shannara\" Paranor viene nascosta in un'altra dimensione da Allanon. Nella tetralogia de Gli eredi di Shannara Walker Boh intraprende un viaggio verso la Cripta dei re e verso la citt\u00e0 di pietra, Eldwist, per cercare la Pietra Magica Nera capace di riportare alla luce la perduta Paranor.\nNell'ambientazione di Shannara, Paranor \u00e8 un'antica fortezza dei druidi di Shannara deputata a luogo di studio e insegnamento della magia. La fortezza \u00e8 situata su un colle al centro della foresta omonima. All'interno di quei boschi solo pochi eletti hanno la possibilit\u00e0 di scorgere e raggiungere la fortezza, che \u00e8 protetta dalla magia dei Druidi.\nLa roccaforte dei druidi \u00e8 teatro di molteplici vicende. Ne \"Il primo re di Shannara\", Paranor \u00e8 attaccata dalle forze del Signore degli Inganni coadiuvato da alcuni druidi ribelli. L'Ordine Druidico (la congrega di druidi di Shannara) viene completamente distrutto. Solo cinque drudi si salvano: Bremen, Tay Trefenwyd, Mareth, Risca e Cogline. Alla fine del romanzo, viene creata la Spada di Shannara. La spada, collocata a Paranor da Jerle Shannara, sar\u00e0 l'oggetto protagonista della lotta contro il \"Signore degli Inganni\" nel primo libro della successiva trilogia.\nNe \"La Canzone di Shannara\", il druido Allanon trasla la fortezza di Paranor in un'altra dimensione per nasconderla dalle Mortombre.\nLa ricerca della roccaforte nascosta \u00e8 uno dei principali temi narrativi della successiva tetralogia degli \"Eredi di Shannara\", le cui vicende si collocano tre secoli dopo quelle della prima serie di romanzi. Nel romanzo \"Gli eredi di Shannara\", Walker Boh, un discendente dei primi druidi, viene incaricato dallo spirito del defunto Allanon di riportare alla luce la fortezza scomparsa.\nDopo un iniziale rifiuto, Walker Boh, pur se riluttante, intraprende (ne \"Il druido di Shannara\"), assieme ad altri compagni, un viaggio che lo porter\u00e0 alla citt\u00e0 di pietra di Eldwist, pericolosa e solitaria dimora di Uhl Belk, per cercare la \"Pietra Nera degli Elfi\", un artefatto necessario a riportare Paranor sulla Terra.\nGrazie a Grianne Ohmsford, la fortezza venne riportata al suo antico splendore: l'ordine druidico fu ristabilito e la vita torn\u00f2 a brulicare al suo interno. Paranor, oltre alle imponenti mura e ai bastioni che la difendevano, era dotata di sale di meditazione, mense, biblioteche e laboratori dove i Druidi potessero compiere le loro ricerche: un'ala del castello fu attrezzata per ospitare gli studiosi e dinanzi ad essa sorgeva un cortile interno che ospitava i \"Giardini dei Druidi\". In una delle torri centrali era stata costruita la Sala del Consiglio, dove l'intero ordine si radunava per discutere sulla loro linee di azione. Invece, nella Torre Nord, si trovava la camera fredda in cui era situata la vasca delle acqua divinatoria con cui i Druidi potevano analizzare l'uso della magia nelle Quattro Terre. Al di sotto della Fortezza, si stendeva un dedalo di corridoi e magazzini dove venivano stoccati gli alimenti e le bevande: andando sempre pi\u00f9 nel cuore della montagna, si poteva trovare il Pozzo dei Druidi in cui il calore del magma della terra saliva, riscaldando l'intera Paranor. Fu qui che i primi druidi fecero stanziare lo spirito guardiano che aiut\u00f2 Allanon a nascondere la fortezza alle Mortombre. In questo livello c'erano anche le segrete di Paranor, dove Brona fece murare vivi i druidi catturati durante il suo attacco, ed \u00e8 qui che Walker Boh nascose lo Sthiel.\nIl Giardino del Re del Fiume Argento.\nIl Giardino del Re del Fiume Argento \u00e8 un luogo fatato, nonch\u00e9 la dimora e il Regno del Re del Fiume Argento. In quel luogo lo spirito potente, ovvero il Re, vive da migliaia di anni, dal tempo di Faerie. L\u00ec vivono piante ed animali di quell'era e di tutti i tipi e di tutte le razze del mondo. Nel Giardino fioriscono i ciclamini dai petali cremisi, la forsizia, le corniole, le fucsie, gli ibiscus, le dalie, gli iris, le azalee, i narcisi, le rose, i ciliegi, i rododendri e centinaia di fiori e piante di bellezza suprema tra cui animali che vivevano in tempi antichissimi e dimenticati come gli unicorni. Quel luogo gli era stato affidato dal Verbo in modo che egli se ne occupasse.\nIl Regno di Callahorn.\nIl Regno di Callahorn \u00e8 situato a nord del Lago Arcobaleno e si estende tra la catena dell'Irrybis e le montagne Runne. \u00c8 noto anche come la \"Terra di Frontiera\" in quanto divide le Terre del Nord da tutti i domini degli uomini nelle terre meridionali. Le citt\u00e0 pi\u00f9 importanti del paese sono Varfleet e Kern, che costituiscono un vero e proprio punto di incontro fra le Razze, e naturalmente Tyrsis, la capitale. Essa \u00e8 una delle pi\u00f9 grandi citt\u00e0 delle Terre del Sud ed \u00e8 il quartier generale della leggendaria Legione di Frontiera. Il regno di Callahorn prende forma lentamente a partire dagli eventi della Seconda Guerra delle Razze: \u00e8 in quel periodo che vengono fondate infatti le future citt\u00e0 di Tyrsis e Kern (ne \u201cLa Spada di Shannara\u201d, per\u00f2, si afferma che Tyrsis esisteva dal tempo della Prima Guerra delle Razze). Nei cinquecento anni successivi Callahorn conoscer\u00e0 un lungo periodo di sviluppo e benessere che lo porter\u00e0 ad essere il pi\u00f9 potente regno delle Terre del Sud, grazie anche alla legione di Frontiera che difese i confini dalle incursioni degli Gnomi. In questo lasso di tempo sale al potere la dinastia dei Buckhannah protagonista indispensabile della Terza Guerra delle Razze. Il Signore degli Inganni infatti, memore della sua sconfitta avvenuta cinquecento anni prima, decise di dividere le forze degli Elfi e dei Nani inserendosi tra di loro come un cuneo: in questo modo le due Razze non avrebbero potuto aiutarsi e sarebbero state schiacciate dalla forza militare dell'esercito del Nord. Per far accadere tutto questo era necessario spazzare via il Regno di Callahorn. Kern fu rasa al suolo e Tyrsis fu pesantemente assediata: solo il fortuito intervento di Shea Ohmsford, che distrusse Brona permise alla Terra di Frontiera di sopravvivere. Nei 50 anni successivi, il regno osserv\u00f2 la nascita della Federazione e la sua crescente potenza e temendo di essere inglobata al suo interno con la forza, si prepar\u00f2 alla guerra. Per questo motivo si limit\u00f2 ad inviare agli Elfi, in guerra contro i Demoni, appena 850 uomini guidati per\u00f2 dal brillante Stee Jans. Centoventi anni pi\u00f9 tardi la Federazione riusc\u00ec a conquistare il regno di frontiera, indebolito dal malgoverno di una serie di sovrani, che rimase sotto il suo dominio per quasi 300 anni. Grazie ai Nati Liberi e agli Elfi, il Regno di Callahorn riesce ad ottenere l'indipendenza e si coalizza con loro nella lotta alla Federazione. Per i successivi 50 anni i due eserciti si scontreranno lungo i bastioni sorti sulla Catena del Prekkendor. Mentre Grianne Ohmsford viene tradita e spedita tra i Jarka Ruus, la Federazione, guidata da Sen Dunsidan, collauda una nuova arma in grado di distruggere per sempre le forze degli elfi e dei Nati Liberi: in un solo attacco infatti la flotta elfica viene distrutta e l'altopiano occidentale viene conquistato, costringendo i Liberi a resistere ad un assedio focalizzato su tre fronti. Grazie agli sforzi di Pied Sanderling, i resti dell'esercito elfico continuarono a sfuggire alle forze della Federazione e con un'ultima disperata azione, compirono un raid notturno al campo di volo federale distruggendo la \"Dechtera\", la super arma che li aveva messo in ginocchio. Con la morte del loro leader ad opera del Moric, e con il ritorno di Grianne Ohmsford, la Federazione rinunci\u00f2 a tutti i suoi progetti egemonici, intraprendendo finalmente la via della pace.\nValle d'Ombra.\nLa periferica localit\u00e0 delle Terre del Sud di Valle d'Ombra \u00e8 il piccolo villaggio creato da Terry Brooks nei suoi vari libri trattanti Shannara. Valle d'Ombra \u00e8 un villaggio circondato dalle foreste del Duln ed \u00e8 solcato dal fiume Rapalladran. \u00c8 il punto centrale dei vari romanzi di Shannara perch\u00e9 terra natia dei vari discendenti degli Ohmsford. Durante il corso del ciclo de Gli eredi di Shannara sar\u00e0 occupata militarmente dalla Federazione, che tengono agli arresti domiciliari i genitori di Par Ohmsford e di Coll Ohmsford, nonch\u00e9 i discendenti diretti di Jair Ohmsford."}
{"id": "836385", "revid": "38120", "url": "https://it.wikipedia.org/wiki?curid=836385", "title": "Out of Practice - Medici Senza Speranza", "text": ""}
{"id": "836401", "revid": "110157", "url": "https://it.wikipedia.org/wiki?curid=836401", "title": "Arrondissement di Ostenda", "text": "L'arrondissement di Ostenda (in olandese \"Arrondissement Oostende\", in francese \"Arrondissement d'Ostende\") \u00e8 una suddivisione amministrativa belga, situata nella provincia delle Fiandre Occidentali e nella regione delle Fiandre.\nComposizione.\nL'arrondissement di Ostenda raggruppa 7 comuni:\nSociet\u00e0.\nEvoluzione demografica.\n\"Abitanti censiti\""}
{"id": "836403", "revid": "1543377", "url": "https://it.wikipedia.org/wiki?curid=836403", "title": "Movimento del Graal", "text": "Il Movimento del Graal (\"Gralsbewegung\") \u00e8 una organizzazione a sfondo religioso nata in Germania alla fine degli anni quaranta dietro ispirazione delle opere di Oskar Ernst Bernhardt (1875-1941, noto anche con lo pseudonimo di Abd-ru-shin), soprattutto \"Nella Luce della Verit\u00e0 - Messaggio del Graal\". Abd-ru-shin tuttavia non ebbe mai una responsabilit\u00e0 diretta sulla fondazione di questo movimento n\u00e9 di altri movimenti similari, che vennero fondati dai suoi seguaci. Il Movimento del Graal \u00e8 stato pi\u00f9 volte indicato come un nuovo movimento religioso ed i suoi aderenti sono presenti soprattutto in Germania e in Francia e anche in Canada, nella regione del Qu\u00e9bec, diffondendosi anche in alcune zone dell'Africa Occidentale, come Nigeria e Costa d'Avorio."}
{"id": "836409", "revid": "2208340", "url": "https://it.wikipedia.org/wiki?curid=836409", "title": "Kamakura", "text": " \u00e8 una citt\u00e0 della prefettura di Kanagawa, in Giappone, sita a circa 50\u00a0km a sud-ovest di Tokyo, alla quale \u00e8 collegata dalla linea ferroviaria di Yokosuka. La citt\u00e0 \u00e8 circondata da montagne su tre lati, mentre il quarto si apre sulla baia di Sagami.\nStoria.\nKamakura riveste un importante significato storico per il Giappone. Durante il periodo Heian fu infatti il capoluogo della regione del Kant\u014d. Nel 1192 lo shogun Minamoto no Yoritomo spost\u00f2 qui la sua nuova capitale, trasformando Kamakura da un semplice villaggio al centro politico del Giappone. Il governo a Kamakura domin\u00f2 il Giappone per pi\u00f9 di un secolo fino al 1333 (periodo Kamakura).\nAttrazioni turistiche.\nKamakura \u00e8 oggi principalmente nota per i suoi templi e altari. Il tempio K\u014dtoku-in \u00e8 particolarmente famoso per la grande statua di bronzo di Amida Buddha (\"Daibutsu\"), famosa in tutto il paese. Uno tsunami nel XV secolo distrusse il tempio che la ospitava, ma la statua resistette e da allora si trova all'aperto. Nella citt\u00e0 si trovano anche le tombe di Minamoto no Yoritomo e H\u014dj\u014d Masako.\nOggi Kamakura \u00e8 una popolare citt\u00e0 balneare, turistica e tranquilla facilmente raggiungibile in treno da Tokyo. Ha molti punti di interesse per i visitatori. La sua spiaggia, lunga circa 2\u00a0km, prende due nomi diversi, Yuigahama Beach a ovest e Zaimokuza Beach a est, dai due centri di Yuigahama e Zaimokuza che costeggia. La citt\u00e0 \u00e8 ben fornita di ristoranti e altre attivit\u00e0 legate all'artigianato e al turismo.\nFestival ed eventi.\nKamakura ha molti festival (matsuri, \u796d\u308a) e altri eventi in ciascuna delle stagioni, di solito basati sul suo ricco patrimonio storico. Sono spesso sponsorizzati da imprese private e, a differenza di quelli di Kyoto, sono eventi relativamente piccoli, frequentati soprattutto da gente del posto e da pochi turisti.\nIn particolare molti di questi eventi si svolgono in gennaio, in quanto autorit\u00e0, pescatori, imprese e artigiani organizzano eventi per pregare per la loro salute e sicurezza, e per un buon e prospero nuovo anno di lavoro. Numerosi altri eventi sono organizzati dai templi e dai santuari.\nCultura.\nI manga \"Our Little Sister - Diario di Kamakura\" e \"Elfen Lied\" sono ambientati nella citt\u00e0 di Kamakura.\nAmministrazione.\nGemellaggi.\nLe citt\u00e0 gemellate con Kamakura sono:"}
{"id": "836410", "revid": "363629", "url": "https://it.wikipedia.org/wiki?curid=836410", "title": "Programma delle Nazioni Unite per l'HIV/AIDS", "text": "Il Programma delle Nazioni Unite per l'HIV e l'AIDS (UNAIDS), in inglese \"Joint United Nations Programme on HIV and AIDS\", \u00e8 un programma delle Nazioni Unite per accelerare, intensificare e coordinare l'azione globale contro l'AIDS (sindrome da immunodeficienza acquisita).\nL'attivit\u00e0 dell'UNAIDS \u00e8 quella di condurre campagne informative sulla prevenzione dell'AIDS, offrire cure ai malati di AIDS nei paesi pi\u00f9 poveri (e pi\u00f9 colpiti) e migliorare le condizioni di vita dei malati. L'azione dell'UNAIDS si articola in 5 punti:\nIl quartier generale dell'organizzazione \u00e8 a Ginevra, il direttore esecutivo \u00e8 dal 1 \u00b0 novembre 2019 l'ugandese Winnie Byanyima.\nCollaborazioni.\nL'organizzazione collabora strettamente con le altre agenzie ONU per perseguire vari obiettivi:"}
{"id": "836411", "revid": "1433186", "url": "https://it.wikipedia.org/wiki?curid=836411", "title": "A\u00f1asco", "text": "A\u00f1asco \u00e8 una citt\u00e0 di Porto Rico situata sulla costa occidentale dell'isola. L'area comunale confina a nord con Rinc\u00f3n, Aguada e Moca, a est con San Sebasti\u00e1n e Las Mar\u00edas e a sud con Mayag\u00fcez. \u00c8 bagnata a ovest dalle acque del Canale della Mona, che collega l'oceano Atlantico al Mar dei Caraibi. Il comune, che fu fondato nel 1733, oggi conta una popolazione di quasi 30.000 abitanti ed \u00e8 suddiviso in 23 circoscrizioni (\"barrios\")."}
{"id": "836413", "revid": "287204", "url": "https://it.wikipedia.org/wiki?curid=836413", "title": "Anasco", "text": ""}
{"id": "836414", "revid": "2205284", "url": "https://it.wikipedia.org/wiki?curid=836414", "title": "Google Toolbar", "text": "Google Toolbar \u00e8 stata una barra degli strumenti per browser web disponibile solo per Internet Explorer.\nEra disponibile anche per Mozilla Firefox (solo fino alla versione 4.0.1 di quest'ultimo), ma da giugno 2011 \u00e8 stato dismesso. Il progetto \u00e8 stato completamente chiuso in data 10 dicembre 2021, e la relativa pagina di supporto suggerisce di scaricare direttamente Google Chrome. \nSidewiki.\nGoogle Sidewiki \u00e8 stato lanciato il 23 settembre 2009. Con Sidewiki era possibile visualizzare commenti fatti da utenti di Google Toolbar sulla pagina web che si stava visitando. Il servizio ha cessato il suo corso il 5 dicembre 2011."}
{"id": "836424", "revid": "72396", "url": "https://it.wikipedia.org/wiki?curid=836424", "title": "Campo di concentramento di Gross-Rosen", "text": "Il campo di concentramento di Gross-Rosen, in lingua tedesca \"Konzentrationslager Gro\u00df-Rosen\" o \"KZ Gro\u00df-Rosen\", era un lager nazista situato presso l'omonimo villaggio di Gross-Rosen, oggi Rogo\u017anica, in Polonia, nella Bassa Slesia. Il campo fu aperto il 2 agosto 1940 come sottocampo di Sachsenhausen, ma il 1\u00ba maggio 1941, divenne indipendente da quest'ultimo. Il campo, che divenne in breve tempo, il pi\u00f9 grande della Bassa Slesia, \u00e8 noto per essere stato uno fra i pi\u00f9 famigerati per il trattamento brutale riservato ai prigionieri \"Nacht und Nebel\", \"Notte e Nebbia\", e per aver internato 26.000 donne (la maggior parte delle quali ebree) su un totale di 76.728 prigionieri, che rappresent\u00f2 \u00abuno dei pi\u00f9 grandi gruppi di prigionieri di sesso femminile\u00bb in tutto il sistema concentrazionario nazista.\nStoria.\n\u00abIstituito nel 1940 come sottocampo del campo di concentramento di Sachsenhausen, il campo prese il nome dal vicino villaggio di Gross-Rosen oggi chiamato Rogoznica. Il villaggio si trova a circa 40 km a sud ovest di Breslavia, nell'attuale Polonia Occidentale\u00bb. Appena un anno dopo nel 1941, Gross-Rosen divenne un campo di concentramento autonomo con tutte le caratteristiche criminali dell'universo concentrazionario nazista.\nIl primo gruppo di prigionieri che arriv\u00f2 a Gross-Rosen, fu quello di 98 polacchi provenienti da Sachsenhausen. Il campo progettato per ospitare il numero massimo di 12.000 internati, sub\u00ec diversi ampliamenti, tanto che nel 1944, la popolazione degli internati veniva stimata in 35.000 unit\u00e0.\nInizialmente gli internati furono obbligati a lavorare nella grande cava di granito, nei pressi del campo di propriet\u00e0 della DESt, \"Deutsche Erd- und Steinwerke GmbH\", ossia Societ\u00e0 tedesca della terra e della pietra, una societ\u00e0 di propriet\u00e0 delle SS che si occupava dell'estrazione del granito da utilizzare per la creazione dei monumentali edifici che avrebbero dovuto sorgere in tutto il Reich. \u00abL'impresa non risult\u00f2 particolarmente vantaggiosa, ma ci\u00f2 nonostante migliaia di belgi, bulgari, danesi, cechi, greci, francesi, polacchi, rumeni, ungheresi, italiani e russi vi condussero una vita di stenti, di fame, di epidemie\u00bb. Con la crescita del complesso ed il prosieguo del conflitto molti internati vennero trasferiti nei campi satelliti di Gross-Rosen per lavorare nelle industrie di materiale bellico e di prodotti chimici lavorando per aziende come la IG Farben, la Krupp e la Daimler Benz.\nIn breve tempo Gross-Rosen si trov\u00f2 ad amministrare una rete di circa 97 sottocampi, tanto che il 1\u00ba gennaio 1945 Gross-Rosen ed i suoi campi satelliti potevano contare su 76.728 prigionieri di cui 26.000 donne, \u00abuno dei pi\u00f9 grandi gruppi di prigionieri\u00bb donne nel complessivo sistema dei campi di concentramento istituiti dal nazismo\nIl lager di Gross-Rosen \u00e8 famoso per il brutale trattamento riservato ai prigionieri \"Nacht und Nebel\" (NN, \u00abnotte e nebbia\u00bb), principalmente resistenti alle forze tedesche catturati e deportati senza processo e senza che nessuno, neppure i parenti pi\u00f9 stretti,\nsapesse nulla circa il loro destino (e per questo scomparsi nella \u00abnotte e nella nebbia\u00bb). La maggior parte della popolazione del campo era comunque formata da ebrei trasferiti inizialmente dai campi di Dachau e Sachsenhausen, e successivamente da Buchenwald. La popolazione ebrea del campo proveniva principalmente dalla Polonia e dall'Ungheria, ma non mancarono internati da Belgio, Francia, Grecia, Jugoslavia, Slovacchia ed Italia.\nRaggiunse la massima espansione nel 1944 arrivando a contare un centinaio di sottocampi sparsi tra la Germania orientale e la Polonia. Nel suo ultimo periodo la popolazione del complesso di Gross-Rosen arriv\u00f2 a contare l'11% del totale degli internati rinchiusi nei campi di concentramento nazionalsocialisti. Un totale di circa 125.000 deportati transit\u00f2 per il complesso e si stima che di questi circa 40.000 siano morti per il lavoro o durante le marce forzate di evacuazione.\nIl tasso di mortalit\u00e0 nel campo fu altissimo tanto che il crematorio di Gross-Rosen \u00abrisult\u00f2 insufficiente per \u00abtrattare\u00bb tempestivamente le spoglie delle vittime\u00bb prova ne \u00e8 che \u00abdagli atti che la ditta Topf &amp; Sohne di Erfurt, specializzata nella costruzione di crematori, fu sollecitata per l'installazione di un impianto di grande capacit\u00e0, a quattro bocche\u00bb.\nQuando il campo stava per essere raggiunto dall'avanzata delle forze sovietiche nel gennaio del 1945, il complesso di Gross-Rosen incominci\u00f2 ad essere evacuato, cosa che accadde anche per i sottocampi della riva orientale del fiume Oder. \u00abAi primi di febbraio del 1945, il campo principale e molti sottocampi erano stati completamente evacuati\u00bbi. \u00ab40.000 prigionieri, la met\u00e0 dei quali ebrei furono costretti a marce della morte verso ovest, a piedi ed in condizioni brutali\u00bb. Alcuni fra i sopravvissuti a queste marce furono trasportati su treni a \u00abBergen-Belsen, Buchenwald, Dachau, Flossenb\u00fcrg, Mauthausen, Dora-Mittelbau e a Neuengamme. Molti furono i prigionieri che trovarono la morte, per la mancanza di cibo e di acqua, durante quelle evacuazioni, d'altronde le SS uccisero tutti quei prigionieri che erano diventati troppo deboli per continuare \"il viaggio\".\nIl 14 febbraio 1945 sopraggiunsero i \u00abreparti della 52\u00aa armata sovietica del fronte ucraino\u00bb, e liberarono Gross-Rosen.\nSottocampi.\nI sottocampi di Gross-Rosen furono circa un centinaio, 20 di essi fra cui (Brunnlitz o Bruennlitz, Graeben, Gruenberg, Gruschwitz Neusalz, Hundsfeld, Kratzau II, Oberalstadt, Reichenbach e Schlesiersee Schanzenbau), vennero adibiti all'internamento femminile. Per la loro sorveglianza furono utilizzate circa 500 guardie femminili appartenenti alle SS.\nIl nome di tutti i sottocampi sono:\nLe categorie degli internati.\nIl pi\u00f9 grande gruppo di internati a Gross-Rosen fu costituito da ebrei. L'8 giugno 1941 un piccolo loro gruppo fu trasferito da Dachau, in seguito ci furono trasferimenti pi\u00f9 frequenti provenienti da altri campi. Tale gruppo sub\u00ec un trattamento molto duro, sottoposti al massacrante lavoro nelle cave, non fu data loro tregua nemmeno nelle pause. A loro furono anche negate le cure mediche e fu proibito di comunicare con detenuti di altri blocchi. Dal 1943 al 1945 ci furono trasferimenti pi\u00f9 massicci e giunsero al campo, dalla Polonia, Ungheria, Francia, Belgio, Jugoslavia, Slovacchia, Grecia ed Italia e riguard\u00f2 anche 26.000 donne su un totale di 57.000 prigionieri.\nUn altro considerevole gruppo di internati riguard\u00f2 i prigionieri Nacht und Nebel, prigionieri politici. Anche loro subirono un durissimo trattamento\nInoltre da documenti originali nazisti conservati all'United States Holocaust Memorial Museum si evince che:\nOskar Schindler e Gross-Rosen.\nOskar Schindler (Svitavy, 28 aprile 1908 \u2013 Hildesheim, 9 ottobre 1974), imprenditore tedesco famoso per aver salvato, durante la seconda guerra mondiale, circa 1.100 (o come riportato sulla sua lapide, 1.200) ebrei dallo sterminio con il pretesto di impiegarli come personale necessario allo sforzo bellico presso la sua fabbrica di oggetti smaltati, la D.E.F. (\"Deutsche Emaillewaren-Fabrik\") nel distretto industriale di Zablocie, a Cracovia, ebbe un ruolo importante nelle vicende di uno dei pi\u00f9 importanti sottocampi di Gross-Rosen: Bruennlitz, sede di una fabbrica di sua propriet\u00e0. Il \u00absottocampo con sede di una ex fabbrica tessile venne svuotato grazie agli sforzi di Oskar Schindler. Dopo la chiusura del campo di Cracovia-Plaszow, 1.100 prigionieri ebrei che avevano lavorato l\u00ec per Schindler furono trasferiti presso il nuovo campo di Bruennlitz\u00bb. Grazie a questo \"trasferimento\" riuscirono a sopravvivere alla guerra e vennero liberati nel maggio 1945.\nIl 18 luglio 1967, l'apposita commissione israeliana Yad Vashem decise di riconoscere Oskar Schindler \"Giusto tra le nazioni\"; tale decisione \u00e8 stata confermata il 24 giugno 1993 ed estesa alla moglie di Schindler Emilie.\nLa salma di Shindler riposa nel piccolo cimitero francescano cattolico, che si trova vicino al sito della Dormizione di Maria sul monte Sion, nella parte vecchia di Gerusalemme, in Israele.\nI comandanti del campo.\nI comandanti del campo di Gross-Rosen sono stati:"}
{"id": "836425", "revid": "92723", "url": "https://it.wikipedia.org/wiki?curid=836425", "title": "Padiglione d'arte contemporanea di Milano", "text": "Il Padiglione di arte contemporanea (PAC) \u00e8 un edificio di Ignazio Gardella situato in via Palestro a Milano accanto alla Villa Reale e costruito tra il 1951 e il 1953 su un progetto del 1949.\nSotto la guida di Mercedes Garberi il PAC viene chiuso nel 1973, per una profonda riqualificazione, ammodernamento e adeguamento alle normative per la conservazione (aerazione, luce, sicurezza), e riaperto nel 1979. L'ultimo restauro avviene nel 1996 dal figlio dell'architetto, Jacopo Gardella, dopo un attentato del 1993 che l'aveva danneggiato.\nDisposizione e conformazione.\nIl padiglione, edificato per volont\u00e0 della sovrintendente Fernanda Wittgens, fu quasi completamente distrutto da un incendio nel 1993 ma ricostruito identico all'originale per decisione dell'allora assessore milanese Philippe Daverio e si trova affiancato al lato ovest dell'.\nGli elementi con cui Ignazio Gardella intrecci\u00f2 la sua ipotesi progettuale, vennero in primo luogo dalle determinazioni territoriali circostanti: la Villa Belgiojoso, costruita alla fine del XVIII secolo in stile neoclassico su progetto di Pollack, \u00e8 una costruzione del tipo a corte, con pianta a C ed il cortile principale aperto a nord verso la strada urbana e separato da essa attraverso una cancellata in ferro ed un muro con finestre cieche. A sud della villa, l'ampio parco era un tempo di propriet\u00e0 privata ed oggi aperto al pubblico. Il muro perimetrale delle vecchie scuderie della Villa Reale, distrutte dai bombardamenti in loco delle quali sarebbe dovuto sorgere il padiglione; un corpo ancora integro che limitava ad ovest il cortile laterale della villa; i grandi alberi del parco di fronte ad essa. L'architetto assunse quindi come dato di fatto il perimetro trapezoidale dove sorgevano le scuderie e scelse di non suddividere l'area, bens\u00ec effettu\u00f2 un'operazione di inclusione \u00abper non alterare verso la strada e verso la villa il vecchio quadro architettonico\u00bb (I. Gardella, \"Relazione al progetto\"). La struttura, quindi, conserva sia la pianta trapezoidale originale che l'estensione dell'edificio precedente, due piani fuori terra, e conserva il cortile rettangolare di servizio con cui le scuderie si collegavano alla villa: la corte \u00e8 aperta a nord verso la strada, come quello principale della villa, ed anch'esso ne \u00e8 separato da una cancellata e da un muro con finestre cieche. Come in origine, l'entrata al padiglione avviene da tale cortile ed \u00e8 allineata con i portici che collegano, passando sotto le ali laterali della villa, il cortile di servizio con quello principale.\nDelimitato dalle tre facciate a nord, est e sud mentre il lato ovest \u00e8 addossato ad una costruzione confinante, il Padiglione di arte contemporanea \u00e8 coperto da un tetto a piccole capriate disposte in parallelo e rivestite in rame sulle quali si aprono i lucernari, secondo una tipologia a capannone industriale. La facciata nord e quella est, rispettivamente verso la strada e verso il cortile di servizio, sono rimaste identiche a quelle del XVIII secolo se si esclude, nella facciata est, l'apertura del portone archivoltato in vetro e ferro che funge da ingresso, cui l'anteposizione di una bussola a ventola ha conferito in seguito maggior pesantezza di quanta non ne possedesse il disegno originale del telaio. La facciata sud verso il parco, invece, \u00e8 di nuova realizzazione e sostituisce quella distrutta dai bombardamenti: \u00e8 divisa in due fasce orizzontali di cui la superiore \u00e8 una muratura continua, che delimita la galleria un tempo illuminata dai lucernari aperti nelle due falde convergenti. Oggi, in seguito ai lavori per l'impianto di condizionamento, la copertura \u00e8 diventata piana ed i lucernari sono sostituiti dalla sola luce artificiale.\nNella facciata verso il parco, inoltre, si assiste alla successione di pilastri metallici di maggiore e di minore altezza, alternati, di cui i pi\u00f9 alti sostengono una pensilina ed i meno alti i binari delle griglie bianche a saliscendi che coprono l'apertura vetrata nella fascia inferiore della facciata. Tale vetrata, tuttavia, non ha lo scopo di fornire una vista del parco ma \u00e8 volutamente bassa \u00abin modo che il rapporto con il parco non sia panoramico, ma sia un rapporto pi\u00f9 contenuto, quasi iconografico\u00bb (Argan, 1954).\nDistribuzione.\nL'interno del padiglione \u00e8 costituito da un unico ambiente articolato in alcune sale esagonali ed in molti ambienti di raccordo. \u00abIl problema fondamentale \u00e8 quello di ottenere uno spazio perfettamente definito ed articolato, che possa a sua volta suddividersi e riarticolarsi in modi diversi ma sempre coerenti, [\u2026] in uno spazio architettonico, cio\u00e8, che possa essere ripartito ed articolato secondo uno o pi\u00f9 moduli senza che perci\u00f2 si smarrisca l'unit\u00e0 ambientale [\u2026]. In altri termini, \u00e8 verissimo che l'architettura del museo \u00e8 soprattutto architettura del vuoto, ma \u00e8 indispensabile che quel vuoto riceva una configurazione formale, e cio\u00e8 diventi uno spazio. Questo duplice aspetto \u00e8 stato capito e risolto in modo esemplare.\u00bb (Argan, 1954). Gardella, infatti, conferisce grande importanza alla sezione ed alla variazione di quota degli ambienti distinti nel loro uso specifico, liberamente comunicanti tra loro.\nIl primo di questi \u00e8 l'ingresso, un locale di forma stretta ed allungata sul lato est, coincidente con l'unico vano delle ex scuderie sopravvissuto ai bombardamenti. L'ambiente si trova a livello terra ed ha un'altezza di circa 6 metri, consentendo la realizzazione di un soppalco atto a zona di sosta e ristoro (ed ospitante un bar), affacciato su tale ambiente attraverso una ringhiera di ferro.\nDall'ingresso si raggiunge, quindi, la prima e pi\u00f9 grande delle cinque sale esagonali poste tutte a quota +1.00 e digradanti seguendo l'inclinazione del muro perimetrale nord (quello verso la strada cittadina); l'altezza di tutte le sale \u00e8 di 6 metri e sono illuminate dall'alto, attraverso lucernari schermati da un controsoffitto di lamelle metalliche bianche. Tali ambienti comunicano tutti con la passeggiata continua che costituisce il transito da una sala all'altra e che \u00e8 posta alla loro stessa quota (+ 1.00) e ne condivide l'altezza (6 metri) senza interruzione con il soffitto delle sale, dato che le aperture che immettono in esse sono a tutta altezza. Lambendo il lato aperto degli ambienti esagonali, il corridoio termina nell'ultima e meno ampia delle sale, mentre lungo il lato opposto agli ingressi corre un basso muretto continuo che funge da parapetto e da sedile e che separa la passeggiata dall'adiacente e sottostante galleria. Una rampa inclinata continua inizia sotto lo scalone di salita al piano superiore scende alla galleria (destinata alle opere di scultura) o, in alternativa, vi si accede dall'estremit\u00e0 opposta della passeggiata attraverso una breve rampa di gradini.\nPosta a quota terreno, la galleria \u00e8 illuminata dalla grande vetrata che si apre sul vicino parco e che occupa l'intera lunghezza, coincidente con quella della facciata. Il soffitto si abbassa con due spioventi simmetrici ed inclinati, \u00e8 alto 3,5 metri e presenta un profilo poligonale che accentua la plasticit\u00e0 dell'ambiente.\nLo scalone, posto all'inizio della passeggiata e di fronte alla prima delle sale, collega il piano rialzato con il ballatoio del piano superiore che a sua volta si affaccia sulla sottostante passeggiata. Una parete continua lo separa dalla galleria superiore, fatta eccezione per due passaggi di comunicazione con la galleria stessa, all'inizio ed alla fine del ballatoio. La galleria, infine, \u00e8 destinata alle opere di grafica e si trova esattamente sopra quella destinata alle sculture, ripetendone forma e dimensioni anche nella sezione poligonale del soffitto. Diversi sono il sistema di illuminazione (artificiale ad opera di faretti nascosti nelle falde inclinate del soffitto) e la pavimentazione.\nCostruzione.\nLa costruzione del Padiglione di arte contemporanea segue, nella scelta dei materiali e delle strutture, due linee d'azione parallele cui si \u00e8 gi\u00e0 accennato: da un lato, la volont\u00e0 di mantenere alcuni elementi aderenti all'aspetto delle ex scuderie; dall'altro, l'intento innovativo nell'articolazione degli spazi interni.\nIn particolare, la struttura \u00e8 studiata al fine di permettere un uso cosciente dell'illuminazione in modo da valorizzare le opere esposte. Nella galleria delle sculture, quindi, si ha un grande uso di vetro per quanto riguarda la finestratura occupante l'intera parete, per permettere una luce diretta e naturale, radente di lato alle sculture per accentuarne l'effetto plastico. Nelle gallerie esagonali, invece, la scelta del materiale si fa pi\u00f9 complessa, essendo prevista una luce naturale ma indiretta, soffusa: il vetro viene quindi nascosto alla vista non pi\u00f9 da tele semitrasparenti come nel passato, ma da un moderno controsoffitto in metallo (sull'uso di questo materiale nel padiglione si avr\u00e0 modo di parlare in seguito). Secondo un sistema detto Saeger, le lamelle metalliche che costituiscono la copertura si arrestano ad una certa distanza dalle pareti, permettendo sui dipinti quella proiezione diretta di luce che \u00e8 negata al percorso dello spettatore: mentre i velari tradizionali, quindi, creano un'atmosfera soffusa ed uniforme, spenta, nelle sale del padiglione si ha un contrasto pi\u00f9 dinamico e vivace tra ombre e buio. Va inoltre precisato che Gardella introduce un'ulteriore innovazione rispetto al sistema Saeger: mentre questo prevede, infatti, uno schermo di muratura opaco e continuo che crei la penombra al centro della sala, le lamelle creano un'ombra meno densa e statica, un effetto di chiaroscuro del tutto nuovo. La scelta dei materiali interni, per lo pi\u00f9 bianchi per quanto riguarda le pareti, \u00e8 anch'essa volta alla valorizzazione della luce ed in alcuni elementi la progettazione stessa delle forme tende a questo scopo: nello scalone, ad esempio, la scelta di adottare gradini a sbalzo, leggermente staccati, permette alla luce della vetrata di penetrare tra le fessure cos\u00ec lasciate e smaterializzare la massa della struttura, alleggerendola notevolmente.\nAnche nell'utilizzo del metallo si riscontrano notevoli innovazioni rispetto alla tradizione e rispetto alla contemporanea corrente razionalista. Nella facciata sud, ad esempio, si riscontra una radicale modifica nella concezione tardo-razionalista di mostrare le strutture portanti: sono, infatti, evidenziate le sole strutture verticali mentre quelle orizzontali (cornice marcapiano) sono occultate e si ha una fusione tra tali elementi e il muro di tamponamento, fusione rigettata dalla concezione razionalista. Si intravede quindi una fusione tra un utilizzo classico del metallo quale struttura portante ed un utilizzo dello stesso come decorazione, al punto che le due si fondono: la decorazione \u00e8 costituita dalla struttura stessa, non incondizionatamente come accadeva nel razionalismo bens\u00ec attraverso una scelta consapevole degli elementi.\nInteressante \u00e8 la fusione di metallo e vetro nella struttura delle campate, che \u00e8 insieme elegante e funzionale. Ogni campata \u00e8 a due falde, la met\u00e0 superiore di ciascuna falda \u00e8 trasparente, la met\u00e0 inferiore \u00e8 opaca e realizzata con pannelli di rame coibentato tipo Cutar. La luce naturale scende dall'alto nella fascia centrale e sfrutta la maggiore altezza della copertura a puntoni inclinati: in basso \u00e8 filtrata da un doppio ordine di doghe in alluminio, che le conferiscono un effetto morbido e soffuso. La struttura \u00e8 in profilati di acciaio, con due bracci verticali che reggono in sospensione il controsoffitto, la porta e una passerella d'ispezione nel tratto intermedio (in leggero grigliato d'acciaio zincato per non ostacolare il percorso della luce). Al di sotto sono montate, a scorrere secondo il piano inclinato del tetto, delle tendine a rullo oscuranti, con asse parallelo ai correnti e con funzionamento manuale esercitabile dalla passerella. La luce artificiale \u00e8 generata da lampadine nascoste alla vista e montate al di sopra del piano del controsoffitto, su supporti metallici obliqui che hanno la doppia funzione di controvento per la struttura centrale e di sostegno per i pannelli trasparenti che riflettono la luce sulle pareti laterali di ciascuna sala. Il controsoffitto, infine, \u00e8 realizzato in lamelle metalliche verniciate di bianco e posate su un piano orizzontale.\nDa un punto di vista decorativo, si riscontra un ricorrente uso di metallo verniciato in bianco, sia nel reticolo delle griglie che fanno da veneziane alla superficie vetrata, sulla facciata sud, che nella originale ringhiera dello scalone, ripetente ad ogni gradino il motivo di una piattina rettangolare diagonale attraversata da tondini verticali (dove le piattine si allacciano l'una all'altra in corrispondenza dei montanti ancorati ad ogni gradino).\nNella vetrata sul parco, si riscontra la scansione complessa delle strutture verticali, principali e secondarie, alternate: il ritmo primario \u00e8 dato dai montanti principali, di ordine gigante, corrispondenti alla struttura portante delle campate interne, mentre il ritmo secondario \u00e8 costituito dai montanti intermedi, pi\u00f9 esili e di ridotta altezza, che oltre a suddividere l'infisso hanno il compito di sostenere le guide laterali dei pannelli grigliati, sollevabili a ghigliottina con meccanismo motorizzato. Lo scorrimento verticale \u00e8 assicurato da funi di acciaio su ruote collocate in alto, chiuse da scatole di lamiera che emergono come decorazioni dal piano della facciata. Le ruote sono a loro volta collegate da una barra di ferro che assicura la sincronia delle rotazioni rimanendo nascosta dal tavolato della facciata ed il telaio esterno ha forma ad L, per conferire al perimetro la rigidit\u00e0 necessaria ad impedire la fuoriuscita dalle sedi di scorrimento. Ciascun telaio \u00e8 inoltre rinforzato da piatti verticali posti a taglio. L'infisso vetrato, di contro, \u00e8 costituito da telai e ferma-vetri in scatolari di lamiera, sagomata a spigoli lievemente arrotondati ed appena incassati rispetto alle ali dei montanti esterno a doppia T. Ancora una volta, quindi, le esigenze strutturali si fondono con l'evidenza del complesso, divenendo quasi decorazione: tale caratteristica \u00e8 accentuata, nella facciata sud, dall'originale rivestimento in larghe piastrelle di ceramica smaltata color rosso bruno, che smaterializzano la parete e rendono il muro meno massiccio, discostandosi dal tradizionale rivestimento di mattone a vista.\nVetrata \u00e8 anche la superficie del portone d'ingresso, segnalato da un gruppo di tre alte arcate a tutto sesto (come quelle nel cortile principale della villa) di cui una \u00e8 libera e le altre due sono tamponate in arretrato, alleggerite appunto da una finestra in asse. La vetrata centrale di accesso chiude il vano per l'intera altezza ed \u00e8 suddivisa in verticale da due parti uguali: una zona superiore costituita da un'unica superficie vetrata, arcuata e fissa, ed una zona inferiore contenente le ante mobili. Quest'ultima \u00e8 a sua volta suddivisa modularmene in quattro fasce vetrate verticali, di cui due esterne \u2013 minori \u2013 fisse e due centrali apribili, di larghezza quasi doppia. Il telaio perimetrale \u00e8 montato di taglio, per mostrare il minimo spessore ed \u00e8 ancora una volta metallico bianco.\nInteressante \u00e8 anche l'utilizzo della pavimentazione all'interno del padiglione. Gli ambienti posti a quota del terreno (atrio d'ingresso e galleria delle sculture) sono sempre pavimentati in marmo, mentre gli ambienti posti a quota superiore sono sempre in legno: il rivestimento di maggior resistenza viene quindi utilizzato dove il transito \u00e8 pi\u00f9 intenso, mentre quello pi\u00f9 tenero e caldo dove il calpestio e l'usura sono inferiori, unendo ancora una volta estetica e funzionalit\u00e0.\nL'intenzione progettuale del PAC e le sue vicende dai primi schizzi alla versione definitiva.\nIndispensabile per comprendere le intenzioni progettuali perseguite da Gardella nella realizzazione del PAC \u00e8 la posizione assunta dal Movimento Moderno, e dal razionalismo italiano in particolare, nei confronti della storia e dell'architettura tradizionale. Considerando riduttiva l'imitazione accademica del passato, il razionalismo si proponeva infatti di richiamare la storia in modo indiretto, traslato, letterario, attraverso scelte concrete e personali. In questa intenzione si colloca la progettazione del PAC. Il rispetto della storia si manifesta quindi nella volont\u00e0 di conservare il muro settentrionale delle scuderie, nonostante l'assenza di particolari elementi decorativi, nel mantenimento dell'ingresso nella posizione originaria, sfuggente e secondaria rispetto alla strada urbana, nella stessa conformazione della facciata moderna. Tale parete, infatti, nonostante il disegno sia interamente moderno, conserva alcuni rimandi pi\u00f9 o meno espliciti a figure decorative del passato, ad esempio il disegno a losanghe sulle inferriate a saliscendi (simile ai tralicci usati nel passato per la decorazione dei muri rimasti ciechi nei giardini). Infine, all'interno, il rimando alla storia \u00e8 evidente nell'arco ribassato che collega il vano d'ingresso con la prima delle cinque sale esagonali.\nTuttavia, il Padiglione presenta numerosi aspetti di innovazione soprattutto per quanto riguarda l'organizzazione tipologica museale, prima fra tutti la fluidit\u00e0 degli spazi. Le pareti divisorie tra le varie stanze del museo, infatti, vengono abbattute in alcuni punti strategici superando la consueta tipologia che vede le sale affacciate sull'unico asse di un corridoio (tipologia adottata nella contemporanea ricostruzione della Pinacoteca di Brera). La compenetrazione degli spazi, tuttavia, non degenera in confusione degli ambienti e la fluidit\u00e0 degli spostamenti non esclude il rigore di un certo percorso: i dislivelli in cui \u00e8 diviso lo spazio interno non sono casuali, ma rispondono alla precisa esigenza di sfruttare al meglio lo spazio senza alterare l'altezza dell'edificio preesistente. Inoltre lo studio dei dislivelli \u00e8 eseguito in funzione di un elemento essenziale nella concezione dello spazio: la possibilit\u00e0 di vedere il parco attraverso la vetrata. La continuit\u00e0 tra il naturale e l'artificiale, tra l'arte e la natura, \u00e8 un altro dei temi portanti ed innovativi sviluppati nella progettazione del Padiglione ed ereditati dal Movimento Moderno. La stessa originaria compenetrazione di luce naturale ed artificiale negli ambienti superiori \u00e8 significativa in questo senso. Infine, un altro elemento tipico e rivoluzionario \u00e8 costituito dal controllo e dalla modulazione della luce, studiata per valorizzare al massimo le opere.\nOsservando i primi e gli ultimi progetti del Padiglione, si osserva un radicale mutamento nella concezione del suo rapporto con il parco, in primo luogo. Originariamente, infatti, il verde non era collocato nel parco esterno al padiglione, ma in un patio, posto internamente, che costituiva il fulcro della planimetria, pavimentato secondo una spezzata irregolare assai anticlassica. Un ampio terrazzamento proteso verso il parco proseguiva con la stessa pavimentazione occupando l'intera facciata sud, determinando un ulteriore stacco tra l'interno e l'ambiente esterno naturale. Nella stesura definitiva del progetto, l'intenzione si ribalta e non vi \u00e8 pi\u00f9 alcuna separazione tra il Padiglione ed il prato, che si arresta a contatto con la vetrata: l'edificio, di conseguenza, assume maggior compattezza ed organicit\u00e0 di relazione, una forma pi\u00f9 sintetica e incisiva. Originariamente, inoltre, a causa di una differente altezza assegnata ai corpi interni, la copertura dell'edificio era prevista piana, divisa in due parti nettamente separate da un alto gradone: il mutamento successivo non vede solo l'innalzamento degli ambienti interni ad una stessa quota, ma anche la scelta di una copertura a capriate industriali parallele ed impostate tutte alla stessa quota.\nPer quanto riguarda l'interno, nella prima versione la galleria superiore era fiancheggiata per tutta la sua lunghezza da un ballatoio esterno rivolto verso il parco, mentre successivamente il ballatoio viene spostato sul lato opposto ed affacciato verso le sale interne, tramite un'operazione di accorpamento nell'edificio: la natura viene quindi esclusa dal piano superiore, per concentrare il visitatore sulle nuove visuali che si aprono verso le sale. Analogo \u00e8 l'obiettivo che suggerisce lo spostamento dello scalone da una posizione centrale, orientata verso l'ingresso della prima sala, ad una addossata al muro di confine allo scopo di sgombrare la visuale al verde del parco.\nNelle intenzioni progettuali dell'architetto, \u00e8 inoltre evidente l'adesione ad una certa tendenza organica nell'architettura, nella scelta di un profilo poligonale per il soffitto delle due gallerie, cui la struttura a carena rovesciata conferisce ospitalit\u00e0. Nel progetto originario, inoltre, era previsto un elemento rientrante nella vetrata affacciata sul parco che, insieme ai pilastri metallici, accentuava tale influenza organicista.\nA tale interesse, si affianca quello per le esigenze dell'abitare umano lo spazio, per le aspettative dell'uomo e per il suo benessere: tale interesse induce alla costruzione di alcune pareti diagonali sul fondo delle sale, cui la naturale inclinazione della facciata verso strada avrebbe conferito una sgradevole sensazione di squilibrio. \u00abGardella ha pi\u00f9 volte parlato della classicit\u00e0 delle architetture sue e del razionalismo italiano: ma la classicit\u00e0 cui si riferiva consisteva in un desiderio d'ordine, di misura, di chiarezza.\u00bb (Paolo Berca): \u00abLa classicit\u00e0 cui mi riferisco \u00e8, al di l\u00e0 del tempo, un continuo desiderio di ordine, di misura, di modularit\u00e0.\u00bb (Gardella, conferenza del 1957 negli Stati Uniti). Sempre per lo stesso motivo le due rampe dall'atrio d'ingresso sono leggermente concave, dando l'impressione di voler accogliere il visitatore, e \u2013 nel progetto originale\u00a0\u2013 di fronte all'apertura che conduce nelle sale era posto uno schermo concavo con la duplice funzione di impedire una veduta diretta e di riparare i visitatori gi\u00e0 entrati accogliendoli all'ingresso, quasi ritraendosi per permettere loro di passare.\nInfine \u00e8 possibile affermare che durante l\"iter\" progettuale si assista ad una progressiva semplificazione e concentrazione dei volumi, verso una regolarit\u00e0 di perimetro e una grande fluidit\u00e0 interna."}
{"id": "836444", "revid": "289247", "url": "https://it.wikipedia.org/wiki?curid=836444", "title": "Campo di concentramento di Gross Rosen", "text": ""}
{"id": "836445", "revid": "287204", "url": "https://it.wikipedia.org/wiki?curid=836445", "title": "4482 Frerebasile", "text": ""}
{"id": "836446", "revid": "287204", "url": "https://it.wikipedia.org/wiki?curid=836446", "title": "4483 Petofi", "text": ""}
{"id": "836453", "revid": "6923", "url": "https://it.wikipedia.org/wiki?curid=836453", "title": "Teatri di vita", "text": "Teatri di vita \u00e8 un teatro di Bologna, nella zona di Borgo Panigale. \u00c8 diretto da Andrea Adriatico e Stefano Casi (giornalista e studioso del teatro di Pier Paolo Pasolini).\nIl teatro \u00e8 stato fondato nel 1993 ed \u00e8 la residenza artistica del suo fondatore Andrea Adriatico. Fra i primi in Italia, ha dedicato intere stagioni al teatro contemporaneo internazionale e alla danza contemporanea internazionale lanciando artisti di rilievo come Josef Nadj, Oskaras Kor\u0161unovas, Yvette Bozsik, Guilherme Botelho. Attraverso appositi festival (Cuore di...) esplora inoltre la nuova scena teatrale proveniente dalla Cina, dall'India, dalla Turchia, dalla Romania, dalla Grecia.\nTeatri di vita si trova in via Emilia Ponente 485, in un complesso di ex-piscine comunali (precedentemente acquedotto) all'interno del Parco dei Pini (ex Parco del Triumvirato) di Bologna. Totalmente ristrutturato tra il 1998 e il 2000 su progetto degli architetti Roberta Boncio e Maurizio Bovi, viene considerato uno dei teatri italiani di medie dimensioni pi\u00f9 funzionali e meglio esteticamente organizzati. Al suo interno sono presenti due sale (Sala Pasolini e Sala Tondelli) e una foresteria.\nNelle prime due stagioni (dal 1993 al 1994) Teatri di Vita aveva sede in un capannone in via del Pontelungo. Nella stagione 1994/1995 il teatro si \u00e8 trasferito in un loft del centro, in via del Pratello. Dalla stagione 1999/2000 il teatro si \u00e8 trasferito nell'attuale collocazione, mantenendo la gestione della sala di via del Pratello, dove vengono tenuti corsi e laboratori."}
{"id": "836460", "revid": "83531", "url": "https://it.wikipedia.org/wiki?curid=836460", "title": "Mantovani", "text": ""}
{"id": "836461", "revid": "287204", "url": "https://it.wikipedia.org/wiki?curid=836461", "title": "Campionati mondiali di canoa/kayak 1963", "text": "I sesti Campionati mondiali di canoa/kayak si sono svolti a Jajce (Jugoslavia) nel 1963. Sono considerati anche come la 7\u00aa edizione degli Europei di categoria."}
{"id": "836465", "revid": "12109", "url": "https://it.wikipedia.org/wiki?curid=836465", "title": "Constantine Samuel Rafinesque-Schmaltz", "text": "Personaggio dal comportamento eccentrico e per tale motivo spesso non compreso dai suoi contemporanei, alternava il suo interesse tra la zoologia, la botanica, la malacologia, la meteorologia, la teoria dell'evoluzione e la letteratura. Era un poliglotta.\nBiografia.\nTrascorse la sua giovinezza a Marsiglia e pur avendo ricevuto una scarsa istruzione, all'et\u00e0 di dodici anni gi\u00e0 conosceva il latino e aveva raccolto un erbario.\nDai nove ai dodici anni soggiorn\u00f2 negli Stati Uniti prima di trasferirsi a Palermo in Sicilia. Qui si dedic\u00f2 al commercio di piante medicinali. Continu\u00f2 a raccogliere fiori e si dedic\u00f2 allo studio dei pesci. Pubblic\u00f2 nel 1810 due opere di ittiologia: \"Caratteri di Alcuni Nuovi Generi\" e \"Ittiologia Siciliana\".\nNel 1815, sua moglie lo lasci\u00f2 e suo figlio, chiamato Linn\u00e9 (in omaggio a Carl von Linn\u00e9, il nome svedese di Linneo), mor\u00ec. Decise allora di ritornare in America ma perdette la sua intera biblioteca (cinquanta casse di libri) e tutta la sua collezione personale (fra cui 60\u00a0000 conchiglie) quando la nave che le trasportava dall'Italia affond\u00f2 al largo del Connecticut.\nA New York, nel 1818, divent\u00f2 membro del nuovo Lyceum of Natural History. A quella data, aveva gi\u00e0 descritto e denominato pi\u00f9 di 250 nuove specie di vegetali e di animali. Lentamente ricre\u00f2 la sua collezione.\nNel 1819, divent\u00f2 professore di botanica alla Transylvania University a Lexington nel Kentucky. Vi insegn\u00f2 il francese e l'italiano. Descrisse tutte le specie nuove in cui si imbatteva e diede alle stampe \"Ichthyologia Ohiensis\" nel 1820 sui pesci del fiume Ohio.\nPubblic\u00f2 nel 1825 \"Neogenyton\", che gli valse parecchie critiche da parte dei botanici che frequentava. Nella primavera del 1826, fu obbligato a lasciare il suo posto all'universit\u00e0 per ragioni non chiare (per alcuni aveva un'avventura con la moglie del presidente dell'universit\u00e0, per altri, non svolgeva i corsi che gli erano stati affidati).\nSi trasfer\u00ec a Filadelfia senza un impiego. Tenne dei corsi pubblici e pubblic\u00f2, per lo pi\u00f9 a sue spese, delle opere. Il suo libro \"Medical Flora, a manual of the Medical Botany of the United States of North America\" (1828-1830) \u00e8 senza dubbio la sua opera pi\u00f9 famosa.\nIn \"Herbarium rafinesquianum\", descrisse numerose nuove piante. Si interess\u00f2 ugualmente alle collezioni raccolte nel corso della spedizione Lewis e Clark. Descrisse pure parecchie specie nuove tra le quali il cane della prateria (\"Cynomys ludovicianus\"), il topo dai piedi bianchi (\"Peromyscus leucopus\") il cervo mulo (\"mule deer\") (\"Odocoileus hemionus\").\nNei libri che pubblic\u00f2 tra il 1836 e il 1838, present\u00f2 centinaia di nuovi generi e migliaia di nuove specie (si stima che sia l'autore di pi\u00f9 di 6\u00a0700 taxa). Fu messo al bando dalla comunit\u00e0 scientifica per la sua propensione a creare di sana pianta delle nuove specie. \u00c8 cos\u00ec che a partire da una lettera dove Audubon gli descriveva un pesce e una tartaruga appartenente alla mitologia, che Rafinesque ne trasse subito due nuove specie. Quando i giornali scientifici americani rifiutarono di pubblicare i suoi articoli, lui li fece uscire in un giornale regionale, il \"Kentucky Gazette\" o in due pubblicazioni che aveva fondato (\"Annals of Nature\", 1820, e \"Journal and Friend of Knowledge\", 1832).\nMa a parte i suoi lavori fantasiosi (come il suo libro del 1819 sui serpenti marini), \u00e8 l'autore di ottime opere di storia naturale.\nRafinesque scopr\u00ec nell'abitazione di John James Audubon anche una specie sconosciuta di pipistrelli. Svilupp\u00f2 una sua propria versione della teoria dell'evoluzione. Nel 1836, cre\u00f2 un falso documento intitolato \"Walam Olum\", nel quale affermava di essere capace di tradurre gli scritti antichi dei nativi americani Delaware o Lenape.\nMor\u00ec di tumore non diagnosticato. Le sue collezioni vennero disperse o distrutte. Nel 1924, i suoi presunti resti furono trasferiti alla Transylvania University, nella cripta Old Morrison, a Lexington nel Kentucky, per ricevere una onorevole sepoltura.\nNel 1841, Thomas Nuttall gli dedic\u00f2 il genere \"Rafinesquia\" (famiglia delle Asteraceae) che comprende due specie."}
{"id": "836467", "revid": "287204", "url": "https://it.wikipedia.org/wiki?curid=836467", "title": "Timothy Daniel Sullivan", "text": "Fratello di Alexander Martin Sullivan, anch'egli giornalista e politico \u00e8 l'autore di God Save Ireland che, composto nel 1867 in memoria dei Martiri di Manchester, fu l'inno nazionale della Repubblica Irlandese e dello Stato Libero d'Irlanda dal 1919 al 1926, quando l'inno divenne l'attuale Amhr\u00e1n na bhFiann.\nFu membro della \"Home Rule League\" sostenendo Charles Stewart Parnell nelle elezioni generali del 1880, convinto che, \"senza autogoverno, in Irlanda non potessero mai esserci pace, prosperit\u00e0 e distensione\". Quando nel 1882 fu creato il Partito Parlamentare Irlandese, vi ader\u00ec e quando, nel 1891, il partito si scisse, divenne anti \u2013 parnelliano, fino a che le correnti nazionaliste non si unirono nuovamente, nel 1900.\nRappresent\u00f2 vari collegi elettorali alla Camera dei Comuni, fu eletto nel collegio elettorale di Westmeath nel 1880 e rimase in carica fino al 1885, poi divenne il primo deputato del collegio elettorale del distretto di Dublin College Green, fino a che non fu sconfitto da un parnelliano nelle elezioni generali del 1892. Quattro anni dopo fu rieletto senza contrasti per il collegio elettorale del West Donegal, di cui fu rappresentante fino al suo ritiro, nel 1900. \nFu proprietario ed editore di varie pubblicazioni (\u2018The Nation\u2019, \u2018Dublin weekly news\u2019, e \u2018Young Ireland\u2019) e fu sindaco di Dublino nel 1886 e nel 1887.\nNel dicembre 1887 pubblic\u00f2 i resoconti dei congressi della National League e, come conseguenza, fu denunciato e imprigionato per due mesi in base al Crimes Act."}
{"id": "836473", "revid": "98720", "url": "https://it.wikipedia.org/wiki?curid=836473", "title": "Dei Delitti e delle Pene", "text": ""}
{"id": "836487", "revid": "13302", "url": "https://it.wikipedia.org/wiki?curid=836487", "title": "Notte prima degli esami (film)", "text": ""}
{"id": "836489", "revid": "18323", "url": "https://it.wikipedia.org/wiki?curid=836489", "title": "TEA", "text": ""}
{"id": "836491", "revid": "767487", "url": "https://it.wikipedia.org/wiki?curid=836491", "title": "For Me and My Gal", "text": "For Me and My Gal \u00e8 un film statunitense del 1942, diretto da Busby Berkeley e interpretato da Judy Garland, Gene Kelly e George Murphy. Questo film segna il debutto sul grande schermo di Gene Kelly. Il singolo omonimo del 1943 per la Decca vince il Grammy Hall of Fame Award 2010.\nProduzione.\nIl film - con il titolo di lavorazione \"The Big Time\" - fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film venne presentato in prima a New York il 21 ottobre e a Los Angeles il 26 novembre 1942. Nel Regno Unito, prese il titolo di \"For Me and My Girl\". Distribuito in tutto il mondo, usc\u00ec nelle sale australiane il 19 agosto 1943, in Svezia, il 30 agosto.\nDal 2018 \u00e8 disponibile un dvd prodotto da DNA Srl, in lingua originale con sottotitoli in italiano. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, il Trailer originale, una breve clip in cui Gene Kelly e Liza Minnelli, figlia di Judy Garland, rifanno insieme il numero \u201cFor Me and My Gal\u201d per la televisione americana nel 1959 ed alcune scene, con audio esteso, tratte dalle incisioni originali stereofoniche (realizzate per i vinili dell\u2019epoca)."}
{"id": "836492", "revid": "1776051", "url": "https://it.wikipedia.org/wiki?curid=836492", "title": "God Save Ireland", "text": "God Save Ireland, composto nel 1867 da Timothy Daniel Sullivan in memoria dei Martiri di Manchester, \u00e8 stato l'inno nazionale ufficiale della Repubblica d'Irlanda e dello Stato Libero d'Irlanda dal 1919 al 1926, quando fu rimpiazzato dall'inno ufficiale \"Amhr\u00e1n na bhFiann\".\nTraduzione.\nDall'alto di un patibolo tre uomini penzolavano,\nI tre dal nobile cuore\nAbbattuti nel loro fiore dal vendicativo tiranno.\nMa essi lo affrontarono faccia a faccia, \ncoll'ardimento della loro razza\nE con animo indomito andarono al loro destino. \nDio salvi l'Irlanda, dicevano gli eroi\nDio salvi l'Irlanda, dicevano tutti loro\nChe moriamo su una forca\nO su un campo di battaglia\nOh, che importa, dal momento che moriamo per la cara Erin?\nCircondati da crudeli nemici\nIl loro fiero coraggio rifulse ancora \nPerch\u00e9 pensarono ai cuori, vicini e lontani, che li amavano\nAi milioni fedeli e coraggiosi\nSui flutti gonfi dell'oceano,\ne agli amici sempre cari della sacra, amata Irlanda\nDio salvi l'Irlanda...\nSalirono le dure scale, innalzarono le loro voci in una preghiera\nPoi, colla fatale corda dell'Inghilterra legata attorno a loro, \nuno accanto all'altro, presso il palo della forca,\nAmorevolmente come fratelli si baciarono,\nfedeli fino all'ultimo\nalla patria, alla fede e alla libert\u00e0. \nDio salvi l'Irlanda...\nMai, fino all'ultimo giorno, svanir\u00e0 il ricordo\nDelle nobili vite immolate in questo modo per la nostra terra\nMa la causa deve andare avanti, nella gioia, \nnella buona e nella cattiva sorte\nFinch\u00e9 renderemo libera e grande la nostra Isola.\nDio salvi l'Irlanda..."}
{"id": "836493", "revid": "2094437", "url": "https://it.wikipedia.org/wiki?curid=836493", "title": "Martiri di Manchester", "text": "Martiri di Manchester \u00e8 l'epiteto con cui sono conosciuti tre giovani irlandesi, William O'Mera Allen, Michael Larkin e William Goold impiccati sulla pubblica piazza a Manchester il 23 novembre 1867 perch\u00e9 ritenuti colpevoli di avere ucciso un poliziotto inglese, facente parte del convoglio che stava trasferendo nel carcere della contea due prigionieri appartenenti al movimento indipendentista dei Feniani, il colonnello Thomas J. Kelly e il capitano Timothy Deasy.\nLa storia.\nDurante il trasferimento il convoglio fu assalito da una trentina di uomini; gli assalitori intimarono ai poliziotti di scorta di aprire il furgone e, al loro rifiuto, spararono sulla serratura, proprio mentre il sergente Brett, che vi si trovava dentro, avvicinava l'occhio al buco della stessa per vedere che cosa stesse succedendo: la pallottola centr\u00f2 l'occhio, arriv\u00f2 al cervello e il sergente mor\u00ec sul colpo; una donna che era dentro il furgone prese le chiavi dalla sua tasca, apr\u00ec e i due prigionieri riuscirono a fuggire (non furono mai pi\u00f9 catturati).\nSebbene la morte del sergente Brett fosse stata del tutto accidentale, egli era comunque un poliziotto vittima di un'azione delittuosa (liberazione di prigionieri e uso di armi da fuoco), che aveva portato a un assassinio, secondo la legge del \"Felony Murder\", cio\u00e8 di un omicidio commesso durante lo svolgimento di un altro tipo di crimine (legge abolita nel 1957).\nLa polizia cattur\u00f2 ventinove partecipanti all'azione, tra cui William O'Mera Allen, Michael Larking, William Goold, Thomas Maguire ed Edward Stone, che, stando a quanto riferito dalla polizia, erano quelli armati. Maguire fu prosciolto, a Stone la pena fu commutata alla vigilia dell'esecuzione.\nAvvenimenti e commemorazioni.\nIn ricordo dell'impiccagione dei tre giovani martiri, quello stesso anno Timothy Daniel Sullivan compose \"God save Ireland\", che dal 1919 al 1926 fu l'inno \u2013 non ufficiale \u2013 della Repubblica d'Irlanda e dello Stato Libero d'Irlanda."}
{"id": "836527", "revid": "785863", "url": "https://it.wikipedia.org/wiki?curid=836527", "title": "Ezechiele Lupo", "text": "Ezechiele Lupo (\"Zeke Midas Wolf\"), inizialmente noto come Lupo cattivo (\"Big Bad Wolf\"), \u00e8 un personaggio della Disney, creato negli anni trenta. \u00c8 la versione della Disney, impiegata in cortometraggi animati e nei fumetti del personaggio del Lupo cattivo tratto dalla favola tradizionale europea de \"I tre porcellini\"; ha l'aspetto di un grosso lupo nero antropomorfo: cammina in posizione eretta, parla e porta pantaloni con bretelle rossi o blu e un cappello a cilindro sformato.\nLa versione cinematografica.\nNella sua prima apparizione, nel cartone animato \"Three Little Pigs\" (in italiano \"I tre porcellini\"), Ezechiele aveva anche un aspetto estremamente feroce ed imponente, un tratto che avrebbe poi perso nelle versioni successive, nelle quali avrebbe assunto, pur mantenendo inalterata la cattiveria, una corporatura pi\u00f9 esile ed un atteggiamento ancor pi\u00f9 antropomorfo. Il cartone animato che lo vide protagonista, realizzato da Burton Gillett e proiettato la prima volta il 27 maggio 1933, fu comunque un successo negli Stati Uniti, vincendo anche un Premio Oscar. Dopo questo trionfo, lo stesso Walt Disney decise di sfruttare la notoriet\u00e0 ottenuta dal personaggio facendo uscire un secondo film che lo vede come protagonista: \"Cappuccetto Rosso\" (\"The Big Bad Wolf\"), proiettato nei cinema statunitensi ad un anno di distanza dal precedente, nel 1934, e anch'esso accolto con grande favore dal pubblico e dalla critica USA. Il titolo del film valse inoltre ad Ezechiele, fino ad allora personaggio ancora privo di un nome, l'appellativo di \"Grande lupo cattivo\", con il quale sarebbe rimasto noto fino agli anni quaranta, quando venne ribattezzato appunto Ezechiele (Zeke in inglese).\nLa versione a fumetti.\nSin dalla fine degli anni '30, Ezechiele Lupo cominci\u00f2 ad apparire anche in numerose pubblicazioni disneyane a fumetti. In queste storie, oltre a dar la caccia, sempre senza successo, ai porcellini della favola, il lupo interagiva anche con altri personaggi dell'epoca, quali Compare Orso, altro \"villain\" Disney con il quale Ezechiele forma spesso delle sfortunate alleanze, Fratel Coniglietto o Cip &amp; Ciop, questi ultimi prede ambite del lupo.\nNelle prime versioni a fumetti, Ezechiele Lupo era inizialmente affiancato dai tre figli, feroci e famelici quanto lui; questi tre personaggi ebbero per\u00f2 vita breve e vennero presto rimpiazzati dal figlio di Ezechiele, Lupetto (in originale \"Lil' bad wolf\"), un lupacchiotto simile al padre nell'aspetto, ma animato da sentimenti del tutto opposti: gentile ed educato, Lupetto era anzi un grande amico dei Porcellini ed in generale degli animali della foresta, e li aiutava spesso a mettersi al riparo dalle grinfie del genitore (che tentava inutilmente di riportare sulla \"retta via\"), con gran disperazione del vecchio lupo stesso che lo avrebbe voluto un feroce predatore.\nI due, insieme ai vari personaggi del bosco, continuarono ad essere protagonisti di numerose storie, pubblicate in Italia su Topolino, venendo pi\u00f9 volte anche affiancati a personaggi Disney pi\u00f9 \"classici\" quali Topolino, Paperino o Zio Paperone, che continuarono ad essere molto amate dal pubblico fino agli anni ottanta, quando il loro successo inizi\u00f2 a declinare, portando alla fine la produzione di questo ciclo di storie.\nNuove storie di Ezechiele e Lupetto vengono prodotte soprattutto nei Paesi Bassi, dove il personaggio appare regolarmente sulle testate Disney locali."}
{"id": "836536", "revid": "45927", "url": "https://it.wikipedia.org/wiki?curid=836536", "title": "Posizione IVA", "text": ""}
{"id": "836539", "revid": "253269", "url": "https://it.wikipedia.org/wiki?curid=836539", "title": "David Soul", "text": "Biografia.\nNato in una famiglia di origini norvegesi, trascorse l'infanzia viaggiando molto tra Europa e America al seguito del padre, pastore luterano impegnato nel secondo dopoguerra in missioni umanitarie in Germania. Inizi\u00f2 la carriera artistica nel 1967, quando, nel corso di un'apparizione televisiva, interpret\u00f2 una canzone indossando una maschera da sci. Al termine dell'esibizione spieg\u00f2: \u00ab\"Mi chiamo David Soul, e voglio essere conosciuto per la mia musica\"\u00bb.\nSi fece poi apprezzare dal grande pubblico come attore in alcuni telefilm, tra cui \"Star Trek\". Nel 1973 recit\u00f2 nel film \"Una 44 Magnum per l'ispettore Callaghan\", al fianco di Clint Eastwood. La maggiore notoriet\u00e0 giunse per\u00f2 nel 1975, con il ruolo del detective Hutchinson in \"Starsky &amp; Hutch\". Nel corso degli anni settanta, Soul si afferm\u00f2 anche come cantante, raggiungendo per ben due volte la prima posizione nelle chart inglese e americana con i singoli \"Don't Give Up On Us\" e \"Silver Lady\". Nel 1979 interpret\u00f2 il ruolo di Ben Mears nella miniserie televisiva \"Gli ultimi giorni di Salem\". \nNegli anni ottanta frequent\u00f2 meno assiduamente le scene, limitandosi ad apparire come ospite in programmi televisivi e a interpretare ruoli minori in qualche film. Negli stessi anni ebbe problemi di alcolismo, che sconfisse dopo una lunga terapia. Nel gennaio 1988 comparve nello sceneggiato televisivo italiano \"Il segreto del Sahara\", interpretando il ruolo dello spietato Ryker, capo di un gruppo armato di disertori della Legione Straniera. All'inizio degli anni novanta si trasfer\u00ec a Londra, dove rilanci\u00f2 la sua carriera di attore nei teatri del West End. Il 28 febbraio 1997, comparve nell'ultima puntata del programma televisivo \"Anima Mia\", condotto da Fabio Fazio e Claudio Baglioni.\nDivenne cittadino britannico nel settembre del 2004, ma decise di mantenere anche la cittadinanza americana. Ha recitato anche in alcuni musical, tra cui \"A Chorus Line\" e \"Mack and Mabel\" con Janie Dee. Nel 2004 appare insieme a Paul Michael Glaser nel film \"Starsky &amp; Hutch\", nel quale i due fanno un cameo nella parte finale del film. Nel 2012 compare in un episodio della serie britannica \"Lewis\" e interpreta il ruolo di Paul Yelland, vittima di un omicidio. Nel 2014 appare in uno spot britannico della National Express cantando \"Silver Lady\", mentre \u00e8 alla guida di un pullman. Nel 2017, durante una convention con Paul Michael Glaser e Antonio Fargas, si present\u00f2 su una sedia a rotelle spinto dallo stesso Glaser. \nNel marzo 2020 pubblica l\u2019album \"Gold\" che contiene 44 tracce divise in 3 CD curate dallo stesso David Soul. L\u2019album contiene le sue canzoni di massimo successo fra cui \"Don\u2019t Give Up On Us\", \"Silver Lady\", \"Going In With My Eyes Open\" e \"It sure brings the love in your eyes\". Nell'ottobre dello stesso anno, scrive e dirige un breve documentario, intitolato \"America\", che descrive la storia americana dal 1619 fino ai giorni nostri. Il documentario \u00e8 basato su una sua omonima canzone registrata quarant'anni prima. Nell'aprile 2021, \u00e8 protagonista di uno spettacolo teatrale dal titolo \"The Passion &amp; Poetry Of Pablo Neruda\", a cinquant'anni da quando il poeta cileno ottenne il Premio Nobel per la letteratura. Lo spettacolo \u00e8 preceduto da alcune letture, pubblicate sul suo canale Youtube, di poesie tratte da varie raccolte di Pablo Neruda. \nVita privata.\nDavid Soul, che si \u00e8 sposato cinque volte e ha divorziato quattro, ha sei figli: cinque maschi e una femmina. Le sue cinque mogli furono Mirriam Solberg (s.1964-1965), Karen Carlson (s. 1968-1977), Patti Carmel Sherman (s.1980-1986), Julia Nickson-Soul (s. 1987-1993) e Helen Snell (dal 2010).\nDoppiatori italiani.\nNelle versioni in italiano, David Soul \u00e8 stato doppiato da:"}
{"id": "836550", "revid": "729019", "url": "https://it.wikipedia.org/wiki?curid=836550", "title": "Mezzi della grazia", "text": "L'espressione mezzi della grazia \u00e8 usata nella teologia cristiana per indicare quegli strumenti attraverso i quali Dio comunica la Sua grazia.\nI mezzi della grazia sono diversi.\nI mezzi della grazia primari.\nI principali ed essenziali mezzi della grazia sono: \nI mezzi della grazia secondari.\nVi sono per\u00f2 anche i mezzi per rafforzare nel credente la grazia:\nL'uso dei mezzi della grazia.\nLe Sacre Scritture esortano a fare uno dei mezzi della grazia in modo corretto, con fede e gratitudine, altrimenti si trasformano da mezzi della grazia a mezzi di condanna. Lo scopo della venuta di Cristo, per esempio, non \u00e8 per giudicare, ma per salvare il mondo. La persona, per\u00f2, che nell'incredulit\u00e0 respinge Cristo e il suo insegnamento, non \u00e8 salvata, ma giudicata da Cristo (\"Se uno ode le mie parole e non le osserva, io non lo giudico; perch\u00e9 io non son venuto a giudicare il mondo, ma a salvare il mondo. Chi mi respinge e non riceve le mie parole, ha chi lo giudica; la parola che ho annunciata \u00e8 quella che lo giudicher\u00e0 nell'ultimo giorno\" Giovanni 12:47,48). L'Evangelo non solo dev'essere udito, ma anche creduto (Giovanni 5:24; 1 Giovanni 5:13; Romani 10:9-14).\nAllo stesso modo, il sacramento della frazione del pane (chiamato anche Cena del Signore, Comunione o Eucaristia), \u00e8 stata istituita da Cristo come mezzo di grazia, e lo \u00e8 per tutti coloro che lo ricevono con fede nel Salvatore, morto sulla croce per i peccatori. Una tale persona \"mangia\" veramente la carne di Cristo e \"beve\" il Suo sangue (Giovanni 6:35-52-58). Per coloro, per\u00f2, che lo ricevono in modo indegno, dice la Bibbia: \"Perci\u00f2, chiunque manger\u00e0 il pane o berr\u00e0 dal calice del Signore indegnamente, sar\u00e0 colpevole verso il corpo e il sangue del Signore. Ora ciascuno esamini s\u00e9 stesso, e cos\u00ec mangi del pane e beva dal calice; 29 poich\u00e9 chi mangia e beve, mangia e beve un giudizio contro s\u00e9 stesso, se non discerne il corpo del Signore\" (1Corinzi 11:27-29).\nDi conseguenza non \u00e8 lecito immaginare che questo sacramento (come pure il battesimo, o l'udire l'Evangelo, o partecipare ad una comunit\u00e0 cristiana) sia automaticamente un mezzo di grazia per coloro che lo ricevono, senza considerare la loro disposizione interiore, come se bastasse il solo riceverlo per garantirsi la grazia. \u00c8 in questo senso che l'apostolo Paolo parla della diversa valenza dello stesso Evangelo: \"Ringraziamo Dio che ... per mezzo di noi diffonde ovunque, come un profumo, la conoscenza di Cristo. Siamo infatti come il profumo dell'incenso offerto a Dio da Cristo, e lo siamo tanto per quelli che sono sulla via della salvezza come per quelli che vanno verso la perdizione. Per questi ultimi \u00e8 un odore di morte che procura la morte. Per quelli che sono sulla via della salvezza \u00e8 invece un odore di vita che d\u00e0 la vita\" (2 Corinzi 2:14-16 TILC)."}
{"id": "836553", "revid": "110157", "url": "https://it.wikipedia.org/wiki?curid=836553", "title": "L'istruttoria - Atti del processo in morte di Giuseppe Fava", "text": "L'istruttoria - Atti del processo in morte di Pippo Fava \u00e8 un'opera teatrale di Claudio Fava e Ninni Bruschetta, scritta nel 2004 e rappresentata per la prima volta il 5 gennaio 2005 al Centro Z\u014d di Catania, in occasione del 21\u00ba anniversario dalla morte di Pippo Fava. Interprete principale: Giovanni Moschella (poi Claudio Gio\u00e8 e Donatella Finocchiaro).\nLo \"studio drammaturgico\" racconta delle testimonianze rilasciate durante il processo per l'omicidio del giornalista originario di Palazzolo Acreide. Vengono presi di mira alcuni dei personaggi pi\u00f9 potenti della citt\u00e0 etnea, tra i quali Mario Ciancio e Tony Zermo, che sono arrivati quasi a sostenere che la mafia in citt\u00e0 non esista, il boss Nitto Santapaola, il pentito Maurizio Avola, i politici Giuseppe Aleppo e Salvatore Lo Turco.\n\"L'istruttoria\" \u00e8 un'opera basata sulla realt\u00e0 del processo Fava, ma \u00e8 anche ispirata da \"Ultima violenza\", l'ultimo dramma scritto da Fava. Entrambi sono ambientati in un'aula di tribunale ed entrambi mettono in scena la miseria del potere che si sente invulnerabile."}
{"id": "836554", "revid": "363629", "url": "https://it.wikipedia.org/wiki?curid=836554", "title": "Angina", "text": ""}
{"id": "836558", "revid": "287204", "url": "https://it.wikipedia.org/wiki?curid=836558", "title": "Tetto salariale", "text": "Il tetto salariale o tetto degli ingaggi, detto anche \"salary cap\" (in inglese americano), \"wage cap\" (nel Regno Unito) o \"plafond\" (alla francese) \u00e8, negli sport professionistici, la somma massima di denaro che una societ\u00e0 pu\u00f2 spendere complessivamente, per ogni stagione, per gli ingaggi della propria rosa sportiva. Per estensione, l'espressione \u00e8 utilizzata per i tetti alle retribuzioni nel pubblico impiego, alle retribuzioni private o agli emolumenti per le cariche pubbliche.\nNello sport.\nTale misura, adottata da numerose leghe sportive, pu\u00f2 essere adottata sia per impedire la crescita incontrollata dei costi di gestione delle squadre sia per evitare squilibri tecnici tra societ\u00e0 con pi\u00f9 disponibilit\u00e0 finanziare e altre che ne dispongono di inferiori.\nNel mondo il tetto salariale \u00e8 usato dalle principali leghe sportive:\nIn Italia un primo caso di tetto salariale applicato al calcio professionistico \u00e8 quello del campionato di Serie B 2013-14 su iniziativa del CONI e della FIGC.\n\u00c8 stata regolamentata la parte fissa, quella variabile e delle varie casistiche contrattuali che riguardano gli ingaggi dei calciatori, predisponendo controlli e sanzioni \u2013 nei confronti dei contratti dei giocatori\u00a0\u2013 per chi non rispettasse queste convenzioni prese anche con l'appoggio dell'AIC. Nella sostanza, per quanto riguarda i nuovi contratti firmati a partire da quella stagione, non saranno possibili contratti oltre i 300.000 euro annui (150.000 nella parte fissa, 75.000 per obiettivi di squadra e 75.000 per bonus come gol, rigori parati, presenze a partire dalla decima) senza ripercussioni sulla mutualit\u00e0, restando entro il 60% del rapporto fra emolumenti (inclusi quelli dello staff tecnico) e valore della produzione; se si vorr\u00e0 sforare questi limiti, le azioni dovranno essere giustificate, per esempio, dall'aumento del fatturato e dell'utile oppure presentando fideiussioni.\nNel lavoro pubblico e privato.\nMentre all'estero questo tipo di richiesta ha riguardato soprattutto i proventi degli amministratori di societ\u00e0 (pubbliche o private), in Italia la polemica si \u00e8 rapidamente spostata dal \"salary cap\" nei contratti ai \"manager\" a quello nei rapporti di lavoro subordinato, soprattutto nel pubblico impiego; negli anni settanta ci\u00f2 fu oggetto di polemiche sulla cosiddetta \"giungla retributiva\", che diedero luogo anche ai lavori di un'apposita Commissione parlamentare d'inchiesta.\nA livello legislativo in Italia la questione fu affrontata per la prima volta nella legge finanziaria del 2007, con sei articoli su lavoratori pubblici, amministratori di societ\u00e0 di diritto privato, consulenti, Corte dei conti. Nella successiva legislatura, in Senato, fu proposto l'ordine del giorno di Elio Lannutti al disegno di legge comunitaria sul tetto alle retribuzioni private.\nIn tema di statuizione legislativa di tetti massimi alla retribuzione, la Corte costituzionale ha avuto modo di affermare che: \u00abl'autonomia collettiva non \u00e8 immune da limiti legali. ( .. ) Compressioni legali di questa libert\u00e0, nella forma di massimi contrattuali, sono giustificabili solo in situazioni eccezionali, a salvaguardia di superiori interessi generali, e quindi con carattere di transitoriet\u00e0\u00bb (sentenza 18 marzo-26 marzo 1991, n. 124, relativa ad un meccanismo di indicizzazione stabilito per legge). Forte di questo precedente, il governo Monti fiss\u00f2 il limite massimo retributivo - per i dipendenti pubblici - alla retribuzione del primo presidente della Corte di cassazione, ai sensi degli articoli 23-bis e 23-ter del decreto-legge 6 dicembre 2011, n. 201, convertito, con modificazioni, dalla legge 22 dicembre 2011, n. 214, e successive modificazioni e integrazioni.\nIl limite massimo retributivo - fissato alla retribuzione del primo Presidente della Corte di cassazione, con l'articolo 3 del decreto del Presidente del Consiglio dei ministri 23 marzo 2012; esso corrispondeva, come dichiarato da un successivo atto di accertamento del dipartimento della Funzione pubblica, a 317\u00a0000 euro annui - fu poi abbassato al livello dell'appannaggio del Capo dello Stato (240\u00a0000 euro) con l'articolo 13 del decreto-legge 24 aprile 2014, n. 66, emanato dal governo Renzi e dichiarato legittimo dalla Corte costituzionale. \nA sei anni dall'introduzione della misura, sono state affacciate alcune critiche all'effetto - che la norma comporterebbe - di \"costringere molti grandi manager che lavorano nel pubblico a lavorare in condizioni non di mercato, rendere il mondo della pubblica amministrazione un luogo non adatto all'attrazione dei migliori talenti, impedire al pubblico di poter concorrere con il privato per accaparrarsi i migliori professionisti in circolazione, trasformare i lavori ai vertici del mondo pubblico in lavori fatti pi\u00f9 sulla base di uno spirito di servizio che sulla base di un giusto riconoscimento economico (spirito di servizio che nei casi meno fortunati pu\u00f2 nascondere l'attesa di favori futuri)\".\nNella previdenza.\nNelle proposte di ricalcolo pensionistico avanzate nel 2018 nel contratto di governo italiano dell'inizio della XVIII legislatura, viene adombrata la possibilit\u00e0 di importare il metodo del \"tetto\" anche nella previdenza: \u00e8 oggetto di una proposta di legge parlamentare \u00abil nuovo \"tetto\", fissato ora a 4500 euro netti, sotto i quali l'eventuale ricalcolo non avr\u00e0 effetto (quindi nessun taglio)\u00bb.\nSuccessivamente \u00e8 stato invece approvato un contributo fiscale, a carico di quattro fasce di percettori di pensioni non interamente contributive, al di sopra della soglia dei 100.000 euro annui."}
{"id": "836560", "revid": "287204", "url": "https://it.wikipedia.org/wiki?curid=836560", "title": "Gianluca Nuzzo", "text": "Ha giocato nel ruolo di opposto. Oggi \u00e8 un allenatore federale Fipav.\nCarriera sportiva.\nDal 1988 al 1990 gioca nella squadra giovanile Vis Ruffano dove viene notato dai talent scout della Pallavolo Modena con la quale gioca nella stagione successiva, sempre nella squadra giovanile. Gi\u00e0 dalla stagione successiva passa nella squadra titolare che militava in A1 dove giocher\u00e0 fino alla fine della stagione 1993-94 avendo modo di partecipare alla vittoria della Coppa Italia di serie A1.\nLa stagione successiva viene ceduto in prestito alla Materdomini Volley in A2 dove viene nominato miglior under 23 in A2. Ritorna a Modena nella stagione 1995-96 dove vive una stagione gloriosa, infatti in quella stagione la Daytona Modena conquista la Supercoppa Europea e la Champions League e viene nominato come miglior giocatore Under23 del campionato di serie A1.\nDal 1996 al 2000 milita nel Montichiari dove si impone tra i migliori opposti italiani (2 volte miglior giocatore Trofeo Ghilardi) meritandosi la sua prima convocazione in Nazionale il 28 maggio 1999 a Sydney dove l'Italia s'impone agevolmente contro l'Australia e, sempre nel 1999 partecipa alla World League che si conclude trionfalmente per i colori italiani.\nNella stagione 2000-2001 diventa il primo giocatore italiano di pallavolo a militare nella serie A giapponese precisamente con gli Osaka Blazers.\nNella stagione successiva passa alla Magna Grecia Volley di Taranto, ma gi\u00e0 l'anno dopo passa al Padova Volley.\nNel 2003-2004 e l'inizio della stagione successiva gioca nel Trentino Volley ma a stagione in corso passa al Gioia del Colle.\nNella stagione 2005-2006 passa nuovamente alla Materdomini Volley in serie A2.\nDalla stagione 2006-2007 difende i colori del Modugno-Noicattaro Volley.\nDal 2007 al 2009 ha militato nella squadra di Gioia del Colle (BA).\nNella stagione 2009-2010 ha giocato a Reggio Calabria in B1.\nNella stagione 2010-2011 ha giocato a Potenza in B1, squadra nella quale ha giocato le semifinali play-off.\nDal 2014 al 2020 ha ricoperto il ruolo di allenatore della Showy Boys Galatina, responsabile del settore giovanile e direttore della Scuola Volley."}
{"id": "836566", "revid": "125097443", "url": "https://it.wikipedia.org/wiki?curid=836566", "title": "Antirrhinum majus", "text": "La bocca di leone comune (nome scientifico \"Antirrhinum majus\" ) \u00e8 una pianta dai vistosi fiori colorati appartenente alla famiglia delle Plantaginaceae.\nEtimologia.\nIl nome generico (\"Antirrhinum\") deriva da alcune parole greche il cui significato \u00e8 \u201csimile a un muso (o un naso)\u201d, infatti \u201canti\u201d = simile e \u201crhin\u201d = naso e fa riferimento alla particolare forma della corolla definita anche \"personata\". La prima documentazione di questo nome si ha da Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) un botanico francese; e prima ancora da Teofrasto (371 a.C. \u2013 Atene, 287 a.C.) un filosofo e botanico greco antico, discepolo di Aristotele, autore di due ampi trattati botanici. Anche Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, cita questa pianta affermando che il seme dell'Antirrino mescolato con olio di giglio rende pi\u00f9 bella la faccia e la pelle. L'epiteto specifico (\"majus\") deriva dal latino e significa \"pi\u00f9 grande\".\nIl nome comune (Bocca di leone) deriva dalla particolare struttura delle labbra del fiore: quello mediano inferiore aderisce al superiore a chiusura della \u201cgola\u201d. Se \u201cstrozzato\u201d con le dita (comprimere lateralmente la corolla) le labbra sembrano aprirsi scoprendo la bocca (le fauci) della corolla.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 617\" del 1753.\nDescrizione.\nL'aspetto della pianta \u00e8 suffruticoso ed \u00e8 per la maggior parte pelosa. Nella parte aerea \u00e8 anche glandulosa. La forma biologica \u00e8 camefita suffruticosa (Ch frut): sono piante dai fusti legnosi e di dimensioni non troppo grandi che d'inverno si seccano completamente, ma alcune gemme rimangono nella parte aerea della pianta. Arrivano ad una altezza massima di 5 - 10 dm.\nRadici.\nLe radici sono del tipo a fittone.\nFusto.\nIl fusto \u00e8 eretto, semplice, un po' legnoso nella parte inferiore; mentre in quella superiore \u00e8 carnoso.\nFoglie.\nLe foglie sono quasi persistenti. La loro inserzione sul fusto \u00e8 varia: pu\u00f2 essere opposta, o alterna o (raramente) verticillata, a volte possono avere anche una disposizione a spirale. Dimensioni delle foglie: da 1 a in lunghezza; da 1 a in larghezza. Il colore \u00e8 verde cupo.\nInfiorescenza.\nLe infiorescenze sono delle dense spighe racemose terminali (solitarie o ascellari), frondose o bratteate. I fiori, grandi e vistosi, sono peduncolati (fino a ).\nFrutti.\nIl frutto \u00e8 una capsula ( ovoidale nella forma) ad inserzione laterale di di diametro massimo. All'interno i semi sono numerosi, con forme ovali e con la testa alveolato-reticolata oppure crestata. Al momento della maturazione i semi fuoriescono da tre fori che si aprono nella parte superiore del frutto (capsula porocida).\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza di questa specie (Plantaginaceae) comprende 113 generi con specie (oppure secondo altri Autori 114 generi e specie, o anche 117 generi e specie o 90 generi e specie) ed \u00e8 suddivisa in tre sottofamiglie e oltre una dozzina di trib\u00f9. Il genere della specie di questa voce appartiene alla sottofamiglia Antirrhinoideae (trib\u00f9 Antirrhineae) e si compone di una ventina di specie distribuite soprattutto nel Mediterraneo occidentale.\nLa specie \"Antirrhinum majus\" fino a poco tempo fa era circoscritta nella famiglia Veronicaceae o Scrophulariaceae a seconda dei vari Autori. L'attuale posizione tassonomica \u00e8 stata realizzata con i nuovi sistemi di classificazione filogenetica (classificazione APG).\nIl numero cromosomico delle specie di questo genere \u00e8: 2n = 16 (32).\nVariabilit\u00e0.\nSul territorio italiano \u00e8 presente la seguente sottospecie:\nSi distingue dalla specie principale per i seguenti caratteri:\nAltre variet\u00e0 sono:\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nViene usata in tutte le infiammazioni (ulcere del cavo orale). Esternamente \u00e8 efficace sugli eritemi. Pu\u00f2 lenire le scottature. In medicina si usano le foglie (da raccogliere in Primavera prima della fioritura) e i fiori appena schiusi (ma non si deve raccogliere il calice). Questi prodotti vanno essiccati e quindi si usano come infusi. \nGiardinaggio.\nPer il suo bell'aspetto derivante dall'elegante forma e polimorfismo dei suoi fiori, la Bocca di leone \u00e8 frequentemente coltivata nei giardini. Esistono delle variet\u00e0 bicolore o a colori screziati. Spesso per\u00f2 riesce a propagarsi \u201cin proprio\u201d al di fuori delle coltivazioni umane, e quindi si naturalizza nelle zone temperate delle varie parti del mondo. In Italia la variante rustica sopravvive bene in quanto resiste a temperature anche di alcuni gradi sotto lo zero. A causa dell'intenso utilizzo come pianta decorativa si sono create moltissime variet\u00e0. Queste ultime possono dividersi in due categorie: la variet\u00e0 (cultivar) \u201cnanum\u201d con una quarantina di sfumature diverse di colori e la variet\u00e0 (cultivar) \u201cpumila\u201d con una ventina di sottotipi diversi.\nAltro.\nAnticamente questa pianta aveva anche delle propriet\u00e0 cosmetiche; mentre per l'industria \u00e8 utile per ricavare coloranti (verde scuro e oro). Gregor Mendel la us\u00f2 per le ricerche sulle sue teorie biologiche.\nCuriosit\u00e0.\nI semi delle bocche di leone hanno una particolare forma che ricorda quella di un teschio umano se visti da vicino.\nAltre notizie.\nLa bocca di leone comune in altre lingue \u00e8 chiamata nei seguenti modi:"}
{"id": "836568", "revid": "646868", "url": "https://it.wikipedia.org/wiki?curid=836568", "title": "RATBv", "text": "RATBv, sigla di Regia Autonom\u0103 de Transport Bra\u015fov, \u00e8 l'azienda che svolge il servizio di trasporto pubblico nella citt\u00e0 di Bra\u0219ov in \nRomania.\nEsercizio.\nL'azienda gestisce:\nFino al 17 novembre 2006 c'era anche una linea tranviaria (n. 101), a lunga percorrenza; \u00e8 stata sostituita dal filobus numero 8 e la rete smantellata.\nL'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta della RATBv \u00e8 costituita da oltre ottanta filobus e quasi centocinquanta autobus."}
{"id": "836575", "revid": "36426", "url": "https://it.wikipedia.org/wiki?curid=836575", "title": "Viale Michelangelo", "text": ""}
{"id": "836576", "revid": "101387528", "url": "https://it.wikipedia.org/wiki?curid=836576", "title": "Redditi di fabbricati", "text": "I redditi di fabbricati, disciplinati dagli Artt. 36 - 43, D.P.R. 22 dicembre 1986 n. 917, sono costituiti dal reddito medio ordinario ritraibile da ciascuna unit\u00e0 immobiliare urbana, ovvero i fabbricati e le altre costruzioni stabili o le loro porzioni suscettibili di reddito autonomo. Anche le aree occupate dalle costruzioni e quelle che ne costituiscono pertinenze si considerano parti integranti delle unit\u00e0 immobiliari (Art. 36, cc. 1 e 2, D.P.R. 917/1986).\nDescrizione.\nIl reddito medio ordinario \u00e8 determinato con l'applicazione delle tariffe d'estimo determinate dal D.M. 6 giugno 2002 n. 159. Le tariffe d'estimo sono stabilite per ciascuna categoria e classe di fabbricato.\nNon si considerano produttive di reddito:\nTitolare del reddito.\nNon \u00e8 titolare del reddito di fabbricati il locatario in caso di sublocazione, in quanto i compensi percepiti sono classificabili tra i Redditi diversi\nTassazione.\nIl D. Lgs. 23/2011 art. 3, ha introdotto per i locatori di immobili ad uso abitativo la possibilit\u00e0 di optare per una tassazione dei canoni percepiti con una aliquota unica del 10-15%, indipendente dal reddito imponibile IRPEF del locatore e dalla categoria catastale dell'immobile.\nRevisione.\nLo schema di categorie catastali attualmente in vigore risale senza sostanziali modifiche agli anni '40.\nVerso la fine degli anni '90, si stabil\u00ec una riforma del catasto per cui le categorie dovevano basarsi non pi\u00f9 sul numero di vani, ma sulla superficie calpestabile dell'immobile e tenere conto della sua posizione geografica (centro, zone periferiche, ecc). \nIl nuovo schema di classamento degli immobili non entr\u00f2 mai in vigore e dal 2009 non \u00e8 pi\u00f9 obbligatorio riportare nelle visure catastali il dato fondamentale, ovvero la superficie catastale. Il D.P.R. 138/98 - Regolamento per la revisione delle zone\ncensuarie e delle tariffe d'estimo in esecuzione alla Legge 662/96, gi\u00e0 disponeva che (capo II, art. 3): \nNulla viene detto in merito a chi abbia l'obbligo della misurazione e rilevazione fisica del dato nelle unit\u00e0 immobiliari, n\u00e9 della sua comunicazione al Catasto Informatico. Il Testo Unico delle imposte sui Redditi (DPR 917/1986) non enunciava il criterio della superficie calpestabile come base per la determinazione delle imposte sui fabbricati, e rinvia a leggi catastali separate; nessun accenno al riguardo nella legge 992/96). Nel catasto in rete la superficie calpestabile non risulta essere presente per le unit\u00e0 accampionate o variate prima dell'entrata in vigore di tale DPR: le norme al 2015 non prevedono un progressivo adeguamento e regolarizzazione.\nFino ai primi anni '80, anche le rendite catastali erano riferite al triennio '37-'39, e per renderle attuali andavano moltiplicate per dei coefficienti, aggiornati dalla commissione censuaria centrale. Nel 1988-1989 fu effettuata una rivalutazione delle rendite catastali che \u00e8 ad oggi il riferimento per il calcolo di imposte e tasse sulla casa. Le categorie catastali invece non furono interessate da queste riforme."}
{"id": "836578", "revid": "1318658", "url": "https://it.wikipedia.org/wiki?curid=836578", "title": "Giochi olimpici di Berlino", "text": "L'espressione Olimpiadi di Berlino pu\u00f2 riferirsi a due diverse edizioni dei Giochi olimpici estivi ospitate dalla citt\u00e0 di Berlino, in Germania:"}
{"id": "836589", "revid": "18379", "url": "https://it.wikipedia.org/wiki?curid=836589", "title": "Arialdo", "text": "Biografia.\nInizi del ministero diaconale e predicazione contro gli \"errori del clero\".\nOriginario della Brianza, probabilmente di Cucciago (o forse di Carimate), Arialdo studi\u00f2 a Laon e a Parigi. Venne ordinato diacono per l'arcidiocesi di Milano.\nAlla morte di Ariberto d'Intimiano (1045), Arialdo, insieme a Anselmo da Baggio, Landolfo Cotta, e Attone, era stato scelto da un'assemblea popolare, formata da chierici e laici, come possibile candidato alla successione dell'arcivescovo defunto. L'imperatore Enrico III il Nero (1017\u20131056), per\u00f2, prefer\u00ec operare una scelta autonoma e invest\u00ec del titolo arcivescovile Guido da Velate.\nAlcuni anni pi\u00f9 tardi, nel 1056, a Varese, Arialdo cominci\u00f2 a predicare contro i mali della Chiesa, che identificava soprattutto nella simonia e nel nicolaismo (il nome carico di disprezzo con cui alcuni facevano coincidere il matrimonio dei preti - allora ancora normale nell'arcidiocesi di Milano - con un'eresia del cristianesimo primitivo). \u00c8 possibile che in quegli anni Arialdo fosse maestro, o addirittura direttore, della scuola \"plebana\" di Varese.\nNella sua predicazione contro gli errori del clero, Arialdo si rivelava come esponente di un'esigenza religiosa nuova: i primi consensi li raccolse tra i laici, pi\u00f9 specificamente tra i piccoli proprietari terrieri.\nPredicazione a Milano e scontro con Guido da Velate.\nBen presto Arialdo si trasfer\u00ec da Varese a Milano, dove tenne cicli di predicazione sul tema della \"luce\" che doveva essere portata al popolo dai preti. Secondo Arialdo, il clero avrebbe dovuto lasciarsi illuminare dalla Sacra Scrittura, mentre i laici venivano illuminati dalla \"vita dei maestri\", cio\u00e8 dall'esempio dei preti stessi, che avrebbero dovuto essere perfetti imitatori di Ges\u00f9 Cristo.\nPer i suoi costumi corrotti, tuttavia, il clero del tempo non poteva pi\u00f9 considerarsi tramite della fede: Arialdo metteva sotto accusa la conformit\u00e0 della vita del clero a quella dei laici, e su questo punto trovava presso la popolazione un consenso simile a quello che nella stessa epoca raccoglievano i gruppi ereticali (si pensi agli eretici di Monforte, che - deportati da Ariberto a Milano - avevano suscitato simpatia e solidariet\u00e0 nella popolazione milanese).\nArialdo impose al clero milanese di sottoscrivere un documento in cui i preti promettessero di allontanare le mogli (da Arialdo e seguaci ridotte al ruolo di concubine) e di vivere in castit\u00e0.\nL'arcivescovo Guido da Velate inizialmente sottovalut\u00f2 questa agitazione promossa da Arialdo e serpeggiante tra la popolazione; perci\u00f2 il \"clero ordinario\" (cio\u00e8 i chierici che officiavano le due cattedrali di Milano) invi\u00f2 una delegazione a papa Stefano IX per informarlo di ci\u00f2 che stava accadendo. Inizialmente, il papa non ader\u00ec alla linea di Arialdo e distinse la posizione dei preti effettivamente concubinari da quella di chi era legittimamente sposato. Probabilmente, Stefano IX (uno dei papi riformatori provenienti dalla Germania e voluti alla guida della Chiesa romana dagli imperatori della dinastia salica: gli artefici della cosiddetta ) esort\u00f2 Arialdo a concentrarsi piuttosto nella sua battaglia contro la simonia, allora considerata come una vera e propria eresia trinitaria, in quanto riduceva l'autorit\u00e0 dello Spirito Santo.\nIl papa consigli\u00f2 per\u00f2 all'arcivescovo Guido di convocare un concilio provinciale per risolvere la questione. Arialdo e il suo sostenitore Landolfo, un chierico iscritto all'ordine dei notai, vennero convocati al concilio di Fontaneto d'Agogna nel 1059; i due, tuttavia, non si presentarono e vennero scomunicati in contumacia.\nNonostante la condanna sinodale, il movimento di Arialdo stava cominciando anche a diffondersi da Milano al contado: due chierici della zona di Monza, che avevano aderito alle idee di Arialdo, vennero incarcerati per ordine dell'arcivescovo. A questo punto scoppi\u00f2 una vera e propria rivolta contro l'arcivescovo Guido e il clero milanese, rivolta dietro la quale c'era sicuramente Arialdo.\nIn questo periodo i seguaci di Arialdo, che si autodefinivano \"fideles\", cominciarono ad essere chiamati dai loro avversari \"Patarini\".\nAppoggio ad Arialdo da parte del papa di Roma.\nAttraverso il suo braccio destro per le azioni militari Erlembaldo (fratello di Landolfo notaio, di famiglia capitaneale, passato dalla parte di Arialdo forse su consiglio di Anselmo da Baggio, dopo un pellegrinaggio a Gerusalemme), Arialdo cominci\u00f2 ad intervenire anche nel mondo monastico milanese: per esempio, quando l'arcivescovo scelse nuovi abati per i monasteri di San Celso e San Vincenzo, Arialdo li cacci\u00f2 entrambi; allo stesso modo, Arialdo si scagli\u00f2 contro Benedetto, abate di Sant'Ambrogio.\nAlcuni monaci, che come Arialdo consideravano simoniache le nomine dei loro abati, e anche alcuni chierici (non molti) che condividevano le idee di Arialdo, si riunirono in una canonica istituita da Arialdo presso la chiesa privata di Santa Maria fuori Porta Nuova. Questa canonica divenne anche luogo di intensa vita liturgica.\nI laici patarini emettevano ormai vere e proprie sentenze di condanna contro i chierici che ritenevano - o sospettavano - fossero indegni, e li allontanavano dalle loro chiese. Arialdo stesso disprezzava e riteneva invalidi i sacramenti celebrati da preti indegni (compresi quelli regolarmente sposati), appoggiando una teologia poi condannata erronea (in base al cosiddetto \"principio dell'Ex opere operato\", sancito definitivamente al concilio di Trento).\nL'atteggiamento violento di Arialdo giunse a volte a lasciare sconcertata persino la folla. D'altronde, tra gli avversari di Arialdo, vi erano anche coloro che mal sopportavano le ingerenze sempre pi\u00f9 frequenti della Chiesa romana nelle questioni della Chiesa ambrosiana. Arnaldo cerc\u00f2 anche di romanizzare alcune usanze liturgiche della Chiesa milanese (per esempio con la celebrazione della Veglia pasquale gi\u00e0 al mezzogiorno del Sabato santo, la benedizione del matrimonio anche in Avvento, il digiuno durante le Litanie minori anche se cadevano nel Tempo pasquale).\nNel 1059 papa Niccol\u00f2 II mand\u00f2 a Milano una delegazione che, sotto il controllo di Pier Damiani e di Anselmo da Baggio, doveva tentare di sbrogliare la situazione e di riportare la calma in citt\u00e0. Una seconda legazione, nel 1059-1060, sempre formata da Anselmo da Baggio e Pier Damiani, esamin\u00f2 il clero milanese e, appoggiando le rivendicazioni patariniche, obblig\u00f2 Guido da Velate ad emettere un documento di condanna della simonia e del nicolaismo. Pier Damiani, comunque, tentava anche di difendere il valore dell'ordine costituito e della gerarchia locale, tanto che dimostrava una cerca fiducia in Guido, e comunque difendeva la validit\u00e0 dei sacramenti anche amministrati da ministri indegni.\nAssassinio di Arialdo.\nNel 1066, quando il papa consegn\u00f2 ad Erlembaldo il Gonfalone della Chiesa e due bolle di richiamo al clero milanese e di scomunica per Guido da Velate, questi si ribell\u00f2, e nei durissimi scontri del 4 giugno furono feriti Erlembaldo, Arialdo e Guido, che lanci\u00f2 l'interdetto su Milano finch\u00e9 Arialdo non ne fosse uscito.\nArialdo lasci\u00f2 la citt\u00e0, ma fu catturato dagli uomini di Guido e portato nel castello di Angera per essere interrogato. Qui fu castrato, amputato della mano destra, torturato a morte e, il 27 giugno, gettato nelle acque del Lago Maggiore.\nEra chiaro dall'inizio che Guido fosse il mandante, se non materiale almeno morale, dell'assassinio di Arialdo, e per questo venne scomunicato dal papa. Questo affronto alla dignit\u00e0 della Chiesa milanese spost\u00f2 inizialmente il favore del popolo dai patarini all'arcivescovo; ma quando, l'anno seguente, il cadavere di Arialdo venne ritrovato nel lago, il popolo milanese cominci\u00f2 a schierarsi dalla parte della Pataria. Guido si arrese e cedette l'episcopato a un suo dignitario, Gotifredo da Castiglione.\nCulto.\nArialdo fu canonizzato da papa Alessandro II e le sue spoglie sono conservate nel Duomo di Milano. Gli \u00e8 stata intitolata una via a Milano.\nLa sua festa ricorre il 27 giugno."}
{"id": "836592", "revid": "339392", "url": "https://it.wikipedia.org/wiki?curid=836592", "title": "Arialdo da Carimate", "text": ""}
{"id": "836593", "revid": "339392", "url": "https://it.wikipedia.org/wiki?curid=836593", "title": "Sant'Arialdo da Milano", "text": ""}
{"id": "836597", "revid": "339392", "url": "https://it.wikipedia.org/wiki?curid=836597", "title": "Sant'Arialdo di Milano", "text": ""}
{"id": "836598", "revid": "1534111", "url": "https://it.wikipedia.org/wiki?curid=836598", "title": "Angolo Terme", "text": "Angolo Terme (\"\u00c0ngol\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia. \u00c8 una stazione di cura e soggiorno grazie alle acque termali, al clima mite e alle stazioni sciistiche del Colle Vareno e del Monte Pora. Ha avuto un rilevante sviluppo dal 1960 quando inizi\u00f2 a svilupparsi l'attivit\u00e0 turistica.\nGeografia fisica.\nTerritorio.\nCentro delle Prealpi Lombarde, situato nella bassa Val di Scalve, giace sulla riva destra del torrente Dezzo, che scende dall'omonima valle. Il paese d\u00e0 il nome alla Val d'Angolo.\n\u00c8 attraversato dalla Strada statale 294 della Valle di Scalve.\nFa parte del comprensorio di Angolo Terme anche il Colle Vareno a quota 1.373\u00a0m.\nLa localit\u00e0 si presenta caratterizzata da boschi di abeti bianchi e rossi e da pascoli con le tipiche malghe. In estate si possono effettuare numerose escursioni naturalistiche. La presenza di impianti sciistici collegati a quelli del Monte Pora, uniti alle bellezze paesaggistiche, rappresentano motivo di attrazione turistica invernale.\nSempre nel territorio comunale di Angolo, \u00e8 il Lago Moro, piccolo lago alpino e nota meta di turisti durante l'estate.\nAngolo d\u00e0 anche il nome a una formazione geologica sedimentaria del Triassico medio (Calcare di Angolo).\nStoria.\nAntichit\u00e0.\nAngolo \u00e8 di origine molto antica: era un importante centro minerario fin dal IV secolo a.C. circa e si caratterizz\u00f2 come centro di produzione agricola e artigianale.\nMedioevo.\nGi\u00e0 dal XII secolo la sua storia fu strettamente legata a quella della nobile famiglia Federici. Nel 1335 Luchino Visconti concede con un privilegio la facolt\u00e0 di estrarre ferro nella zona, concedendo il feudo ai Federici.\nNel 1440 anche il vescovo di Brescia concesse diritto di decima alla famiglia Federici. Nel 1403 Caterina Visconti concesse all'ormai potente famiglia dei Federici di Angolo i possedimenti degli Antonioli di Grevo in cambio dell'appoggio a lei offerto.\nNel 1408 il comune di Angolo pass\u00f2 a Pandolfo Malatesta, che lo concesse a Comincino Federici, temporaneamente schierato con i guelfi, fino al 1419, quando ritorn\u00f2 sotto l'ala ghibellina dei Visconti.\nEt\u00e0 moderna.\nNel 1509 Angolo (chiamato Anghol) compare nella mappa della Valle Camonica, disegnata da Leonardo da Vinci e conservata a Windsor.\nEt\u00e0 contemporanea.\nTra il 1810 ed il 1813 presso il cortile della casa \"Laini\" si fabbricarono bombe ed armi per le armate napoleoniche. Il declino di questa famiglia segu\u00ec quello dell'imperatore c\u00f2rso.\nNel 1846 il comune di Angolo, posto amministrativamente in provincia di Bergamo, chiese di tornare in provincia di Brescia.\nNel 1862 termin\u00f2 la costruzione della strada per la Val di Scalve, lunga 13\u00a0km, che aggir\u00f2 il Passo di Giogo. Fu un progetto dell'ingegner Paolo Fiorini di Darfo.\nNel 1923 diverse case subirono danni dal cedimento della diga del Gleno. Tra gli abitanti ci furono 46 morti.\nDal 1963 il nome del paese \u00e8 stato modificato da \"Angolo\" in \"Angolo Terme\" per rimarcare la vocazione turistica del territorio.\nSimboli.\nStemmi di feudatari locali.\nFamiglie che hanno ottenuto l'infeudazione vescovile dell'abitato:\nStemma comunale.\nLo stemma di Angolo Terme \u00e8 stato concesso, insieme al gonfalone municipale, con decreto del presidente della Repubblica del 10 giugno 1966.\n\u00c8 rappresentato un paesaggio alpino con vette innevate, abeti, cervi e un ponte su un fiume che si riferisce al torrente Dezzo che scorre sul fondo dell'abitato.\nMonumenti e luoghi d'interesse.\nArchitetture religiose.\nLe chiese di Angolo Terme sono:\nCentro storico.\nPasseggiando nel centro storico di Angolo \u00e8 possibile ammirare numerose fontane, realizzate in pietra Simona. La pi\u00f9 interessante \u00e8 sicuramente la fontana dell'Olmo, in via Timo Bortolotti, di semplice ma elegante fattura. Inoltre sono visibili testimonianze del passato in molte abitazioni, per esempio portali in pietra, affreschi, volte e balconi lignei.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Angolo Terme \u00e8 \"Tre\u00e0angoi\".\nCultura.\nNumerose le attivit\u00e0 di volontariato che animano il paese con manifestazioni di vario genere durante tutto l'anno. Tra le principali la sagra patronale di San Lorenzo, il Poker della Montagna, la festa dell'anziano, concerti e spettacoli all'interno del piccolo teatro parrocchiale e anche numerose gare sportive.\nGeografia antropica.\nFrazioni.\nLe frazioni di Angolo terme sono:\nSport.\nEventi sportivi.\nIl 29 maggio 2004 la 19\u00aa tappa del Giro d'Italia 2004 si \u00e8 conclusa al Passo della Presolana con la vittoria di Stefano Garzelli.\nIl 30 maggio 2008 la terzultima tappa del Giro d'Italia si \u00e8 conclusa al monte Pora passando dal comune di Angolo Terme con la vittoria di Vasil' Kiryenka e Danilo Di Luca secondo.\nOgni anno viene organizzata la gara podistica Angolo-Vareno che dalla piazza del municipio arriva al Colle Vareno, a 1200 m s.l.m.\nUn altro appuntamento importante \u00e8 il Trofeo Sergio Fiora, corsa di 8\u00a0km all'interno del Parco del Lago Moro."}
{"id": "836600", "revid": "39884", "url": "https://it.wikipedia.org/wiki?curid=836600", "title": "Meinrad Miltenberger", "text": ""}
{"id": "836606", "revid": "254059", "url": "https://it.wikipedia.org/wiki?curid=836606", "title": "Mausoleo di Porsenna", "text": "Il mausoleo di Porsenna \u00e8 un edificio leggendario che fu descritto da Marco Terenzio Varrone. Sarebbe stato costruito per raccogliere il corpo dell'anch'esso leggendario lucumone Porsenna, sovrano della citt\u00e0 di Chiusi. La descrizione del mausoleo di Varrone non ha raggiunto i nostri giorni, ma era conosciuta da Plinio il Vecchio, che la cit\u00f2 nella scrittura della sua Naturalis Historia, perch\u00e9 comprendeva la descrizione di un labirinto all'interno del mausoleo.\nSiccome Plinio e Varrone collocarono il mausoleo al di sotto dell'abitato di Chiusi (\"sub urbe Clusio\"), un intreccio di cunicoli, scoperti nel ventesimo secolo e attualmente visitabili, simili ai \"bottini di Siena\", che conducono alle cisterne di raccolta dell'acqua piovana posizionate sotto la citt\u00e0 di Chiusi, \u00e8 stato erroneamente chiamato labirinto di Porsenna, come se esso fosse stato il labirinto del suo mausoleo.\nDocumenti.\nLe prime notizie si hanno dalla \"Naturalis Historia\" di Plinio il Vecchio, il quale a sua volta afferma di aver avuto notizia da un manoscritto, mai giunto a noi, di Marco Terenzio Varrone (116-27 a.C.). Nella sua opera, Plinio descrive quattro famosi labirinti, quello egizio, di Lemno, di Creta e quello Italico (Labirinto di Porsenna)\nIl brano di Plinio qui riportato \u00e8 la descrizione che egli fa del mausoleo nel libro trentaseiesimo della \"Naturalis Historia\", per introdurre il labirinto, che chiama \"italico\":\nChiaramente una tale struttura \u00e8 poco credibile, ma certamente la descrizione contiene simbolismi nascosti oltre al fatto che negli anni, la descrizione fatta da Plinio \u00e8 stata oggetto di discussioni e ricostruzioni.\nUna seconda ipotesi sostiene che l'espressione di Plinio, ripresa da Varrone, \"sub urbe Clusio\" vada tradotta piuttosto con \"dinnanzi a Chiusi\", che era al tempo di Porsenna soltanto una protocitt\u00e0 agricola. Il mausoleo si troverebbe quindi in un punto del Monte Cetona da cui avrebbe potuto dominare la valle di Chiusi.\nScavi e ricerche archeologiche.\nGi\u00e0 in epoche passate, molti si dedicarono allo studio del popolo etrusco, della sua lingua, tradizioni e leggende. Papa Pio II - Enea Silvio Piccolomini, durante un suo passaggio in Val di Chiana tent\u00f2 di rintracciare la tomba del Lucumone e ne lasci\u00f2 traccia nei suoi \"Commentari\", una sorta di diario dei fatti importanti:\nNel 2012 sono stati scoperti due locali a forma di piramide durante degli scavi nella cantina di un vigneto vicino ad Orvieto, a poche decine di km da Chiusi. Gli archeologi ritengono che ci siano altre tre piramidi da scoprire sotto la citt\u00e0, e un sistema di tunnel che corre sotto di esse. Le piramidi, le uniche etrusche finora mai scoperte, sarebbero in totale cinque e formerebbero un complesso che ricorda molto facilmente il mausoleo di Porsenna. \u00c8 certamente di origine etrusca e risalirebbe a prima del 400 a.C."}
{"id": "836610", "revid": "1789221", "url": "https://it.wikipedia.org/wiki?curid=836610", "title": "Tribunale penale internazionale per il Ruanda", "text": "Il Tribunale penale internazionale per il Ruanda (ICTR dall'inglese \"International Criminal Tribunal for Rwanda\") \u00e8 stato un tribunale speciale creato l'8 novembre 1994 con una risoluzione del Consiglio di sicurezza delle Nazioni Unite per giudicare i responsabili del genocidio ruandese e di altre gravi forme di violazioni dei diritti umani commessi sul territorio ruandese o da cittadini ruandesi negli stati confinanti dal 1\u00ba gennaio al 31 dicembre 1994.\nLe risoluzioni del Consiglio di sicurezza delle Nazioni Unite riguardo all'ICTR sono state quattro:\nComposizione.\nIl tribunale \u00e8 composto da \"quattro camere\": tre di primo grado, una per l'appello composto da 22 giudici: 3 nella prima camera, 7 nella seconda, 8 nella terza e 7 nell'appello.\nI giudici erano di varie nazioni in rappresentanza dei 5 continenti.\nPresidente del tribunale era il norvegese Erik M\u00f8se, nessun giudice era ruandese.\nL'accusa era divisa in due sezioni: la \"sezione investigativa\" che ha raccolto prove e testimonianze e la \"sezione prosecutoria\" che ha condotto l'accusa nel processo\nCompetenza.\nIl tribunale deve processare tutti i cittadini ruandesi che si sono macchiati di crimini contro l'umanit\u00e0 e di altri crimini in violazione della Convenzione di Ginevra. Le giustizie nazionali possono giudicare i ricercati ruandesi presenti sul proprio territorio.\nPrincipali accusati.\nJean-Paul Akayesu\nSindaco della citt\u00e0 ruandese di Taba, arrestato nel gennaio 1995 a Lusaka in Zambia.\nIl procedimento nei suoi confronti si \u00e8 svolto dal gennaio 1997 al settembre 1998.\nAkayesu \u00e8 stato condannato all'ergastolo per il massacro di 2000 Tutsi rifugiati nel municipio di Taba, lo stupro collettivo delle donne Tutsi, e la partecipazione diretta a diversi omicidi e sta scontando la sua condanna in Mali.\nIl processo ha stabilito anche la catena di comando, e per la prima volta ha riconosciuto lo stupro collettivo come genocidio nella misura in cui era diretto nel \"distruggere\" in tutto una etnia.\nInoltre il caso \u00e8 importante perch\u00e9 ha permesso ai giudici del Tribunale Internazionale per il Ruanda di specificare che si ha genocidio non solo quando vi \u00e8 una percezione oggettiva della diversit\u00e0 tra gruppi protetti ma anche quando tale percezione \u00e8 soggettiva, infatti i Tutsi e gli Hutu non erano diversi n\u00e9 etnicamente, n\u00e9 per nazionalit\u00e0, n\u00e9 per religione, n\u00e9 per razza ma la loro differenziazione era basata esclusivamente su una distinzione operata in base al ceto da parte dei popoli coloniali e trasmessa poi ai regimi post coloniali.\nJean Kambanda\nDirettore dell'Unione delle Banche Popolari di Ruanda dal maggio 1989 all'aprile 1994, Kambanda \u00e8 stato vicepresidente del Movimento Democratico Repubblicano e divent\u00f2 primo ministro \"ad interim\" il 9 aprile 1994, due giorni dopo l'attentato contro l'aereo del presidente Juv\u00e9nal Habyarimana.\nArrestato a Nairobi il 18 luglio 1997, Kambanda \u00e8 stato accusato di partecipazione diretta nel genocidio e di non essere intervenuto per fermare il massacro.\nKambanda ha confessato di aver distribuito armi e munizioni alle prefetture di Butare e di Gitarama, essendo pienamente cosciente del fatto che sarebbero stata utilizzate per perpetrare massacri contro i civili.\nPer la prima volta, durante il processo, il capo del governo riconobbe l'esistenza del genocidio e la premeditazione del massacro.\nCapi di imputazione ascrittigli il 16 ottobre 1997\nIl 4 settembre 1998, Kambanda \u00e8 stato riconosciuto colpevole di tutti i capi di imputazione ed \u00e8 stato condannato all'ergastolo.\nKambanda ha ricusato le sue confessioni e ha presentato ricorso presso la camera d'appello dell'ICTR, che il 19 settembre 2000 \u00e8 stato respinto.\nAttualmente sconta la sua pena nel penitenziario di Bamako, nel Mali.\nProcesso \"Media dell'odio\".\nIl processo contro i responsabili delle emittenti televisive e radiofoniche, accusate di aver incitato la popolazione al genocidio, inizi\u00f2 il 23 ottobre 2000.\nGli imputati del processo erano tre:\nIl 19 giugno 2003 la corte ha riconosciuto colpevoli i tre imputati di incitamento all'odio razziale e al genocidio condannandoli inizialmente all'ergastolo anche se nel 2007 la camera d'appello del tribunale di Arusha ha ridotto gli anni di detenzione di Hassan Ngeze a 35.\nFerdinand Nahimana il 16 gennaio 2007 dalla camera d'appello \u00e8 stato condannato a 30 anni, e nel dicembre del 2008 \u00e8 stato trasferito da Arusha (Tanzania) in Mali per scontare la sua pena. Jean-Bosco Barayagwiza il 3 dicembre 2003 fu condotto a 35 anni (ridotti a 27 a causa della sua prolungata detenzione). Jean-Bosco \u00e8 morto durante la reclusione. Il suo pi\u00f9 recente appello \u00e8 stato respinto dal tribunale internazionale per il Ruanda il 22 giugno del 2009.\nIl procedimento a carico di George Ruggiu animatore della \"Radio Libre des Mille Collines\" \u00e8 stato separato da quello principale. Ruggiu \u00e8 stato condannato nel luglio del 2000 a 12 anni di reclusione, una decisione ampiamente contestata dal Ruanda. Il 21 aprile 2009 Ruggiu \u00e8 stato rilasciato anticipatamente dalle autorit\u00e0 italiane.\nLa Corte suprema del Canada ha stabilito nel giugno 2005 che il rifugiato politico L\u00e9on Mugesera dovr\u00e0 essere estradato in Ruanda per essere processato, essendo ritenuto colpevole di aver incitato all'odio razziale e al genocidio. Nell'aprile 2016 \u00e8 stato condannato all'ergastolo in nella capitale ruandese."}
{"id": "836617", "revid": "287204", "url": "https://it.wikipedia.org/wiki?curid=836617", "title": "4567 Becvar", "text": ""}
{"id": "836621", "revid": "287204", "url": "https://it.wikipedia.org/wiki?curid=836621", "title": "4573 Piestany", "text": ""}
{"id": "836622", "revid": "1305772", "url": "https://it.wikipedia.org/wiki?curid=836622", "title": "Giornale del Sud", "text": "Il Giornale del Sud \u00e8 stato un quotidiano italiano, pubblicato a Catania dal 4 giugno 1980 al 14 novembre 1982.\nStoria editoriale.\nLa gestione Fava.\nNel 1980 la direzione del giornale, fondato dall'imprenditore catanese Giuseppe Recca, fu affidata a Pippo Fava, ex caporedattore dell\"'Espresso sera\". Il giornalista palazzolese cre\u00f2 un gruppo redazionale ex novo, affidandosi a giovani ed inesperti cronisti improvvisati. Tra di essi figuravano il figlio Claudio, Riccardo Orioles, Michele Gambino, Antonio Roccuzzo, Elena Brancati, Beppe Costa, Rosario Lanza. A Franco La Magna venne affidato il settore culturale (il cosiddetto \"paginone\").\nPippo Fava fece del \"Giornale del Sud\" un quotidiano coraggioso. Fu in quel periodo che si riusc\u00ec a denunciare le attivit\u00e0 di Cosa nostra, attiva nel capoluogo etneo soprattutto nel traffico della droga.\nPer un anno il \"Giornale del Sud\" continu\u00f2 senza soste il suo lavoro. Il tramonto della gestione Fava fu segnato da tre avvenimenti: la sua avversione all'installazione di una base missilistica a Comiso (poi effettivamente realizzata), la sua presa di posizione a favore dell'arresto del boss Alfio Ferlito e l'arrivo di una nuova cordata di imprenditori al giornale, tra cui figuravano Salvatore Lo Turco, Gaetano Graci, Giuseppe Aleppo, Salvatore Costa, personaggi molto influenti nella politica catanese.\nInoltre erano iniziati gli atti di forza contro la rivista. Venne organizzato un attentato, a cui Fava scamp\u00f2, con una bomba contenente un chilo di tritolo. In seguito, la prima pagina del \"Giornale del Sud\" che denunciava alcune attivit\u00e0 di Ferlito fu sequestrata prima della stampa e censurata, mentre il direttore era fuori. L'11 ottobre 1981 Fava pubblic\u00f2 \"Lo spirito di un giornale\", un articolo in cui chiariva le linee guida che faceva seguire alla sua redazione: basarsi sulla verit\u00e0 per \u00ab\"realizzare giustizia e difendere la libert\u00e0\"\u00bb. Qualche giorno dopo, Pippo Fava venne licenziato e la direzione del quotidiano fu affidata al vice direttore Umberto Bassi.\nIl dopo-Fava.\nI giovani giornalisti occuparono la redazione, ma a nulla valsero le loro proteste. Per una settimana rimasero chiusi nella sede, ricevendo pochi attestati di solidariet\u00e0. Dopo un intervento del sindacato, l'occupazione cess\u00f2. Poco tempo dopo, il \"Giornale del Sud\" avrebbe chiuso i battenti per volont\u00e0 degli editori."}
{"id": "836624", "revid": "767487", "url": "https://it.wikipedia.org/wiki?curid=836624", "title": "Daniele Silvestri (album)", "text": "Daniele Silvestri \u00e8 l'album omonimo d'esordio del cantautore italiano, pubblicato nell'estate del 1994 dalla Dischi Ricordi e prodotto da Enzo Miceli. Il primo singolo, \"Voglia di gridare\", permette al cantautore romano di partecipare a Sanremo Giovani e da l\u00ec al Festival.\nIl disco \u00e8 caratterizzato dalla presenza di Faso e Cesareo, basso e chitarra di Elio e le Storie Tese, a cui si aggiunge il batterista Simone Prattico. Fra le altre canzoni del disco c'\u00e8 anche una dedica al presentatore televisivo Paolo Bonolis nel brano \"Paolo\".\nNell'album antologico Monetine del 2008, alcuni di questi brani sono stati inseriti in nuove versioni."}
{"id": "836627", "revid": "287204", "url": "https://it.wikipedia.org/wiki?curid=836627", "title": "Joseph Tanner", "text": "Tanner \u00e8 nato in Illinois, \u00e8 sposato ed ha due figli. Nel 1973 ha conseguito un Bachelor of science in ingegneria meccanica presso l'Universit\u00e0 dell'Illinois.\nDopo il diploma ha pilotato aerei A-7E per la Marina degli Stati Uniti d'America. Nel 1984 ha iniziato a lavorare per la NASA al Johnson Space Center. \u00c8 stato selezionato come astronauta nel 1992.\nHa volato in quattro missioni dello Shuttle: STS-66 (del novembre 1994), STS-82 (del febbraio 1997) nella quale ha compiuto due passeggiate spaziali per riparare il telescopio spaziale Hubble per circa 14 ore complessive, STS-97 (dicembre 2000) ed STS-115 (settembre 2006) dove ricominciava l'assemblaggio della Stazione Spaziale Internazionale.\nTanner ha trascorso 262 ore e 34 minuti nello spazio completando 175 orbite attorno alla Terra.\nInoltre Joseph Tanner \u00e8 un cristiano ed ha insegnato studi biblici all'Universit\u00e0 della Chiesa Battista per molti anni."}
{"id": "836630", "revid": "767487", "url": "https://it.wikipedia.org/wiki?curid=836630", "title": "Un\u00f2-du\u00e9", "text": "Un\u00f2-du\u00e9 \u00e8 il quinto album in studio di Daniele Silvestri, pubblicato l'8 marzo 2002, in concomitanza con la terza partecipazione dell'artista al Festival di Sanremo, dove propose \"Salir\u00f2\". A questo singolo seguirono \"Sempre di domenica\" e \"Il mio nemico\", canzone contro il potere, ispirata probabilmente dai fatti del G8 di Genova (il flauto andino campionato proviene da \"Alturas\" degli Inti Illimani).\n\"L'autostrada\" \u00e8 dedicata al suo incontro con la sua compagna di allora Simona Cavallari, che prende parte anche in alcuni versi della canzone stessa. \"1000 Euro al mese\" \u00e8 il rifacimento, con l'aggiunta di strofe rap, di \"Mille lire al mese\", incisa da Gilberto Mazzi nel 1938. L'introduzione della moneta unica europea ha reso plausibile l'accostamento con il sogno medio-borghese evocato nella canzone originaria, dove si desiderava uno stipendio quanto meno dignitoso, sebbene le 1000 Lire dell'epoca avessero un potere d'acquisto maggiore dei 1000 Euro di fine secolo. \"Di padre in figlio\" \u00e8 dedicata al figlio di cui Daniele era in attesa durante la pubblicazione dell'album, con un omaggio anche a suo padre Alberto, scomparso pochi mesi prima, a cui sono dedicati alcuni versi in coda all'album, liberamente ispirati all'Ulisse dantesco.\nTesti e musiche di Daniele Silvestri, tranne \"Il colore del mondo\" di Silvestri/Monterisi/Filardo/Brignola-Silvestri, \"Sabbia e sandali\" di Miceli/Silvestri-Silvestri e \"Un\u00f2-du\u00e9\" di Silvestri-Silvestri/Filardo."}
{"id": "836631", "revid": "38120", "url": "https://it.wikipedia.org/wiki?curid=836631", "title": "Un\u00f2 du\u00e9", "text": ""}
{"id": "836632", "revid": "38120", "url": "https://it.wikipedia.org/wiki?curid=836632", "title": "Un\u00f2 Du\u00e9", "text": ""}
{"id": "836633", "revid": "38120", "url": "https://it.wikipedia.org/wiki?curid=836633", "title": "Un\u00f2-Du\u00e9", "text": ""}
{"id": "836634", "revid": "287204", "url": "https://it.wikipedia.org/wiki?curid=836634", "title": "Un\u00f2-Du\u00e8", "text": ""}
{"id": "836635", "revid": "2036605", "url": "https://it.wikipedia.org/wiki?curid=836635", "title": "Atti di Paolo e Tecla", "text": "Gli Atti di Paolo e Tecla (latino: \"Acta Pauli et Theclae\") sono un testo cristiano scritto in greco che narra delle gesta e della predicazione di Paolo di Tarso e della sua discepola Tecla di Iconio.\nTertulliano nel \"De Baptismo adversus Quintillam\" (17,5) riferisce che il testo fu scritto intorno all'anno 160 da un presbitero d'Asia, che, scoperta la sua frode, si giustific\u00f2 dicendo di averlo composto in onore di Paolo, ma che fu privato del suo ufficio. \nIn origine il testo rappresentava, unitamente ad altre opere apocrife riferite a Paolo (\"Lettera dei Corinzi a Paolo\", \"Terza lettera ai Corinzi\", \"Martirio di Paolo\"), gli \"Atti di Paolo\", ma in seguito le varie sezioni hanno avuto tradizioni distinte.\nDal punto di vista canonico, il testo \u00e8 considerato un apocrifo del Nuovo Testamento.\nContenuto.\nL'autore colloca il suo racconto nel quadro delle vicende narrate dagli Atti degli Apostoli: san Paolo in viaggio da Antiochia si ferma ad Iconio (che fu effettivamente una tappa del suo primo viaggio). \nFuori dalla citt\u00e0 gli era andato incontro Onesiforo con la sua famiglia, il quale pot\u00e9 riconoscerlo da una descrizione che gli era stata inviata per lettera, riportata nel testo e alla base di alcune caratteristiche delle successive raffigurazioni del santo nell'iconografia cristiana (\"uomo di bassa statura, la testa calva, le gambe arcuate, il corpo vigoroso, le sopracciglia congiunte, il naso alquanto sporgente\"). \nAccolto nella casa di Onesiforo, Paolo vi predic\u00f2 la parola di Dio sulla continenza e sulla resurrezione. Una giovane vergine di nome Tecla, ascoltava le parole di Paolo dalla finestra della sua casa e ne rimase affascinata. Il suo fidanzato, Tamiri, che si vedeva privato del prossimo matrimonio, accus\u00f2 Paolo presso il governatore della citt\u00e0, che lo condann\u00f2 alla fustigazione. Tecla, su istigazione della sua stessa madre, venne condannata al rogo, ma una tempesta miracolosa e un terremoto le permisero di sfuggire al martirio. \nRiunitasi con Paolo, Tecla lo accompagn\u00f2 ad Antiochia di Pisidia, dove fu costretta a difendersi dalle insidie del ricco Alessandro, il quale, respinto, la accus\u00f2 presso il governatore: questi la condann\u00f2 ad essere divorata dalle belve, nonostante le proteste delle donne della citt\u00e0. In attesa dello spettacolo, venne affidata alla \"regina\" Trifena, che aveva deciso di accoglierla in seguito ad una raccomandazione della figlia defunta apparsale in sogno, in modo che Tecla pregasse per lei e che per sua intercessione potesse passare in paradiso.\nGi\u00e0 alla sfilata delle belve, una leonessa le aveva leccato i piedi e Tecla le si era seduta in groppa. Durante lo spettacolo, accompagnato dalle proteste delle donne della citt\u00e0 per la condanna ingiusta, le belve si ammansirono e gli altri supplizi tentati non ebbero effetto per la protezione divina. Intanto la santa si era battezzata da sola, gettandosi in una grande vasca. Venne quindi liberata tra i festeggiamenti delle donne e fu ospitata nuovamente da Triferna, che si convert\u00ec con le sue ancelle.\nSaputo che Paolo si trovava nella citt\u00e0 di Mira, prese con s\u00e9 dei giovani, si vest\u00ec da uomo e lo raggiunse. Poi espresse il proposito di tornare nella nativa Iconio e Paolo le rispose di andare e di insegnarvi la parola di Dio. A Iconio rivide la madre. Si rec\u00f2 quindi a Seleucia di Isauria. \nDa questo punto i diversi manoscritti presentano finali leggermente diversi: il pi\u00f9 ampio di essi prosegue raccontando come, stabilitasi in una grotta, avesse vissuto in eremitaggio e avesse radunato intorno a s\u00e9 una comunit\u00e0 di donne che avevano seguito il suo esempio. I malati che si avvicinavano alla montagna venivano guariti e i demoni scacciati.\nDopo 72 anni, quando la santa aveva raggiunto l'et\u00e0 di 90 anni, i medici pagani della citt\u00e0, che avevano perso i loro clienti, ritenendola consacrata ad Artemide, mandarono degli uomini per violentarla, in modo che perdesse la protezione della dea, ma la santa sfugg\u00ec loro per intervento divino, scomparendo nella roccia il 24 settembre.\nSignificato e interpretazioni.\nNonostante la condanna da parte degli apologeti, ebbe una grande diffusione, e ne sono conosciute versioni in greco e in copto. In un manoscritto copto la storia di Tecla \u00e8 inserita all'interno degli Atti di Paolo e potrebbe dunque in origine essere stata concepita come parte di un racconto pi\u00f9 ampio.\nIl suo culto si diffuse in Asia Minore, in particolare a Iconio, a Nicomedia e a Seleucia (oggi Silifka), dove un santuario esisteva gi\u00e0 alla fine del IV secolo e venne descritto dalla nobile Egeria nel diario del suo pellegrinaggio in Terrasanta (\"Peregrinatio Aetheriae\", 23.4).\nLa vicenda riprende la forma tipica dei romanzi greci di et\u00e0 ellenistica: vi sono le peripezie della giovane e ricca eroina, i salvataggi straordinari e la difesa della propria castit\u00e0 insidiata, ma trasfigurati in forma cristiana, per cui, al posto delle vicende amorose dei due protagonisti, si trova la conversione di Tecla in seguito all'ascolto della parola di Paolo e l'intervento miracoloso di Dio che protegge la santa condannata al supplizio.\nIl testo \u00e8 caratterizzato da una marcata difesa della castit\u00e0: a Iconio dove avviene la conversione di santa Tecla, san Paolo viene portato in giudizio con l'accusa di aver traviato le fanciulle della citt\u00e0 che non volevano pi\u00f9 sposarsi e quanto viene riportato della sua predicazione \u00e8 incentrato intorno a questo tema. Questa posizione sembra differente da quella autentica del santo: nella Prima lettera a Timoteo (4.1-3) si condanna per esempio esplicitamente la negazione del matrimonio. Tuttavia il testo attesta un'interpretazione dell'insegnamento di Paolo esistente nel II secolo.\nContemporaneamente sembra essere l'espressione di una posizione meno subordinata delle donne nell'ambito del cristianesimo delle origini: santa Tecla viene inviata da Paolo a predicare e convertire (ed \u00e8 venerata dalla Chiesa ortodossa come \"protomartire\" e \"isoapostola\", pari agli apostoli), \u00e8 difesa dalle donne di Antiochia di Pisidia e raccoglie intorno a s\u00e9 le altre donne a Seleucia. Tertulliano (\"De Bapt.\", 17) si lamentava che alcuni cristiani di Alessandria seguendo questo testo rivendicassero la possibilit\u00e0 per le donne di battezzare e di insegnare in chiesa."}
{"id": "836636", "revid": "287204", "url": "https://it.wikipedia.org/wiki?curid=836636", "title": "Un\u00f2-du\u00e8", "text": ""}
{"id": "836639", "revid": "38120", "url": "https://it.wikipedia.org/wiki?curid=836639", "title": "Un\u00f2 du\u00e8", "text": ""}
{"id": "836642", "revid": "38120", "url": "https://it.wikipedia.org/wiki?curid=836642", "title": "Un\u00f2 Du\u00e8", "text": ""}
{"id": "836651", "revid": "365417", "url": "https://it.wikipedia.org/wiki?curid=836651", "title": "Silicoalluminofosfati", "text": " \nI silicoalluminofosfati, SAPO, sono materiali cristallini microporosi acidi, con pori di dimensione massimo dei 15 \u00e5ngstr\u00f6m \u00c5 (m-10). &lt;br&gt;\nHanno strutture altamente cristalline e porosit\u00e0 controllate, regolari ed elevata area superficiale, vengono utilizzate come setacci molecolari e catalizzatori, ad esempio la SAPO-34 \u00e8 utilizzata per produrre etene dal metanolo.\nAlcune loro strutture sono analoghe alle zeoliti, come ad esempio:\nLe SAPO oltre al silicio ed l'alluminio come le zeoliti hanno anche il fosforo.&lt;br&gt;\nIl Si, il P e l'Al sono presenti in unit\u00e0 tetraedriche connesse fra loro dall'ossigeno.&lt;br&gt;\nSono composti acidi; ci\u00f2 \u00e8 dovuto alla sostituzione del Si+4 con Al+3 questo fa s\u00ec che nella struttura della SAPO, formalmente rappresentabile come -Si-O-Al-O-P- si produca una carica negativa sull'ossigeno tra il silicio e il fosforo bilanciata da un protone H+, generando un sito accettore di elettroni, quindi acido localizzato.&lt;br&gt;\nPossono anche essere bilanciate da ioni metallici.\nSAPO metallo sostituite.\nL'acronimo \u00e8 Me-APSO; i metalli possono essere Cu, nella SAPO ha carica+2,+3 creando un sito redox, come il Ti con carica+4, il V con carica+5 , il Cr con carica +3 il Mn con carica +2 e il Co con carica +2.\nI metalli sostituiscono prevalente l'alluminio nella struttura; queste SAPO sono usate per lo pi\u00f9 nella calalisi riduttiva selettiva SCR, come ad esempio la degradazione del N2O a N2 e O2.\nSintesi.\nLe SAPO vengono sintetizzate tramite due miscele: la prima con Al(OH)3, H2PO4 e H2O; dopodich\u00e9 viene unita alla seconda miscela contenente SiO2, H2O e templante.\nIl tutto viene agitato vigorosamente.&lt;br&gt;\nQuesto gel viene immesso in una camicia di teflon dentro un'autoclave e scaldato dai 150 ai 165 \u00b0C sotto pressione autogena per 7-8 giorni.\nIl prodotto viene filtrato, lavato con acqua distillata e seccato.&lt;br&gt;\nOra il templante organico, intrappolato nei micropori viene rimosso per liberarli e rendere attive le SAPO, tramite calcinazione in flusso d'aria a 800-850 \u00b0C per 12-16 ore.&lt;br&gt;\nPer preparare delle Me-APSO bisogna aggiungere il sale del metallo nella seconda soluzione prima di aggiungere il templante.&lt;br&gt;\nQueste sono le linee guida; poi per ogni SAPO ci saranno condizioni operative diverse che permetteranno di avere SAPO con un'unica fase cristallografica ben definita e una maggiore cristallinit\u00e0.\nCaratterizzazione.\nLe SAPO sono studiate tramite la diffrazione dei raggi X, per poterne capire le fasi cristalline, la cristallinit\u00e0 e dimensione dei grani, l'analisi termogravimetrica per studiare la stabilit\u00e0 termica alle varie temperature."}
{"id": "836653", "revid": "31886", "url": "https://it.wikipedia.org/wiki?curid=836653", "title": "Daniel Burbank", "text": "Burbank \u00e8 un capitano della Guardia Costiera degli Stati Uniti d'America. \u00c8 il secondo astronauta della Guardia Costiera dopo Bruce Melnick.\nHa studiato presso l'accademia della Guardia Costiera. Nel 1987 ha concluso la scuola di volo diventando un istruttore per piloti. Nel 1990 ha conseguito un master in scienze aeronautiche dall'Universit\u00e0 Aeronautica Embry-Riddle. \u00c8 stato scelto dalla NASA come astronauta nel 1996, \u00e8 stato qualificato come specialista di missione ed ha volato con le missioni dello Shuttle STS-106 del 2000 ed STS-115 del 2006. In quest'ultima Burbank ha compiuto la sua prima passeggiata spaziale della durata di circa 7 ore con lo scopo di attivare dei pannelli solari della Stazione Spaziale Internazionale.\nIl 14 novembre 2011 \u00e8 stato lanciato dal Cosmodromo di Baikonur con i colleghi Anton Shkaplerov e Anatoli Ivanishin a bordo della Sojuz TMA-22 verso la Stazione Spaziale come ingegnere di volo dell'Expedition 29 e comandante dell'Expedition 30. Dopo 165 giorni nello spazio, Burbank \u00e8 atterrato il 27 aprile 2012 nelle steppe del Kazakistan."}
{"id": "836654", "revid": "72396", "url": "https://it.wikipedia.org/wiki?curid=836654", "title": "Paul Michael Glaser", "text": "La sua notoriet\u00e0 come attore \u00e8 dovuta all'interpretazione, tra il 1975 e il 1979, del ruolo del detective David Starsky, coprotagonista al fianco di David Soul nella serie poliziesca \"Starsky &amp; Hutch\", di cui fu anche regista in vari episodi.\nBiografia.\nNato nel Massachusetts, frequent\u00f2 l'universit\u00e0 di Tulane, dove fu compagno di stanza del regista Bruce Paltrow. Complet\u00f2 la sua formazione con un master in teatro nel 1966, e con un secondo master in recitazione e regia nel 1967.\nDopo varie apparizioni in produzioni di Broadway, ebbe il suo primo ruolo in un film nel 1971, quando interpret\u00f2 Perchik ne \"Il violinista sul tetto\". Negli stessi anni si fece notare anche dal pubblico televisivo per alcune partecipazioni a varie serie TV, tra cui \"Agenzia Rockford\" con James Garner.\nRaggiunse la maggiore notoriet\u00e0 come attore tra il 1975 e il 1979, interpretando il ruolo del detective David Starsky al fianco di David Soul nella serie poliziesca \"Starsky &amp; Hutch\", di cui diresse vari episodi.\nDopo l'esperienza di \"Starsky e Hutch\", Glaser continu\u00f2 la sua carriera in televisione e nel cinema, soprattutto come regista. Oltre a dirigere episodi di varie serie televisive, cur\u00f2 nel 1987 la regia de \"L'implacabile\" con Arnold Schwarzenegger, e nel 1992 quella di \"Vincere insieme\". Glaser \u00e8 inoltre il regista del film \"Kazaam - Il gigante rap\" con Shaquille O'Neal.\nNel 2004 \u00e8 tornato sul grande schermo come attore al fianco di Jack Nicholson in \"Tutto pu\u00f2 succedere - Something's Gotta Give\", nonch\u00e9 con un piccolo cameo nella scena finale del film \"Starsky &amp; Hutch\" (in cui compare anche David Soul). Nel 2007 ha interpretato il ruolo del presidente di un network televisivo in \"Live! - Ascolti record al primo colpo\".\nAssieme a David Soul \u00e8 apparso in Italia in varie trasmissioni televisive, tra le quali \"Tutti pazzi per la tele\", condotto da Antonella Clerici, nel 2008 e \"I migliori anni\", condotto da Carlo Conti, nel 2013.\nDagli anni novanta Paul Michael Glaser \u00e8 impegnato nella raccolta di fondi per una fondazione a sostegno dei bambini malati di AIDS, fondata dalla sua prima moglie Elizabeth, la quale contrasse l'HIV a seguito di una trasfusione ricevuta durante il primo parto e mor\u00ec nel 1994. La prima figlia della coppia, nata sieropositiva, mor\u00ec nel 1988.\nGlaser si \u00e8 risposato nel 1996 con la produttrice Tracy Barone, da cui ha avuto una figlia nel 1997 e dalla quale ha divorziato nel 2007."}
{"id": "836655", "revid": "100918433", "url": "https://it.wikipedia.org/wiki?curid=836655", "title": "Occhi da orientale - Il meglio di Daniele Silvestri", "text": "Occhi da orientale - Il meglio di Daniele Silvestri \u00e8 una raccolta con 3 inediti di Daniele Silvestri, pubblicata nel 2000."}
{"id": "836656", "revid": "287204", "url": "https://it.wikipedia.org/wiki?curid=836656", "title": "Heidemarie Stefanyshyn-Piper", "text": "Al MIT ha conseguito un Bachelor of science nel 1984 ed un master in ingegneria meccanica. \u00c8 un capitano della Marina degli Stati Uniti d'America ed \u00e8 una radioamatrice con licenza KD5TVR.\n\u00c8 stata selezionata dalla NASA nell'aprile del 1996, dall'agosto dello stesso anno ha iniziato l'addestramento presso il Johnson Space Center terminato il quale (nel 1998) \u00e8 stata qualificata come specialista di missione.Ha volato con lo Shuttle nella missione STS-115 del 2006 nella quale ha effettuato anche 13 ore ed 8 minuti di attivit\u00e0 extraveicolari diventando l'8\u00aa donna ad aver fatto una passeggiata spaziale. Successivamente a novembre 2008 ha partecipato alla missione STS-126 dove, assieme ai suoi compagni, ha effettuato tre passeggiate spaziali della durata totale di 20 ore e 34 minuti per la manutenzione dei giunti \"SARJ\" della stazione spaziale."}
{"id": "836668", "revid": "116597075", "url": "https://it.wikipedia.org/wiki?curid=836668", "title": "IRC (disambigua)", "text": ""}
{"id": "836670", "revid": "123520202", "url": "https://it.wikipedia.org/wiki?curid=836670", "title": "Guglielmo Calderini", "text": "Biografia.\nEsponente dell'eclettismo accademico, fu docente all'Universit\u00e0 di Perugia, all'Universit\u00e0 di Pisa ed alla Scuola Superiore di Ingegneria di Roma. Lavor\u00f2 lungamente anche come ingegnere del Genio civile oltre che come sovrintendente ai monumenti.\nFu docente di architettura presso l'Accademia di belle arti \"Pietro Vannucci\" di Perugia dal 1868 al 1882, poi negli atenei di Pisa e di Roma e presso la Scuola di applicazione per ingegneri in Roma.\nNel 1884 il suo progetto vinse il concorso per la realizzazione del Palazzo di Giustizia di Roma (il cosiddetto \"Palazzaccio\" in piazza Cavour), ove impieg\u00f2 elementi tratti dall'architettura tardorinascimentale e barocca. La lunga e travagliata costruzione dell'imponente edificio (1888-1910), le polemiche sulla saldezza delle sue fondazioni\nfurono all'origine di asperrime critiche e di un'inchiesta parlamentare (1912).\nSempre a Roma costru\u00ec il quadriportico antistante la basilica di San Paolo fuori le mura, ricostruita dopo l'incendio del 1823. Nella sua citt\u00e0 natale edific\u00f2 la chiesa di San Costanzo, Palazzo Bianchi e Palazzo Cesaroni, attuale sede del Consiglio regionale dell'Umbria, oltre all'imponente palazzo che porta il suo nome e costruito sul sito della demolita Rocca Paolina.\nTra le altre sue opere sono da ricordare la facciata del duomo di Savona e il Palazzo comunale di Messina. A Citt\u00e0 di Castello Calderini progett\u00f2 l'edificio delle Terme di Fontecchio. Le esacerbanti critiche ricevute dal progettista perugino in riferimento alla realizzazione del Palazzo di Giustizia di Roma contribuirono a diffondere la leggenda metropolitana secondo la quale si sarebbe suicidato, quasi ottuagenario. Le cronache dell'epoca, invece, non hanno mai fatto registrare tale nota biografica.\nMassone, nel 1881 fu tra i fondatori della Loggia \"Francesco Guardabassi\" di Perugia.\nOpere.\n\"(progetti principali)\"\nArchivio.\nIl fondo \"Guglielmo Calderini\" conservato presso l'Accademia di belle arti Pietro Vannucci di Perugia contiene disegni, corrispondenza, certificati e attestati relativi soprattutto alla sua nomina quale socio di istituti culturali e societ\u00e0 culturali e di mutuo soccorso."}
{"id": "836678", "revid": "1543377", "url": "https://it.wikipedia.org/wiki?curid=836678", "title": "Cromosoma 7", "text": "Con il nome di cromosoma 7 si indica, per convenzione, il settimo cromosoma umano in ordine di grandezza.\nCome di ogni autosoma, si hanno due copie anche del cromosoma 7.\nIl cromosoma 7 possiede all'incirca 158 milioni di nucleotidi. I due cromosomi 7 rappresentano all'incirca il 5,5% del DNA totale nelle cellule umane. Sul cromosoma 7 sono stati individuati circa 1200 geni. Si ritiene per\u00f2 possa contenerne fino a 1400 (non \u00e8 possibile indicare un numero preciso di geni, dal momento che esistono diversi approcci per il calcolo di tale numero).\nIl numero di polimorfismi a singolo nucleotide (SNP) individuati \u00e8 di oltre 600.000.\nGeni.\nI seguenti geni sono alcuni di quelli localizzati sul cromosoma 7:\nMalattie.\nLe seguenti malattie hanno una qualche correlazione con i geni del cromosoma 7:\nAberrazioni cromosomiche e genomiche.\nLe seguenti condizioni sono causate da cambiamenti nella struttura o nel numero di copie del cromosoma 7:"}
{"id": "836679", "revid": "113362686", "url": "https://it.wikipedia.org/wiki?curid=836679", "title": "Karen Horney", "text": "Biografia.\nKaren Horney nacque ad Amburgo nel 1885 da una famiglia protestante dell'alta borghesia, da padre norvegese e madre olandese. Sebbene all'epoca fosse inconsueto per una donna, Karen studi\u00f2 medicina specializzandosi in psichiatria a Berlino. Nel 1909 spos\u00f2 l'avvocato Oscar Horney dal quale ebbe tre figlie. Dopo vari anni di carica ospedaliera e ambulatoria insegn\u00f2 all'istituto di psicoanalisi a Berlino dal 1920 al 1932, si trasfer\u00ec poi in America dove rimase fino alla sua morte nel 1952.Karen assieme ad Harry Stack Sullivan \u00e8 considerata una delle fondatrici dell'approccio interpersonale in psichiatria. Le sue teorie contrastarono alcune visioni tradizionali della psicoanalisi freudiana, come la teoria della sessualit\u00e0 e la psicologia genetica, inserendo un'ottica \"di genere\" all'interno della riflessione psicoanalitica. Importanti anche i suoi studi sull'autoanalisi.\nHorney evidenzi\u00f2 ampiamente come il comportamento e lo psichismo individuale fossero influenzati molto pi\u00f9 dalle condizioni socioculturali che da fattori innati o genetici. Si occup\u00f2 anche di definire in maniera pi\u00f9 attenta il problema del confine tra normalit\u00e0 e patologia."}
{"id": "836686", "revid": "125526202", "url": "https://it.wikipedia.org/wiki?curid=836686", "title": "Atlantis - L'impero perduto", "text": "Atlantis - L'impero perduto (\"Atlantis: The Lost Empire\") \u00e8 un film d'animazione del 2001 diretto da Gary Trousdale e Kirk Wise. Scritto da Tab Murphy e prodotto da Don Hahn, \u00e8 considerato il 41\u00ba classico Disney secondo il \"canone ufficiale\".\nIl film \u00e8 ambientato nel 1914 a Washington, da cui parte una spedizione per individuare la leggendaria citt\u00e0 perduta di Atlantide (\"Atlantis\" in inglese). \u00c8 una storia fantastica che prende larga ispirazione dal romanzo \"Ventimila leghe sotto i mari\" di Jules Verne e dalla storia di Atlantide narrata da Platone.\n\u00c8 stato filmato su pellicola di formato 70mm, evento che non accadeva in un film d'animazione Disney da \"Taron e la pentola magica\" del 1985. La lingua e l'alfabeto atlantideo sono stati ideati da Marc Okrand, autore anche della Lingua klingon di \"Star Trek\".\nIl film ha avuto un sequel direct-to-video intitolato \"Atlantis - Il ritorno di Milo\" (2003).\nTrama.\nIl film inizia nella notte dei tempi, con un'esplosione e un enorme tsunami nell'oceano Atlantico. La gigantesca onda si dirige verso Atlantide, citt\u00e0 molto avanzata, dove gi\u00e0 era nota e applicata la moderna corrente elettrica. Alcuni automi in pietra proteggono il centro della citt\u00e0 mediante un campo di forza, alimentato da un misterioso artefatto posto sopra la citt\u00e0, il quale chiama a s\u00e9 la regina. La donna lascia indietro la figlia piccola Kida e suo marito, fondendosi con l'oggetto. Cos\u00ec la parte di citt\u00e0 protetta dalla barriera di energia si salva, sprofondando, mentre la porzione restante dell'impero viene distrutta dalle acque.\nPassano 8.800 anni. Nel 1914, a Washington D.C., Milo Thatch \u00e8 un giovane linguista, che lavora come tuttofare all'Istituto di ricerca Smithsonian. Conduce i suoi studi su Atlantide tra una pausa e l'altra del suo lavoro di manutenzione della caldaia. Le sue indagini lo hanno condotto ad individuare il possibile luogo dove sarebbe nascosto il \"Diario del Vecchio Pastore\", un manoscritto che mostrerebbe una via per arrivare ad Atlantide. Dopo che la sua ennesima richiesta di finanziamento per i suoi studi viene rifiutata, una donna misteriosa, tale Helga Sinclair, si introduce in casa sua e invita il giovane a seguirla da Preston B. Whitmore, un eccentrico miliardario che, per saldare un debito che aveva con il nonno di Milo, Thaddeus Thatch, decide di organizzare una spedizione alla ricerca di Atlantide. Whitmore aveva gi\u00e0 organizzato in passato una spedizione che aveva trovato il Diario del Vecchio Pastore, ma la morte del nonno di Milo Thatch aveva interrotto i piani per la ricerca del continente perduto.\nLa spedizione per Atlantide \u00e8 finanziata da Whitmore e guidata dal comandante Lyle Rourke, lo stesso militare che aveva guidato la precedente missione durante la quale era stato ritrovato il diario, e da Helga. Milo parte a bordo del colossale sottomarino \"Ulysses\", pur essendo poco abituato alla vita militare, e facendo conoscenza anche dei membri dell'equipaggio: Vinny, l'esperto di esplosivi, Audrey Ramirez, il capo meccanico, Moli\u00e8re, geologo e pilota della scavatrice, il dottor Dolce, il cuoco Cookie e la signora Packard delle comunicazioni.\nGiunto nei pressi di un cimitero delle navi sul fondo dell'oceano, l\"'Ulysses\" viene aggredito dal Leviatano, gigantesco automa che danneggia e, infine, distrugge il sottomarino. Nonostante i protagonisti riescano a fuggire con dei mini-sommergibili e a raggiungere la fine del percorso sottomarino fino al punto di sbarco, le perdite sono molto gravi.\nDopo aver affrontato molti pericoli e un lungo tragitto e seguendo le indicazioni del diario, la spedizione arriva vicino all'entrata della mitica citt\u00e0. Qui il gruppo, dopo l'iniziale scetticismo, comincia ad accettare Milo tra loro, arrivando a fraternizzare e raccontarsi le loro storie. Durante la sosta, per\u00f2, alcune lucciole attaccano l'accampamento, incendiandolo. La spedizione fugge, ma l'esplosione di uno dei camion del carburante fa cadere tutti nel cratere di un vulcano dormiente. Milo, durante la caduta, viene separato dagli altri ed \u00e8 avvicinato da alcuni cacciatori atlantidei, che curano Milo ma fuggono immediatamente all'avvicinarsi del resto della spedizione. Inseguendoli, Milo e il gruppo trovano finalmente la citt\u00e0 di Atlantide. La principessa Kida, che era a capo del gruppo di esploratori con cui la spedizione \u00e8 venuta in contatto, li porta dal padre, il re di Atlantide Kashekim Nedakh, poich\u00e9 \u00e8 convinta che possano aiutarli: la citt\u00e0 infatti \u00e8 decadente e sull'orlo della rovina.\nIl padre della principessa ordina al gruppo di lasciare al pi\u00f9 presto il suo regno, poich\u00e9 sente che la loro presenza non porter\u00e0 nulla di buono. Il re per\u00f2 accoglie la richiesta di Rourke di restare per una notte a rifocillarsi per prepararsi al viaggio di ritorno. Il gruppo vuole scoprire di pi\u00f9, e l'unica del posto disposta a collaborare con loro \u00e8 la principessa, pertanto Milo viene incaricato di parlare con lei, in quanto unico a conoscere la sua lingua. Kida e Milo si aiutano a vicenda: lei gli racconta aneddoti della loro storia e lui decifra le incisioni di cui \u00e8 costellata la citt\u00e0, poich\u00e9 n\u00e9 lei n\u00e9 nessun atlantidese sa leggere. Nel giro di poche ore i due si avvicinano, la principessa perch\u00e9 affascinata dalle capacit\u00e0 del ragazzo e la sua conoscenza, e il cartografo per la personalit\u00e0 e la bellezza della \"giovane\" (ha infatti 8800 anni). Alla fine, attraverso un gigantesco mosaico sommerso, i due scoprono l'esistenza del \"Cuore di Atlantide\", un gigantesco cristallo che Kida scambi\u00f2 per una stella e che fornisce poteri e longevit\u00e0 ai cittadini di Atlantide tramite cristalli pi\u00f9 piccoli. Milo non capisce per\u00f2 perch\u00e9 una cosa cos\u00ec importante nel diario non sia scritta, ricordandosi che l'argomento era s\u00ec trattato, ma si interrompeva bruscamente come se mancasse una pagina.\nQuando Milo riemerge dall'acqua con Kida i due trovano ad attenderli il capitano Rourke con l'intera spedizione armata fino ai denti, che li accerchiano e catturano Kida. Rourke mostra a Milo la pagina mancante del diario che narra della natura del \"Cuore di Atlantide\", rivelando che da quando aveva trovato il diario era desideroso di impossessarsi del cristallo per rivenderlo al miglior offerente. Dopo aver sferrato un poderoso pugno allo stomaco del re, Rourke riesce a capire che il favoloso tesoro \u00e8 nascosto sotto la citt\u00e0. Giungono poi nella camera dove \u00e8 custodito il Cuore di Atlantide, il quale chiama a s\u00e9 Kida, fondendosi con lei.\nRourke fa rinchiudere Kida in una gabbia di metallo, preparandosi a portarla via. Gli amici di Milo, consapevoli che in questo modo avrebbero compromesso la citt\u00e0 degli Atlantidesi poich\u00e9 il cristallo rappresentava la sorgente di vita che permetteva alla citt\u00e0 di sopravvivere, abbandonano la loro idea di arricchirsi e, schierandosi con Milo, accusano Rourke di essere interessato solo ai soldi al punto di passare sopra delle persone. Il capitano, non volendo sentire ragioni, si allontana col cristallo assieme ad Helga, distruggendo il ponte che collega Atlantide all'esterno.\nIl re, morente, spiega a Milo la vera natura della gemma e la storia di Atlantide. Il cristallo \u00e8 in qualche modo un essere vivente, fatto di energia e dotato di coscienza propria. Egli si alimenta dalle emozioni positive della popolazione di Atlantide, donando in cambio energia e vitalit\u00e0 agli atlantidesi, e anche una eccezionale longevit\u00e0. Il re tuttavia \u00e8 colto dai sensi di colpa, poich\u00e9 8.800 anni fa Atlantide fu inabissata a causa delle sue azioni, per avere cercato di servirsi del potere del cristallo usandolo come arma; il potere sprigionato fu troppo potente e caus\u00f2 la rovina della citt\u00e0. Il re fece quindi rinchiudere il cristallo sotto la citt\u00e0, per evitare che la storia potesse ripetersi.\nPrima di morire dona al giovane il proprio cristallo e gli chiede di salvare sia Atlantide che sua figlia. Milo, aiutato dal resto della truppa, mette in funzione le antiche macchine di Atlantide e parte verso il vulcano all'interno del quale Rourke ed Helga hanno preparato un dirigibile al quale hanno agganciato il container con all'interno Kida. Inizia un violento combattimento tra i soldati di Rourke e gli amici di Milo, il quale riesce a lanciarsi contro il dirigibile e distruggere uno dei palloni.\nIl dirigibile perde quota e Rourke scaraventa Helga fuori dal cestello per alleggerire il carico. Sopravvissuta alla caduta, prima di morire, Helga usa le sue ultime energie per sparare un razzo segnaletico che colpisce il dirigibile, danneggiandolo irreparabilmente. Milo affronta Rourke, e durante lo scontro riesce a ferirlo con un frammento di vetro imbevuto dell'energia del cristallo. Rourke si trasforma in una statua di cristallo vivente, ma viene distrutto dall'elica del dirigibile.\nIl mezzo per\u00f2 cade sul letto del vulcano, causandone il risveglio: Milo aggancia il container a uno degli apparecchi dei suoi compagni e insieme volano fino alla citt\u00e0. Il vulcano erutta e la lava scorre verso Atlantide, ma Kida viene liberata e si serve del potere del Cuore di Atlantide per proteggere nuovamente la citt\u00e0: le statue di pietra rianimate creano un nuovo campo di forza.\nCos\u00ec Atlantide viene salvata e Milo, innamoratosi nel frattempo della regina Kida, decide di restare, mentre tutti gli altri partecipanti della spedizione tornano in superficie.\nUna volta rientrati a casa, i sopravvissuti (divenuti in effetti ricchi grazie ai tesori donati loro dagli Atlantidesi), scelgono di tenere segreta sia la scoperta di Atlantide, sia la decisione di Milo, e concordano una versione della vicenda che spieghi la scomparsa di Rourke, Helga e Milo e che descriva la spedizione come un fallimento totale. L'unico informato dei fatti \u00e8 il signor Whitmore, al quale Milo dona un cristallo di Atlantide. Il film finisce col \"funerale\" del re e la scultura del suo volto su una maschera di pietra: egli andr\u00e0, come tutti i re del passato, a proteggere il \"Cuore di Atlantide\".\nProduzione.\nDurante la produzione del film, il doppiatore del signor Whitmore avrebbe dovuto essere Lloyd Bridges. L'attore aveva registrato alcune delle sue battute, ma non complet\u00f2 il doppiaggio essendo morto il 10 marzo 1998 per cause naturali. La parte and\u00f2 in seguito a John Mahoney. Stessa cosa accadde per il re, che doveva essere doppiato da Tim Curry, ma in seguito fu sostituito da Leonard Nimoy.\n\u00c8 l'ultimo lavoro di Jim Varney, che mor\u00ec di cancro ai polmoni nel 10 febbraio 2000 prima che la produzione finisse. Il film \u00e8 dedicato in sua memoria.\nDistribuzione.\nIl film \u00e8 stato distribuito nelle sale statunitensi il 15 giugno 2001 mentre In Italia venne distribuito al cinema dal 21 dicembre dello stesso anno.\nAccoglienza.\nIncassi.\nCon un budget di produzione di 120 milioni di dollari, il film ha incassato in Nord America e nel resto del mondo, per un totale di .\nCritica.\nIl film ha ottenuto un'accoglienza tiepida da parte della critica. Sul sito aggregatore di recensioni Rotten Tomatoes detiene un 49% di gradimento, basato su 140 recensioni professionali e con una media di voto del 5.5 su 10. Su Metacritic il film ha un punteggio del 52 su 100, basato sul parere di 29 critici.\nCome \"Il pianeta del tesoro\", \u00e8 considerato uno dei film disney sottovalutati.\nControversie.\nAll'uscita del film, alcuni spettatori notarono una serie di somiglianze con \"Nadia - Il mistero della pietra azzurra\", serie anime giapponese prodotta dalla Gainax e trasmessa tra il 1990 e 1991; furono trovate analogie in particolare nei design dei personaggi, nell'ambientazione e nella storia. Come notato da spettatori sia in Giappone che negli Stati Uniti, le somiglianze erano abbastanza forti da poter permettere alla Gainax di fare causa alla Disney per plagio, cosa che tuttavia non avvenne. Secondo Yasuhiro Takeda, dipendente di Gainax, essi si sono astenuti dal farlo solo perch\u00e9 la decisione spettava alle societ\u00e0 madri NHK e Toho. Un altro dipendente, Hiroyuki Yamaga, rivel\u00f2 in un'intervista del 2000: \"In realt\u00e0 abbiamo cercato di convincere NHK ad attaccare briga con la Disney, ma anche la rete televisiva nazionale del Giappone non ha avuto il coraggio di scherzare con la Disney e i suoi avvocati [...] In realt\u00e0 lo abbiamo detto ma non li avremmo effettivamente portati in tribunale. Saremmo stati cos\u00ec terrorizzati da ci\u00f2 che avrebbero fatto loro in cambio che non abbiamo osato.\"\nSebbene la Disney non abbia mai risposto formalmente a queste accuse, nel maggio 2001 il co-regista Kirk Wise dichiar\u00f2 su un newsgroup di animazione Disney: \"Non ho mai sentito parlare di \"Nadia\" fino a quando non \u00e8 stato menzionato in questo [newsgroup]. Molto tempo dopo aver terminato la produzione, potrei aggiungere.\" Afferm\u00f2 inoltre che sia Atlantis che Nadia furono ispirati, in parte, al romanzo \"Ventimila leghe sotto i mari\" di Jules Verne. Tuttavia, Lee Zion di Anime News Network scrisse: \"Ci sono troppe somiglianze non collegate a \"Ventimila leghe\" perch\u00e9 l'intera cosa sia una coincidenza.\" L'intera vicenda \u00e8 pertanto entrata nella cultura di massa come un convincente caso di plagio. Nel 2018, Reuben Baron di Comic Book Resources ha aggiunto al commento di Zion: \"Verne non immaginava specificamente la tecnologia basata sui cristalli magici, qualcosa presente sia nel film Disney che nei due anime simili. L'ispirazione di Verne inoltre non spiega i design sospettosamente simili a quelli di Nadia.\"\nVari critici notarono anche parallelismi con i film \"Laputa - Castello nel cielo\" (1986) di Hayao Miyazaki (le cui opere furono citate da entrambi i registi di \"Atlantis\", Trousdale e Kirk, come fonte d\u2019ispirazione) e \"Stargate\" (1994), assieme alla somiglianza tra il suo protagonista Daniel Jackson e Milo Thatch. Casualmente, nel 2004, Daniel Jackson ebbe un proprio spin-off intitolato \"Stargate Atlantis\".\nAltri media.\nSequel.\nInsieme al film, la Disney mise in produzione una serie televisiva animata basata sugli stessi personaggi, intitolata \"Team Atlantis\". La serie vedeva Milo, Kida e il resto della spedizione viaggiare per il mondo a risolvere misteriosi fenomeni soprannaturali, legati alla tecnologia dimenticata di Atlantide. Tra le puntate, era stato progettato anche un crossover con la serie \"Gargoyles - Il risveglio degli eroi\". Tuttavia, a causa dello scarso successo al botteghino del film, la serie fu cancellata, e gli unici tre episodi realizzati furono racchiusi in un film direct-to-video intitolato \"Atlantis - Il ritorno di Milo\", distribuito nel 2003.\nVideogiochi.\nDal film sono stati tratti tre videogiochi intitolati \"Atlantis - Alla ricerca del diario\", \"Atlantis - La prova del fuoco\" (entrambi sparatutto in prima persona sviluppati da Zombie Studios), e \"Atlantis - L'impero perduto\" (gioco d'azione sviluppato da Eurocom). Il primo \u00e8 un prequel del film con protagonista il nonno di Milo, Thaddeus Thatch, alla ricerca del Diario del Vecchio Pastore; la scena iniziale del gioco, che mostra una spedizione vichinga attaccata dal Leviatano, in origine doveva essere la scena iniziale del film, che fu poi sostituita da quella attuale."}
{"id": "836691", "revid": "767487", "url": "https://it.wikipedia.org/wiki?curid=836691", "title": "Al centro del temporale", "text": "Al centro del temporale \u00e8 l'album d'esordio del gruppo rock genovese de La Rosa Tatuata."}
{"id": "836695", "revid": "339392", "url": "https://it.wikipedia.org/wiki?curid=836695", "title": "Biblioteca di Vyborg", "text": ""}
{"id": "836698", "revid": "287204", "url": "https://it.wikipedia.org/wiki?curid=836698", "title": "Hojo Takatoki", "text": ""}
{"id": "836701", "revid": "67875", "url": "https://it.wikipedia.org/wiki?curid=836701", "title": "Ghiacciaio del calderone", "text": ""}
{"id": "836707", "revid": "729019", "url": "https://it.wikipedia.org/wiki?curid=836707", "title": "Antonio Spagnoli", "text": "Biografia.\nAttivo in carriera nel ruolo di pilone, tra il 1966 e il 1992 milit\u00f2 in serie A con , , , e Amatori Milano, vincendo due campionati nazionali, nel 1975 con il Brescia e nel 1983 con il Treviso.\nFece parte del primo, storico \"tour\" dell' del 1973, nel quale la Nazionale incontr\u00f2 diverse selezioni, in \"test match\" ufficiali e non. L'unico \"test\" ufficiale in cui Spagnoli fu schierato fu quello del 16 giugno 1973 a Salisbury (oggi Harare) contro la Nazionale rhodesiana (oggi Zimbabwe); anche se la prestazione tecnicamente pi\u00f9 rilevante fu quella del 7 luglio successivo a Port Elizabeth contro i South Africa Leopards, in pratica la selezione \"coloured\" del , partita non riconosciuta ufficialmente ma vinta 24-4 dall'Italia.\nSpagnoli \u00e8 uno dei primi 30 giocatori di tutti i tempi, dal 1927, per presenze nel massimo campionato italiano. (\"Dati annuario FIR\")\nOnorificenze.\nStella al merito sportivo CONI\n\u2014 1972\nOvale d'oro con fronda FIR\n\u2014 9 marzo 2019"}
{"id": "836721", "revid": "78273", "url": "https://it.wikipedia.org/wiki?curid=836721", "title": "Controlli digitali", "text": ""}
{"id": "836723", "revid": "123143890", "url": "https://it.wikipedia.org/wiki?curid=836723", "title": "Controllo digitale", "text": "Il controllo digitale \u00e8 una branca della teoria dei controlli che utilizza dispositivi elettronici digitali per il controllo di sistemi dinamici: a seconda dei requisiti, un sistema di controllo di questo tipo pu\u00f2 avere la forma di un ASIC, un microcontrollore oppure un normale computer. L'applicazione del controllo digitale pu\u00f2 essere prontamente compresa nell'utilizzo del concetto di retroazione. Siccome un computer digitale lavora con dati discreti (cio\u00e8 non continui), nell'ambito di analisi e sintesi di questi sistemi si sfrutta diffusamente la trasformata zeta al posto della trasformata di Laplace. Inoltre, disponendo un computer di una precisione finita (si veda la voce quantizzazione), \u00e8 necessaria cautela per assicurare che l'errore nei coefficienti, la conversione analogico-digitale, la conversione digitale/analogica, ecc. non producano effetti indesiderati o imprevisti.\nVantaggi.\nDalla creazione del primo computer digitale nei primi anni quaranta i costi sono scesi in maniera considerevole, il che li ha resi componenti-chiave per le seguenti ragioni:\nImplementazione di un controllore digitale.\nUn controllore digitale \u00e8 solitamente messo in cascata con la linea da controllare in un sistema a reazione. Il resto del sistema pu\u00f2 essere o digitale o analogico. Tipicamente si richiede:\nProgramma d'uscita.\nI programmi possono assumere svariate forme ed effettuare molteplici funzioni:\nStabilit\u00e0.\nSi noti che sebbene un controllore possa essere stabile quando implementato in maniera analogica, potrebbe essere instabile nel caso digitale per via di un lungo intervallo di campionamento. Per questo l'intervallo di campionamento caratterizza il transitorio e la stabilit\u00e0 del sistema compensato, e deve aggiornare i valori in ingresso al controllore con una frequenza tale da non causare instabilit\u00e0.\nLa stabilit\u00e0 di un sistema di controllo digitale pu\u00f2 essere verificata usando una specifica trasformata bilineare nel dominio di Laplace, permettendo l'utilizzo del criterio di stabilit\u00e0 di Routh. Il criterio di Jury \u00e8 lo strumento appropriato per l'analisi di stabilit\u00e0 per sistemi discreti. Questa trasformata bilineare \u00e8 specifica per l'applicazione e non pu\u00f2 essere usata per paragonare attributi come la risposta al transitorio nei domini \"S\" e \"Z\".\nProgettazione di un controllore digitale nel dominio \"S\".\nIl controllore digitale pu\u00f2 essere progettato anche nel dominio \"S\" (continuo). La trasformazione di Tustin permette di riportarlo al dominio discreto. Il risultato raggiunger\u00e0 un'uscita che approssima quella dell'equivalente analogico quando l'intervallo di campionamento \u00e8 reso piccolo.\nformula_1\nDerivazione della trasformazione di Tustin.\nTustin \u00e8 l'approssimazione Pad\u00e9(1,1) della funzione formula_2 :\ne la sua inversa\nNon si deve dimenticare che la teoria del controllo digitale \u00e8 la tecnica di progettazione di strategie a tempo discreto, (e/o) ad ampiezze quantizzate (e/o) in forma codificata (binaria) da implementare con computer (microcontrollori, microprocessori) che controlleranno la dinamica analogica (continua in tempo e ampiezza) di un sistema analogico. Da questa considerazione, molti errori dalla teoria classica del controllo digitale sono stati identificati e corretti, e nuovi metodi proposti:"}
{"id": "836724", "revid": "124123", "url": "https://it.wikipedia.org/wiki?curid=836724", "title": "Ulvhild H\u00e5konsdotter", "text": "Originaria quasi sicuramente della Norvegia, la leggenda la raffigura come discendente del magnate norvegese Haakon Finnsson. \u00c8 quasi certo che sua madre, contrariamente a quanto vuole la storia popolare, non fu la regina Margaret Fredkulla.\nInizialmente la giovane si marit\u00f2 con il sovrano Ingold II di Svezia, dal quale sembra che non ebbe figli, e fu in seguito accusata di aver avvelenato il suo sposo, da questo episodio nacque la sua reputazione come donna pericolosa.\nDopo la morte di Ingold, Ulvhild si trasfer\u00ec chiedendo asilo in Danimarca, dove sembra avesse molti amici e alleati, e spos\u00f2 re Niels di Danimarca, che era molto anziano. Tuttavia nel 1130 Ulvhild lasci\u00f2 la corte di Niels e fugg\u00ec nuovamente in Svezia e, nonostante fosse gi\u00e0 sposata, si un\u00ec nuovamente in matrimonio con Sverker I di Svezia, che si dice fosse di umili origini."}
{"id": "836725", "revid": "767487", "url": "https://it.wikipedia.org/wiki?curid=836725", "title": "Caino (album)", "text": "Caino \u00e8 il terzo album del gruppo rock genovese de La Rosa Tatuata.\nPremi.\nIl disco ha ricevuto numerosi riconoscimenti:"}
{"id": "836726", "revid": "1652635", "url": "https://it.wikipedia.org/wiki?curid=836726", "title": "Walter Binni", "text": "Dal 1936 antifascista liberalsocialista con Aldo Capitini, nel 1946 fu deputato del PSIUP all'Assemblea Costituente. Docente universitario dal 1948, applic\u00f2 il suo metodo storico-critico allo studio delle poetiche. \u00c8 stato uno dei maggiori studiosi della poetica e della poesia di Giacomo Leopardi.\nBiografia.\nL'ambiente familiare e la scelta della letteratura.\nNacque in un ambiente familiare in cui erano confluite ascendenze aristocratiche e borghesi: la madre Celestina Agabiti, pesarese, era sorella di Augusto Agabiti, scrittore e teosofo, e figlia di Francesco Agabiti, ufficiale garibaldino e segretario comunale a Pesaro e a Roma; il padre Renato, farmacista, proveniva da una famiglia marchigiana di proprietari terrieri che si era trasferita a Perugia alla fine del XIX secolo, avviando con Pietro Binni, padre di Renato, l'attivit\u00e0 della Farmacia Inglese di Piazza IV Novembre; la nonna paterna era la marchesa Elena Degli Azzi Vitelleschi, figlia del giurista Giustiniano Degli Azzi Vitelleschi; la nonna materna era la folignate Vincenza Barugi, il cui padre Girolamo fu sindaco della citt\u00e0, liberale e capo riconosciuto della massoneria umbra.\nFin dagli anni del ginnasio appassionato di letteratura e storia, al termine degli studi presso il Liceo classico Annibale Mariotti si sottrasse alla professione di farmacista cui era destinato dal padre, partecipando nel 1931 al concorso nazionale per l'ammissione alla Scuola Normale Superiore di Pisa, su consiglio dell'italianista Guido Mazzoni, presidente della commissione di esame di terza liceo, e del preside del Liceo Mariotti, Gaetano Chiavacci, che gli fece scoprire la poesia di Carlo Michelstaedter e che ritrov\u00f2 a Pisa; in quell'anno, segretario amministrativo della prestigiosa scuola era Aldo Capitini, cui il giovane Binni scrisse per chiedere informazioni: Capitini gli rispose con una lettera che segn\u00f2 l'inizio di una fondamentale e duratura amicizia.\nAlla Scuola Normale Superiore di Pisa.\nSuperata la selezione (primo vincitore), a Pisa incontr\u00f2 maestri come Attilio Momigliano, Luigi Russo, Matteo Marangoni, Augusto Mancini, Giorgio Pasquali, strinse rapporti di amicizia con Claudio Baglietto, Delio Cantimori, Vittore Branca, Giuseppe Dess\u00ec, con gli ex-normalisti Carlo Ludovico Ragghianti, notoriamente antifascista, e Claudio Varese. Sempre pi\u00f9 legato a Capitini, dopo l'allontanamento di questi dalla Normale nel 1933, per aver rifiutato la tessera del PNF, si mantenne in rapporto con l'amico e maestro, \nSi laure\u00f2 nel 1935 con una tesi intitolata \"La poetica del decadentismo italiano\" (relatore Luigi Russo), presto pubblicata (\"La poetica del decadentismo\", 1936) per interessamento di Russo, che nel 1936 suppl\u00ec per alcuni mesi; il successo editoriale del suo primo volume, recensito da Momigliano sul \u00abCorriere della Sera\u00bb, gli procur\u00f2 collaborazioni con le principali riviste letterarie italiane: \u00abLa Nuova Italia\u00bb, \u00abLeonardo\u00bb, \u00abLetteratura\u00bb. A Firenze conobbe Eugenio Montale, Alessandro Bonsanti, Elio Vittorini, Ernesto e Tristano Codignola, Cesare Luporini, Franco Fortini, Giorgio Spini.\nLa cospirazione antifascista e il liberalsocialismo.\n e Allievo ufficiale a Moncalieri, a Torino conobbe Leone Ginzburg e Cesare Pavese. Nel 1938, concluso il servizio militare, ottenne una cattedra presso l'Istituto tecnico Bordoni di Pavia; da Pavia comp\u00ec frequenti viaggi a Milano, dove conobbe Ferruccio Parri, Francesco Flora, Giulio Preti, a Vicenza (dove conobbe Neri Pozza, Antonio Barolini, Antonio Giuriolo), a Bologna (Giuseppe Raimondi, Giorgio Bassani, Cesare Gnudi), a Padova (Concetto Marchesi, Manara Valgimigli). Rientrato a Perugia, dal 1939 insegn\u00f2 all'Universit\u00e0 per stranieri; in occasione di numerosi viaggi a Roma conobbe Guido Calogero, Mario Alicata, Pietro Ingrao, Ugo La Malfa, Paolo Bufalini e molti altri attivi organizzatori dell'antifascismo.\nNel 1939 si spos\u00f2 con Elena Benvenuti (1912-2016), conosciuta a Pisa negli anni della Normale; alla fine dell'anno la morte della madre, Celestina Agabiti, apr\u00ec una ferita insanabile. Nel 1940, all'entrata in guerra del regime fascista, venne richiamato alle armi e inviato sul fronte francese e su quello jugoslavo; congedato nello stesso anno, riprese l'insegnamento all'Universit\u00e0 per Stranieri. Nel 1942 consegu\u00ec la libera docenza in letteratura italiana, tenne un corso libero all'Universit\u00e0 di Pisa e pubblic\u00f2 la monografia \"Vita interiore dell'Alfieri\", in cui applic\u00f2 il proprio metodo storico-critico di studio delle \"poetiche\" a un autore che gli era particolarmente congeniale anche per ragioni politiche.\nBinni socialista, all'Assemblea Costituente.\nNel 1943 ader\u00ec al Partito Socialista Italiano di Unit\u00e0 Proletaria e svolse un'intensa attivit\u00e0 nella Resistenza. Negli ultimi mesi del 1943 venne segnalato in due informative della Prefettura e della Questura di Perugia come membro di un \"comitato dei dodici\" che trov\u00f2 il suo sviluppo nel CLN di Perugia, e alla liberazione della citt\u00e0 nel giugno del 1944 fu membro della prima giunta comunale (nominata dal CLN ma non riconosciuta dagli inglesi) e redattore del \u00abCorriere di Perugia\u00bb, organo del CLN, diretto da Capitini. Dal luglio dello stesso anno 1944 svolse un ruolo attivo nell'esperienza dei Centri di Orientamento Sociale (COS) ideati e promossi in Umbria da Capitini come pratiche di democrazia diretta, e nella costruzione del PSIUP su una linea rivoluzionaria in competizione con il PCI.\nNel 1946 si candid\u00f2 per il PSIUP all'Assemblea Costituente e venne eletto per la circoscrizione di Perugia-Terni-Rieti. Alla Costituente si occup\u00f2 in particolare dei problemi della scuola pubblica (contribu\u00ec alla formulazione dell'articolo 33 della Costituzione in difesa della scuola nazionale, delimitando le prerogative delle scuole private: \"senza oneri per lo Stato\"; nel 1946 promosse con Capitini e altri l'Associazione per la Difesa della Scuola Nazionale); dal maggio 1946 collabor\u00f2 alla rivista \u00abEuropa socialista\u00bb diretta da Ignazio Silone, entrando a far parte della redazione. Nel febbraio 1947, al momento della scissione del PSIUP da cui nacquero il PSI di Pietro Nenni e il PSLI di Giuseppe Saragat, Binni non ader\u00ec n\u00e9 al PSI n\u00e9 al PSLI, anche se entr\u00f2 da indipendente nel gruppo parlamentare di quest'ultimo.\nL'intenso impegno politico non gli imped\u00ec di proseguire l'attivit\u00e0 scientifica: nel 1947 pubblic\u00f2 tre volumi importanti, \"Preromanticismo italiano\", \"La nuova poetica leopardiana\", \"Metodo e poesia di Ludovico Ariosto\"; il volume leopardiano apr\u00ec una nuova stagione della critica leopardiana, a definitivo superamento della lettura crociana.\nNaufragata l'ipotesi siloniana di una federazione dell'area socialista, nel 1948 Binni partecip\u00f2 a un ulteriore tentativo promosso da Ivan Matteo Lombardo, l'Unione dei Socialisti, di cui divent\u00f2 coordinatore regionale per l'Umbria. Nello stesso anno, conclusi i lavori della Costituente (sua la commemorazione di Gandhi nella sua ultima seduta), decise di non proseguire l'esperienza di parlamentare per dedicarsi completamente alla sua attivit\u00e0 di studioso e critico letterario; vinse un concorso per una cattedra universitaria di letteratura italiana e venne chiamato alla Facolt\u00e0 di Lettere dell'Universit\u00e0 di Genova, dove insegn\u00f2 fino al 1956.\nAll'Universit\u00e0 di Genova e di Firenze.\nPer avvicinarsi alla sede d'insegnamento, si trasfer\u00ec a Lucca, la citt\u00e0 di sua moglie. Nel 1949 collabor\u00f2 con il Partito Socialista Unitario fino alla sua confluenza nel PSDI. Dal 1953 diresse \u00abLa Rassegna della letteratura italiana\u00bb, gi\u00e0 diretta da Achille Pellizzari fino al 1948, costruendo intorno alla rivista e alla cattedra genovese una scuola di critica letteraria; ne fecero parte numerosi giovani allievi, da Franco Croce a Riccardo Scrivano, da Mauro Manciotti a Giovanni Ponte a Giorgio Calcagno a Cesare Viazzi.\nNel 1956 fu chiamato alla Facolt\u00e0 di Magistero dell'Universit\u00e0 di Firenze, nella cattedra del dantista Francesco Maggini, e nel 1958 alla Facolt\u00e0 di Lettere, nella cattedra gi\u00e0 appartenuta ad Attilio Momigliano, scomparso nel 1952 (fu Binni a pronunciarne il discorso commemorativo nel maggio 1960). Nel 1958 promosse un nuovo tentativo di riunificazione dell'area socialista, il movimento dei \"socialisti senza tessera\" (con Giuliano Vassalli, Piero Fornara, Renzo Bianucci e altri) che alla fine dello stesso anno conflu\u00ec nel PSI dopo il Congresso di Venezia in cui si afferm\u00f2 una linea di autonomia, dal PCI e dalla DC, per un governo di centrosinistra che avesse come programma minimo l'attuazione della Costituzione. A Firenze trov\u00f2 un ambiente intellettuale e politico con il quale aveva relazioni profonde dagli anni trenta: la Firenze della rivista di Alessandro Bonsanti \u00abLetteratura\u00bb, del Gabinetto Vieusseux gi\u00e0 diretto da Montale, de \u00abIl Ponte\u00bb di Piero Calamandrei, della Nuova Italia, la casa editrice diretta da Tristano Codignola; l'Universit\u00e0 era ricca di presenze prestigiose, da Eugenio Garin a Delio Cantimori, da Gianfranco Contini a Cesare Luporini, da Ernesto Sestan a Roberto Longhi, da Lanfranco Caretti a Giorgio Spini, a Giacomo Devoto, Glauco Natoli, Alessandro Perosa e tanti altri. Anche a Firenze, come a Genova, form\u00f2 una scuola critica ricca di giovani allievi che coinvolse nell'attivit\u00e0 della \u00abRassegna della letteratura italiana\u00bb. Nella didattica universitaria confluirono i risultati della sua intensa produzione critica (\"Foscolo e la critica\", 1957, \"Carducci e altri saggi\", 1960) e della sua proposta metodologica, che trov\u00f2 esplicita formulazione nel volume \"Poetica, critica e storia letteraria\" del 1963. Nello stesso anno pubblic\u00f2 \"Classicismo e neoclassicismo nella letteratura del Settecento\" e \"L'Arcadia e il Metastasio\".\nNegli anni fiorentini prosegu\u00ec il suo impegno politico per la democratizzazione dell'Universit\u00e0, svolgendo un ruolo di primo piano nell'agitazione universitaria del 1961 che provoc\u00f2 le dimissioni del rettore Eustachio Paolo Lamanna e preannunci\u00f2 il movimento studentesco del 1968; dal 1960 fece parte della direzione nazionale dell'Associazione per la Difesa e lo Sviluppo della Scuola Pubblica (ADESSPI), fondata nel 1959. Prosegu\u00ec il suo impegno politico complessivo all'interno del PSI e sostenne le iniziative promosse da Capitini (marcia per la pace Perugia-Assisi, 1961, e Camucia-Cortona, 1962). Nel 1963 fu al centro di una dura polemica culturale di rilievo nazionale, innescata per ragioni accademiche da un attacco pretestuoso dell'ambiente longhiano-continiano al suo volume metodologico \"Poetica, critica e storia letteraria\"; la polemica si svilupp\u00f2 su \u00abParagone\u00bb, \u00abPaese Sera\u00bb, \u00abIl Ponte\u00bb e numerose altre testate.\nAll'Universit\u00e0 di Roma.\nNel 1964 venne chiamato alla Facolt\u00e0 di Lettere di Roma, dove si trasfer\u00ec. Dal 1963 divenne socio corrispondente dell'Accademia dei Lincei (socio nazionale dal 1977), dove ritrov\u00f2 tanti amici del periodo dell'antifascismo e dell'ambiente universitario pisano, genovese e fiorentino. Anche a Roma, come a Genova e a Firenze, l'impegno didattico di Binni fu totale, nelle lezioni, nei seminari, negli esami, e nel lavoro universitario confluirono i risultati del suo lavoro di critico e studioso: i corsi 1964-1967 furono dedicati a Leopardi, di cui Binni pubblic\u00f2 un'importante edizione di \"Tutte le opere\" nel 1969, il cui saggio introduttivo divenne nel 1973 il volume \"La protesta di Leopardi\".\nIn questi anni l'Universit\u00e0 di Roma era terreno di continue incursioni neofasciste, soprattutto dal 1965, all'interno della nascente strategia della tensione contro il primo governo di centrosinistra. Nel maggio 1966 ci fu l'omicidio di Paolo Rossi, uno studente socialista: Binni ne pronunci\u00f2 una dura commemorazione funebre (violentemente attaccata dalla stampa di destra) che denunciava le responsabilit\u00e0 delle bande fasciste, della polizia e del rettore Ugo Papi, contribuendo alle sue dimissioni, e svolse un ruolo attivo nella formazione di uno schieramento antifascista e democratico di docenti, studenti e organizzazioni della sinistra. A Roma fu l'inizio del movimento del '68, al quale Binni partecip\u00f2 abbandonando nel 1967 il PSI dopo l'unificazione con il PSDI e schierandosi a fianco delle organizzazioni della sinistra extraparlamentare.\nNell'ottobre 1968 mor\u00ec Aldo Capitini, di cui Binni pronunci\u00f2 un appassionato discorso funebre in cui ricostruiva l'identit\u00e0 del maestro e amico, sottraendolo alle incomprensioni e rimozioni dei partiti della sinistra e rivendicando la complessa attualit\u00e0 del suo pensiero e dei suoi coraggiosi esperimenti di democrazia diretta, e di cui dett\u00f2 l'epigrafe sulla sua tomba nel cimitero di Perugia: \"Libero religioso e rivoluzionario nonviolento / pens\u00f2 e attivamente promosse l'avvento / di una societ\u00e0 senza oppressi / e l'apertura di una societ\u00e0 liberata e fraterna\".\nMentre proseguiva la sua produzione scientifica (\"Il Settecento letterario\" all'interno della \"Storia della letteratura italiana\" diretta da Emilio Cecchi e Natalino Sapegno, 1968; \"Storia letteraria delle regioni d'Italia\", in collaborazione con Sapegno, 1968; edizione di \"Tutte le opere\" di Leopardi, con la collaborazione di Enrico Ghidetti, 1969; \"Saggi alfieriani\", 1969), nella didattica universitaria speriment\u00f2 con il movimento degli studenti nuove modalit\u00e0 di studio e ricerca fondate sui seminari, continuando a pubblicare, soprattutto con la collaborazione di Riccardo Scrivano, numerosi strumenti di studio per i licei e l'Universit\u00e0. Nel corso dei drammatici anni settanta, Binni si schier\u00f2 a fianco dei movimenti di lotta e contro l'involuzione autoritaria della societ\u00e0 italiana, prendendo sistematicamente posizione sugli eventi che scandiscono quegli anni. Dal 1978, alla morte di Mario Fubini, fu nominato presidente del Comitato per l'edizione nazionale delle opere di Foscolo, e presidente del comitato per le celebrazioni del centenario foscoliano; nel 1982 pubblic\u00f2 \"Ugo Foscolo. Storia e poesia\". Il riflusso degli anni ottanta segn\u00f2 la chiusura di un ciclo di possibili cambiamenti sociali e per Binni si tratt\u00f2 un paesaggio sconfortante, al quale reag\u00ec con il lavoro e una tenace fedelt\u00e0 al proprio percorso esistenziale e politico.\nGli ultimi anni.\nNel 1983, al compimento del settantesimo anno di et\u00e0, venne collocato \"fuori ruolo\" fino al 1988; nel 1989, a conclusione definitiva del suo percorso accademico, fu nominato professore emerito. Nel 1983 la citt\u00e0 di Genova gli confer\u00ec la cittadinanza onoraria, e l'anno successivo la Regione Umbria pubblic\u00f2 un volume in cui Binni raccolse i suoi scritti \"perugini ed umbri\", \"La tramontana a Porta Sole\", testimonianza del suo profondo legame con Perugia e con Capitini. Nel 1987 tenne una serie di conferenze, a Napoli e in Umbria (Perugia, Terni, Citt\u00e0 di Castello) sulla \"Ginestra\" di Leopardi, insistendo sul valore del suo messaggio filosofico, poetico e politico. Dopo il 1989 segu\u00ec con attenzione la crisi del PCI, convinto che il crollo del \"socialismo reale\" dei paesi dell'Est Europa fosse un'opportunit\u00e0 di liberazione del \"comunismo\" dallo stalinismo e dalle sue conseguenze nefaste; nel 1994 si iscrisse a Rifondazione Comunista, anche come scelta di opposizione alla destra di Silvio Berlusconi, vincitrice delle elezioni.\nColpito da un edema polmonare nell'estate del 1990, negli anni successivi i postumi della malattia gli imposero un regime di vita fortemente limitato. Nel 1992 lasci\u00f2 la direzione della \u00abRassegna della letteratura italiana\u00bb, che affid\u00f2 a un comitato di direzione composto da ex allievi e collaboratori delle Universit\u00e0 di Genova, Firenze e Roma (Franco Croce, Giovanni Ponte, Enrico Ghidetti, Giorgio Luti, Giulio Ferroni, Gennaro Savarese). Nel 1993 raccolse gli scritti di metodologia nel volume \"Poetica, critica e storia letteraria, e altri saggi di metodologia\", pubblic\u00f2 in \"Lezioni leopardiane\" (1994) i corsi leopardiani degli anni 1964-1967, una nuova edizione degli \"Studi alfieriani\" (1995), \"Metodo e poesia di Ludovico Ariosto e altri studi ariosteschi\" (1996). In questi ultimi anni, con l'aiuto della moglie Elena, da sempre sua stretta collaboratrice, inizi\u00f2 a mettere ordine nel suo archivio personale, selezionando in particolare 106 \"corrispondenti scelti\", e predispose la donazione della sua biblioteca alla Regione Umbria perch\u00e9 fosse collocata nella Biblioteca Augusta del Comune di Perugia; nel febbraio 1997 invi\u00f2 all'Archivio di Stato di Perugia le oltre 700 lettere ricevute da Capitini tra 1931 e 1968. Nello stesso mese, in un'importante intervista a \u00abL'Unit\u00e0\u00bb, \"Questa lotta tra vecchio e nuovo\" (2 febbraio), tracci\u00f2, da leopardiano persuaso, un lucidissimo e amarissimo bilancio dell'attuale situazione italiana, ed \u00e8 dedicato a Leopardi il suo ultimo testo, scritto nella clinica romana dove venne ricoverato nel novembre 1997, e inviato al Comitato nazionale per le celebrazioni del bicentenario della nascita di Leopardi, di cui Binni era presidente. Mor\u00ec il 27 novembre, lasciando sul tavolo di lavoro della sua abitazione romana di Via Alessandro Torlonia 15 un testo autobiografico, \"Perugia nella mia vita. Quasi un racconto\" (pubblicato dai familiari nel 1998), un bilancio esistenziale chiuso il 4 novembre 1997, nell'anniversario della morte della madre.\nIl metodo storico-critico.\nA partire da \"La poetica del decadentismo\" (Sansoni, Firenze, 1936, 1996) divenne fondamentale nella metodologia critica di Binni la nozione critico-estetica e storiografica di \u00abpoetica\u00bb, caratterizzata, in antitesi al metodo crociano, \u00abper una diversa volont\u00e0 di integrale ricostruzione e delle personalit\u00e0 artistiche e della storia letteraria\u00bb, sperimentata nella ricostruzione di interi periodi storico-letterari e nella rigorosa analisi della poesia e della poetica degli autori, da Dante ad Ariosto, da Foscolo a Leopardi, al Novecento. Tale nozione di poetica (\u00absia programmatica ed esplicita, sia interna ed implicita\u00bb) si venne articolando nel corso degli anni in una operosit\u00e0 critica tra le pi\u00f9 incisive del Novecento e trov\u00f2 la sua teorizzazione in \"Poetica, critica e storia letteraria\" (Bari, Laterza, 1963, 1980; poi in \"Poetica, critica e storia letteraria e altri scritti di metodologia\", Firenze, Le Lettere, 1993).\nLa proposta metodologica di Binni per una critica letteraria che, forte del suo rigore storicistico (sulla linea De Sanctis-Gramsci-Russo) e filologico, permetta una dinamica comprensione dei fenomeni letterari e artistici in tutte le loro relazioni con la cultura e la Storia, segn\u00f2 un concreto superamento delle distinzioni crociane tra poesia e non poesia (fallimentari nel caso emblematico di Leopardi), contrapponendosi alle schematizzazioni sociologiche e ai tecnicismi strutturalistici."}
{"id": "836731", "revid": "2208340", "url": "https://it.wikipedia.org/wiki?curid=836731", "title": "Shogunato Kamakura", "text": "Lo , o \"di Kamakura\", \u00e8 il nome dato alla dinastia di sh\u014dgun del clan Minamoto che governarono il Giappone dal 1192, anno in cui Minamoto no Yoritomo ricevette tale titolo dall'imperatore Go-Shirakawa, al 1333, anno in cui Kamakura fu espugnata dalle truppe di Nitta Yoshisada, il reggente H\u014dj\u014d Moritoki e il reggente claustrale H\u014dj\u014d Takatoki si tolsero la vita, e l'ultimo sh\u014dgun della dinastia, il principe Morikuni, abdic\u00f2 ritirandosi a vita monastica, e morendo poco dopo.\nLa dinastia prese il nome dalla capitale da loro scelta, Kamakura.\nShikken.\nDurante lo shogunato, il ruolo di primo ministro (o meglio di capo del governo, il \"Mandokoro\") era detto ; il ruolo fu affidato alla famiglia H\u014dj\u014d, imparentata con gli imperatori. Alla morte di Yoritomo, H\u014dj\u014d Tokimasa detenne il potere per alcuni anni prima che Yoriie fosse investito sh\u014dgun, e alla morte di questi fu in grado di far eleggere Sanetomo, figlio di Yoritomo e di H\u014dj\u014d Masako, come suo successore, rinforzando l'influenza del clan e assicurandosi l'ereditariet\u00e0 della posizione di shikken, che spesso divenne pi\u00f9 potente di quella degli sh\u014dgun."}
{"id": "836735", "revid": "1982553", "url": "https://it.wikipedia.org/wiki?curid=836735", "title": "Proteine associate ai microtubuli", "text": "In biologia cellulare, le proteine associate ai microtubuli (conosciute con l'acronimo di MAP) sono proteine che interagiscono con i microtubuli del citoscheletro cellulare.\nFunzione.\nLe MAP legano le subunit\u00e0 di tubulina che compongono i microtubuli per regolare la loro stabilit\u00e0. \u00c8 stata identificata una grande variet\u00e0 di MAP in differenti tipi di cellule, e sono coinvolte nello svolgimento di un ampio spettro di funzioni. Queste includono sia stabilizzazione che destabilizzazione dei microtubuli rispettivamente, guidare i microtubuli verso specifici compatimenti cellulari, legami incrociati con microtubuli e mediare le interazioni dei microtubuli con le altre proteine nella cellula.\nAll'interno della cellula, le MAP si legano direttamente agli eterodimeri di tubulina dei microtubuli. Questo legame pu\u00f2 avvenire o con la tubulina polimerizzata o depolimerizzata, e in molti casi porta alla stabilizzazione della struttura dei microtubuli, inoltre favorisce la polimerizzazione. A volte, \u00e8 il dominio C-terminale delle MAP che interagisce con la tubulina, mentre il dominio N-terminale pu\u00f2 legare con altre vescicole cellulari, filamenti intermedi o altri microtubuli. Il legame MAP-microtubuli \u00e8 regolato tramite la fosforilazione delle MAP. Questo avviene tramite la funzione della proteina microtubule-affinity-regulating-kinase (MARK) regolazione chinasica affine ai microtubuli. La fosforilazione del MAP tramite MARK porta le MAP a staccarsi da ogni legame con i microtubuli. Questo distacco \u00e8 a volte associato con una destabilizzazione del microtubulo che determina la rottura. In questo modo la stabilizzazione dei microtubuli con MAP \u00e8 regolata all'interno della cellula tramite la fosforilazione.\nTipi.\nLe numerose MAP identificate sono state divise in due distinte categorie. Il tipo I che include MAP1 e il tipo II che include MAP2, MAP4 e tau.\nTipo I: MAP1.\nMAP1a (MAP1A) e MAP1b (MAP1B), che fanno parte della famiglia MAP1, legano i microtubuli in modo differente dalle altre MAP, utilizzando interazioni elettrostatiche. Mentre le C-terminali di queste MAP legano i microtubuli, le N-terminali legano altre parti del citoscheletro o la membrana plasmatica per controllare le distanze del microtubulo all'interno della cellula. I membri della famiglia dei MAP1 sono presenti negli assoni e dendriti delle cellule nervose.&lt;ref name=\"Childs G.V. (2001) http://www.cytochemistry.net/Cell-biology/microtubule_intro.htm, accessed 2/13/06.\"&gt;Childs G.V. (2001) , accessed 2/13/06.&lt;/ref&gt;\nTipo II: MAP2, MAP4 e tau.\nAnche se presenti esclusivamente nelle cellule nervose, MAP2 (MAP2) e tau (MAPT) sono le MAP pi\u00f9 studiate. Partecipano in modo determinante alla struttura di differenti parti delle cellule nervose: MAP2 \u00e8 stata trovata per lo pi\u00f9 nei dendriti e tau nell'assone. Queste proteine hanno un dominio C-terminale costante che lega il microtubulo e un dominio N-terminale variabile proiettato verso l'esterno, probabilmente per interagire con altre proteine. MAP2 e tau sono state viste stabilizzare i microtubuli legandosi alla superficie esterna dei protofilamenti di microtubulina. , spostando la reazione cinetica in favore dell'aggiunta di nuove subunit\u00e0 e accelerando l'allungamento dei microtubuli. Uno studio isolato ha suggerito che queste proteine si leghino alla superficie interna dei microtubuli su qualche sito nei monomeri di tubulina come il Taxol, usato nel trattamento del cancro, sebbene questo studio non sia stato confermato. Le MAP2 si associano in maniera cooperativa tra di loro legando un singolo microtubulo promuovendone la stabilizzazione. La tau aiuta sia la stabilizzazione sia la costruzione di microtubuli all'interno delle cellule nervose.\nLa funzione della proteina tau \u00e8 legata alla malattia di Alzheimer. Nel tessuto nervoso dei pazienti affetti da Alzheimer, la proteina tau forma aggregati anormali, spesso gravemente modificati attraverso una iperfosforilazione che porta ad un distacco delle MAP dai microtubuli. Questa riduzione di stabilit\u00e0 dei microtubuli nelle cellule nervose pu\u00f2 essere una delle principali cause dei sintomi dell'Alzheimer.\nContrariamente alle MAP descritte prima, MAP4 non \u00e8 limitato solamente alle cellule nervose ma pu\u00f2 essere presente in quasi tutti i tipi di cellule. Come il MAP2 e tau, MAP4 \u00e8 responsabile della stabilizzazione dei microtubuli. Il MAP4 \u00e8 anche legato al processo di divisione cellulare.\nAltre MAP, e problemi di denominazione.\nUn'altra MAP la cui funzione \u00e8 stata studiata durante la divisione cellulare \u00e8 chiamata XMAP215 (la \"X\" significa Xenopus). La XMAP215 \u00e8 generalmente coinvolta nella stabilizzazione dei microtubuli. Durante la mitosi l'instabilit\u00e0 dinamica dei microtubuli \u00e8 stata osservata crescere di approssimativamente dieci volte. Questo \u00e8 in parte dovuto alla fosforilazione di XMAP215, il quale produce la catastrofe (rapida depolimerizzazione dei microtubuli) molto probabilmente. In questo modo la fosforilazione delle MAP gioca un ruolo nelle mitosi.\nCi sono molte altre proteine il cui effetto condiziona il microtubulo, come la catastrofina, la quale destabilizza i microtubuli, catanina, che li scinde, proteine associate al legame citoplasmatico (CLASP), le quali facilitano le interazioni con la membrana plasmatica, e un numero di proteine motrici che trasportano le vescicole lungo i microtubuli. Di sicuro le proteine motrici furono originariamente designate come MAP prima di essere scoperte ed utilizzavano l'idrolisi dell'ATP per il trasporto. In generale, tutte queste proteine non sono considerate MAP perch\u00e9 non legano direttamente i monomeri di tubulina, una caratteristica unica delle MAP. Le MAP legano direttamente i microtubuli per stabilizzarli o destabilizzarli e unirli a varie componenti cellulari inclusi altri microtubuli."}
{"id": "836741", "revid": "63716", "url": "https://it.wikipedia.org/wiki?curid=836741", "title": "Kamakura Bakufu", "text": ""}
{"id": "836742", "revid": "63716", "url": "https://it.wikipedia.org/wiki?curid=836742", "title": "Shogunato di Kamakura", "text": ""}
{"id": "836743", "revid": "281901", "url": "https://it.wikipedia.org/wiki?curid=836743", "title": "Lampridae", "text": "La famiglia dei Lampridae comprende due specie di pesci d'acqua salata appartenenti all'unico genere Lampris.\nDistribuzione e habitat.\nI Pesci re abitano le acque aperte dell'Oceano Atlantico e del Pacifico.\nDescrizione.\nIl corpo \u00e8 ovaloide, molto compresso ai fianchi. La linea laterale segue un articolato percorso vicino alla testa, prima di proseguire orizzontalmente lungo i fianchi. Le pinne dorsali sono lunghe e robuste, le ventrali allungate. La dorsale presenta i primi raggi allungati, mentre il resto della pinna \u00e8 sottile e segue il dorso; stesso aspetto per la pinna anale. La coda \u00e8 fortemente forcuta. &lt;br&gt;\nLa livrea \u00e8 simile per entrambe le specie: corpo grigio azzurro con dorso pi\u00f9 scuro e marezzatore chiare, pinne rossastre. &lt;br&gt;\nLe dimensioni si attestano oltre i 2 m per \"L. guttatus\" e 1,1 m per \"L. immaculatus\". Una specie estinta, di dimensioni gigantesche, \u00e8 \"Megalampris keyesi\".\nAlimentazione.\nQuesti pesci si nutrono prevalentemente di cefalopodi come polpi e calamari.\nPesca.\nI pesci re sono ricercati in quanto commestibili e saporiti. Capita che vengano pescati fortuitamente insieme ai tonni."}
{"id": "836757", "revid": "547034", "url": "https://it.wikipedia.org/wiki?curid=836757", "title": "Biblioteca di Viipuri", "text": "La biblioteca di Viipuri (chiamata anche biblioteca Alvar Aalto, ) \u00e8 la biblioteca comunale della citt\u00e0 russa di Vyborg, costruita su progetto dell'architetto finlandese Alvar Aalto.\nStoria.\nLa biblioteca municipale di Viipuri era stata progettata da Aalto per il concorso del 1927 e fu costruita tra il 1930 e il 1935.\nDurante la guerra russo-finnica (1939-40) la biblioteca fu gravemente danneggiata. L'edificio rimase in stato di rovina per diversi anni. La biblioteca fu oggetto di un primo mal riuscito restauro negli anni cinquanta.\nNel 1992 la \"Fondazione Alvar Aalto\" e il governo finlandese lanciarono una campagna internazionale per il restauro completo dell'edificio, a seguito della quale vennero istituiti due comitati congiunti, finlandese e russo, con lo scopo di studiarne la realizzazione tecnica e assicurare la copertura finanziaria. Nel 2006 \u00e8 stata completato il restauro degli esterni.\nDescrizione.\nLa biblioteca di Viipuri deriva dalla giustapposizione di due blocchi edilizi paralleli e sfalsati tra di loro: il blocco pi\u00f9 grande contiene sale di\nlettura, la biblioteca dei ragazzi, una sala riviste e giornali e il banco della distribuzione dei libri, mentre il blocco pi\u00f9 piccolo, di forma allungata, comprende un archivio, un piccolo auditorium e gli uffici amministrativi. \nAl livello inferiore vi \u00e8 la sala prestiti in quello superiore la sala di lettura.\nLa biblioteca comprendeva sale di lettura a forma di anfiteatro, un piccolo auditorium e gli uffici. L'edificio, realizzato in cemento armato, per risaltare tra gli alberi del parco, fu completamente intonacato di bianco, rimasero a vista solo le pietre azzurrine che facevano da cornice agli accessi.\nIl piccolo auditorium aveva un soffitto ondulato, realizzato con dei listelli di legno rosso, la forma del soffitto era tale perch\u00e9 l'acustica fosse ottimale qualsiasi fosse la posizione dell'oratore.\nGli ambienti avevano altezze variabili; nelle sale di lettura, per impedire l'irraggiamento diretto del sole e per non usare vetri opachi, nei solai erano stati posti dei lucernari a forma di imbuto (o di cono), di notte le sale venivano illuminate con faretti retrattili. In ogni caso l'illuminazione era sempre indiretta.\nNel progetto di Viipuri, come nel Sanatorio di Paimio, \u00e8 riscontrabile l'approccio organico nel trattamento dei particolari architettonici; infatti, nonostante la struttura in cemento armato, Aalto sfrutt\u00f2 l'occasione per \"estendere i precetti del funzionalismo fino a includere la risposta ad una completa gamma di esigenze fisiche e psicologiche\".\nNella scelta dei materiali disponibili in loco per la costruzione e nella studiata riproposizione delle forme del paesaggio come nel celebre soffitto ondulato dell'auditorium della biblioteca, Alvar Aalto si proponeva di realizzare, nella concezione dello spazio architettonico, una sintesi equilibrata e armoniosa sia con l'ambiente naturale che con il contesto storico, culturale, sociale espresso dal tessuto urbano di Viipuri.\nIl restauro.\nNegli anni '90 furono istituiti comitati russi e finlandesi per promuovere il restauro dell'edificio che, era rimasto in uso pubblico, mentre a poco a poco si progrediva con i lavori.\nIl comitato finlandese per il restauro della biblioteca si era formato nel 1992, i cui membri includevano il presidente Eric Adlercreutz, gli architetti Tapani Mustonen, Maija Kairamo, e altri.\nNel settembre del 2003 si \u00e8 tenuto presso la biblioteca un seminario internazionale, sotto gli auspici dell'organizzazione non a scopo di lucro Docomomo International, un seminario per discutere sul restauro della biblioteca e sul suo ruolo all'interno della comunit\u00e0 locale.\nNella prima fase (fino al 2009) furono restaurati alcuni elementi dell'edificio: la grande vetrata antistante lo scalone principale, i soffitti (compresi i lucernari cilindrici), i serramenti esterni in acciaio, l'ingresso alla biblioteca, la stanza dei bambini, il pavimento dell'ex bidello, la sala lettura dei giornali e l'auditorium, compresa la ricostruzione del controsoffitto ondulato. A causa della scarsit\u00e0 dei finanziamenti, il restauro procedeva a rilento.\nNel 2009, per comunicare i risultati del restauro, fu pubblicato un libro che illustrava sia la storia dell'edificio che l'intervento di restauro.\nNel 2010, dopo l'incontro fra il presidente finlandese Tarja Halonen e il primo ministro russo Vladimir Putin, il progetto di restauro ebbe un notevole impulso. Infatti Mosca stanzi\u00f2 un finanziamento di 6,5 milioni di euro per il restauro che, fu completato alla fine del 2013, per un costo complessivo di circa nove milioni di euro. \nNel 2014, il comitato per il restauro e la biblioteca ricevettero il World Monuments Fund / Knoll Modernism Prize per il restauro.\nNel 2015 l'architetto Tapani Mustonen ottenne un Premio Europa Nostra per il restauro della biblioteca."}
{"id": "836759", "revid": "71155", "url": "https://it.wikipedia.org/wiki?curid=836759", "title": "Tax planning", "text": "Per Tax Planning (letteralmente: \"pianificazione della tassazione\") s'intende l'insieme di pratiche volte ad ottimizzare il carico fiscale, ad esempio optando per un regime di tassazione piuttosto che un altro, muovendosi nell'ambito della legalit\u00e0, cio\u00e8 godendo delle opportunit\u00e0 contenute nella normativa fiscale, esplicitamente previste dal legislatore."}
{"id": "836766", "revid": "123175745", "url": "https://it.wikipedia.org/wiki?curid=836766", "title": "Khouribga", "text": " \nKhouribga (; in : \u2d45\u2d6f\u2d54\u2d49\u2d31\u2d33\u2d30) \u00e8 una citt\u00e0 del Marocco che si trova a sud-est di Casablanca. Questa citt\u00e0 mineraria \u00e8 considerata la pi\u00f9 importante area di produzione di fosfati al mondo. Office ch\u00e9rifien des phosphates (OCP), la prima azienda pubblica in Marocco gestisce l'area mineraria e gestisce parzialmente le infrastrutture sportive e sociali della citt\u00e0. Khouribga \u00e8 noto per le sue attivit\u00e0 culturali come l'organizzazione di festival e giornate culturali e artistiche.\nEconomia.\nKhouribga \u00e8 la \"capitale mondiale dei fosfati\", conosciuta a livello mondiale per il suo fosfato roccioso. Data l'alta percentuale di fosfato presente sul territorio (85% circa), esso viene esportato in tutto il mondo.\nLa societ\u00e0 marocchina dei fosfati (OCP), la prima societ\u00e0 pubblica in Marocco, gestisce l'area mineraria e gestisce parte delle infrastrutture sportive e sociali della citt\u00e0.\n\u00c8 una citt\u00e0 in forte via di sviluppo nel settore commerciale ed edile: infatti ogni anno si aggiungono migliaia di abitazioni e di conseguenza si registra una forte crescita di popolazione.\nNome.\nL'origine del nome della citt\u00e0 \u00e8 oscura. Una moltitudine di ipotesi sono state sviluppate al riguardo, alcune delle quali sono molto fantasiose. In una di queste ipotesi, consideriamo \"khreibga\" (dialetto arabo: \u062e\u0631\u064a\u0628\u06af\u0629) come una deformazione volgare di \"kheirbec\" (arabo: \u062e\u064a\u0631\u0628\u0643), pseudonimo di un certo ebreo, travestito da musulmano turco, presunto informatore di esploratori europei. Ma nessun documento conferma questa leggendaria ipotesi. In un altro, si dice che il nome della citt\u00e0 derivi dall'espressione \"kheir bqa\" (dialetto arabo: \u0627\u0644\u062e\u064a\u0631 \u0628\u0642\u0649) che significa: \"il bene dura\" o \"il bene supera\", etimologia che contrasta con l'aridit\u00e0 della regione e l'estrema crudelt\u00e0 dello sfruttamento coloniale. Detto questo, la citt\u00e0 di Khouribga probabilmente prende il nome dal verbo arabo \"kharbaqa\" (arabo: \u062e\u0631\u0628\u0642) che significa, secondo i dizionari dell'arabo classico, \"precipitare la sua marcia\", \"intrecciarsi\", ma anche \"tagliare\" [2]. Quest'ultimo senso si riferisce, forse, al paesaggio anarchico dei primi siti di estrazione del fosfato."}
{"id": "836772", "revid": "6929939", "url": "https://it.wikipedia.org/wiki?curid=836772", "title": "Raf.", "text": ""}
{"id": "836787", "revid": "1543377", "url": "https://it.wikipedia.org/wiki?curid=836787", "title": "Parlamento della Padania", "text": "Il Parlamento della Padania, gi\u00e0 Parlamento del Nord e altrimenti detto Parlamento di Mantova \u00e8 stato un organismo consultivo istituito dalla Lega Nord attivo, in varie forme, dal 1997 al 2008. \nFu inizialmente costituito in modo elettivo e aperto a tutti i cittadini padani, prescindendo dal loro orientamento politico; successivamente venne ricostituito cooptando amministratori e parlamentari eletti nelle regioni settentrionali.\nStoria.\nIl Parlamento del Nord (1995).\nUn primissimo esperimento di Parlamento del Nord fu costituito il 7 giugno 1995 da politici eletti per la Lega Nord ed ebbe sede a Mantova. Tale istituito avrebbe dovuto sostenere un governo ombra, battezzato \"Governo Sole\", con a capo Giancarlo Pagliarini.\nIn seguito questa assemblea, che modific\u00f2 il nome in \"Parlamento della Padania\" durante la sua seduta del 4 maggio 1996 , ebbe scopi organizzativi in preparazione della prima manifestazione sul Po del 15 settembre 1996 e come giunta elettorale per il referendum per l'indipendenza della Padania del 25 maggio 1997.\nIl primo Parlamento della Padania elettivo (1997).\nIl 26 ottobre 1997, sempre sotto l'egida della Lega Nord, vennero organizzate le prime elezioni del Parlamento Padano. Queste si svolsero tramite gazebo installati in quasi tutti i comuni dell'Italia settentrionale, presso i quali veniva richiesta la carta d'identit\u00e0 al fine di garantire l'unicit\u00e0 del voto. L'intenzione fu di far partecipare forze politiche concorrenti, le quali possibilmente adottassero denominazioni ispirate in modo variamente creativo all'autonomismo e al padanismo. In parte ci\u00f2 avvenne, ma si presentarono anche liste estranee a questo pensiero.\nSi presentarono le seguenti liste:\nCirca 6 milioni di persone si recarono ai seggi.\nLa prima sede ufficiale delle riunioni plenarie del neonato Parlamento padano ebbe luogo a Villa Riva Berni a Bagnolo San Vito (MN). \nFu presieduto dall'ex sindaco di Milano Marco Formentini.\nSebbene l'intenzione fosse di ripetere le elezioni ogni cinque anni, il Parlamento venne chiuso nel luglio del 1999.\nIl secondo Parlamento del Nord (2003).\nIl 28 giugno 2003 venne riaperto il parlamento padano, con il primo nome di Parlamento del Nord, presieduto da Roberto Calderoli e sede nella storica Villa Riva-Berni a Bagnolo San Vito. Questa assemblea degli eletti leghisti nelle istituzioni ebbe beve durata.\nIl terzo Parlamento padano (2007).\nIl 10 febbraio 2007 Bossi chiese la riapertura del Parlamento della Padania nella nuova sede di Vicenza presso la villa Bonin Maistrello.\nPrima delle elezioni politiche italiane del 2008 il Parlamento divenne assemblea di discussione degli amministratori locali eletti del Nord. Venne creato un sito internet. Il Parlamento di Vicenza fu aperto anche ai rappresentanti di altri partiti: intervennero infatti Silvio Berlusconi, Riccardo Illy e Roberto Formigoni).\nNon \u00e8 noto in quale data i lavori si siano conclusi. \nIl quarto Parlamento padano (2011).\nA seguito delle dimissioni di Silvio Berlusconi e la fine del governo Berlusconi IV e l'inizio del governo Monti, il 14 novembre 2011 Umberto Bossi comunic\u00f2 la riapertura del Parlamento e, il 4 dicembre 2011, Roberto Calderoli venne nominato Presidente.\nLa sede fu istituita nella Villa Da Porto detta \"La Favorita\" in localit\u00e0 Monticello di Fara di Sarego.\nAll'apertura dei lavori prese parte per la prima volta una rappresentanza di venti militanti leghisti umbri guidati dal capogruppo leghista al consiglio regionale Gianluca Cirignoni. "}
{"id": "836788", "revid": "767487", "url": "https://it.wikipedia.org/wiki?curid=836788", "title": "Il rompiscatole", "text": "Il rompiscatole (\"The Cable Guy\") \u00e8 un film del 1996 diretto da Ben Stiller.\nTrama.\nSteven, cacciato di casa dalla sua compagna Robin a causa dei loro problemi di coppia, trasloca in un nuovo appartamento. Nella nuova casa manca la tv via cavo e Steven chiama quindi la compagnia che gli manda Chip Douglas, il tecnico installatore, che si riveler\u00e0 essere un amante della televisione, portando Steven all'antenna principale della citt\u00e0 e citando spesso battute da molti film.\nChip installa il servizio e si dimostra da subito invadente e dispettoso, cercando di diventare suo amico e costringendolo a uscire pi\u00f9 volte insieme. All'inizio Steven non \u00e8 contrario alla sua amicizia e Chip lo riempie di regali, ma quando Chip gli paga una prostituta per dimenticare Robin, lo caccia di casa in malo modo.\nPer farsi perdonare, Chip si reca all'appuntamento tra Robin e un suo spasimante e, aspettando che vada in bagno, l'aggredisce e scappa via. Poi va a casa di Robin e le fa credere d'essere stato mandato da Steven per darle come regalo tutti i canali via cavo. Chip, grazie alla sua invadente parlantina, riesce ad abbindolare Robin e a farle capire che non deve lasciare Steven. Quando racconta ci\u00f2 che ha fatto a Steven, non ottiene il risultato sperato e l'amico, non sopportandolo pi\u00f9, decide di troncare ogni rapporto. Chip diventa quindi il suo peggiore nemico: per vendicarsi gli combina una serie di dispetti. Prima lo fa arrestare dalla polizia con la falsa accusa di ricettazione di merce rubata, va a trovarlo in prigione per deriderlo, gli fa perdere il lavoro trasmettendo su tutti i \"computers\" della ditta una conversazione privata in cui sparla del suo superiore e infine lo mette in imbarazzo davanti ai suoi familiari durante una cena, che si conclude con un pugno da parte di Steven.\nSteven, ossessionato da quell'inquietante individuo, commissiona a un amico (Rick) di scoprire tutto quello che pu\u00f2 su Chip. Rick gli riferisce che Chip non lavora pi\u00f9 per la TV via cavo a causa del suo bizzarro comportamento. Una sera di pioggia, dopo un incubo riguardante Chip, viene a sapere che ha rapito Robin e l'ha portata all'antenna principale. Per salvare la ragazza, Steven si precipita sul posto in auto e si batte con Chip dentro una grossa parabola allagata dalla pioggia, che man mano viene circondata dalle forze dell'ordine. A fine disputa, Chip s'arrampica su una scala e, parlando da solo con la madre deceduta, si scopre che il suo comportamento \u00e8 dovuto a un'infanzia solitaria e disagiata, che trovava conforto davanti alla televisione. Chip allora, intenzionato a suicidarsi, si getta gi\u00f9 dalla parabola, ma Steven cerca di sorreggerlo, dicendo che potevano essere ancora amici; all'improvviso per\u00f2 Chip si lascia cadere nel vuoto atterrando bruscamente su un'altra parabola sottostante, rimanendo ferito. Soccorso dagli infermieri e messo in elicottero, prima di volare via, Chip dice a Steven e a Robin che sono una bella coppia e che non si devono lasciare mai.\nProduzione.\nSceneggiato da Lou Holtz e prodotto da Judd Apatow, Andrew Licht e Jeffrey A. Mueller, il film \u00e8 interpretato da Jim Carrey e Matthew Broderick nei ruoli principali.\nDistribuzione.\nIl film usc\u00ec negli Stati Uniti il 14 giugno 1996. Nonostante il successo al box office, il film ricevette recensioni miste dalla critica.\nAccoglienza.\nIncassi.\nUscito nelle sale italiane il 6 settembre 1996, il film ha incassato 60.240.295 di dollari negli Stati Uniti e 42,585,501 dollari nel resto del mondo; complessivamente ha incassato 102.825.796 dollari.. In Italia si \u00e8 piazzato al 63\u00ba posto per incassi nella stagione cinematografica 1995-1996.\nCritica.\nIl film ha ottenuto un giudizio del 53%, pari a 5,7 punti su 10, sul portale di cinema Rotten Tomatoes (basato su 72 recensioni professionali), ha ottenuto 56 punti su 100 sul sito Metacritic (basato su 28 recensioni) e 6,1 punti su 10 sul database di film e informazioni sul cinema IMDb (una media basata su 138.389 voti degli utenti)."}
{"id": "836804", "revid": "80794", "url": "https://it.wikipedia.org/wiki?curid=836804", "title": "Rete televisiva", "text": ""}
{"id": "836810", "revid": "124023878", "url": "https://it.wikipedia.org/wiki?curid=836810", "title": "Fajsz d'Ungheria", "text": "Tutte le informazioni sulla sua persona derivano dal \"De administrando imperio\", opera redatta dall'imperatore bizantino Costantino VII Porfirogenito. Nessun'altra fonte contemporanea o cronaca magiara di epoca successiva riporta il suo nome, circostanza che suggerisce che non abbia giocato un ruolo attivo nella politica della confederazione delle trib\u00f9 ungare.\nBiografia.\nFajsz era l'unico figlio conosciuto di Jutotzas, a sua volta terzo discendente di \u00c1rp\u00e1d, il quale guid\u00f2 la confederazione delle trib\u00f9 ungare al momento della loro conquista del bacino dei Carpazi tra l'895 e il 907 circa. \nDopo la morte di \u00c1rp\u00e1d, avvennero cambiamenti fondamentali nel governo della confederazione tribale. Sebbene le varie trib\u00f9 diedero vita anche in seguito ad incursioni congiunte, non si assistette pi\u00f9 per un certo periodo al fenomeno di obbedienza ad una forte autorit\u00e0 centrale. Tuttavia, come sottolinea lo storico Mikl\u00f3s Moln\u00e1r, \"la supremazia degli Arpadi assunse un valore incontrastabile\" dopo la met\u00e0 del IX secolo. Lo testimoniano alcuni visitatori ungari giunti a Costantinopoli, tra cui Termatzus, un pronipote di \u00c1rp\u00e1d, i quali informarono l'imperatore Costantino VII intorno al 948 che il \"primo capo\" degli ungari \"era subentrato per successione alla famiglia di \u00c1rp\u00e1d\". Costantino VII Porfirogenito riferisce anche che Fajsz era il capo della confederazione delle trib\u00f9 ungare intorno al 950. Lo storico Gyula Krist\u00f3 afferma che Fajsz abdic\u00f2 dopo la catastrofica sconfitta dei magiari da parte dei franchi orientali nella battaglia di Lechfeld nel 955.\nNome ed eredit\u00e0.\nIl nome di Fajsz, riportato in due forme diverse (\"Phalitzi\" e \"Phalis\") pu\u00f2 essere ricondotto sia al termine ungherese che sta per \"mezzo\" \"(f\u00e9l)\" sia al verbo \"fal\" (\"divorare\"). Lo storico Gy\u00f6rgy Gy\u00f6rffy propone che i villaggi chiamati Fajsz presenti nella pianura pannonica (su tutti quello presente nella provincia di B\u00e1cs-Kiskun, in Ungheria) devono il nome a lui. Basandosi sulla forma \"Phalitzi\" registrata del nome di Fajsz, Gyula Krist\u00f3 rigetta questa ricostruzione."}
{"id": "836826", "revid": "50", "url": "https://it.wikipedia.org/wiki?curid=836826", "title": "Andrea Contucci", "text": ""}
{"id": "836828", "revid": "1305772", "url": "https://it.wikipedia.org/wiki?curid=836828", "title": "Animal (Fuck Like a Beast)", "text": "Animal (Fuck Like a Beast) \u00e8 il primo singolo degli W.A.S.P..\nRegistrata nella prima parte del 1984, la canzone, a causa del testo controverso, \u00e8 stata esclusa dalla versione originale del primo LP della band apparendo solo nella ristampa del 1998; la Capitol Records non voleva che l'album venisse escluso dalle pi\u00f9 grandi catene di distribuzione.\nSuccessivamente la casa discografica pens\u00f2 di pubblicare il singolo solo in Europa con un package nero e un adesivo per avvisare il pubblico del testo esplicito.\nNell'aprile del 1984 la Capitol fu costretta a distribuirlo con l'artwork originale, che raffigurava un perizoma con una sega circolare, per evitare che la band firmasse un accordo per una pubblicazione con l'etichetta indipendente Music For Nations.\nNel 1988, successivamente alla pubblicazione dell'album \"Live...In the Raw\", il singolo \u00e8 stato ripubblicato con l'aggiunta di tre brani live tra cui la stessa title track e denominato \"Live Animal\".\nIl Testo.\nPer lungo tempo la canzone \u00e8 stata composta solo dai primi due versi: \"I've got pictures of naked ladies, lying on their beds\". Fonte di ispirazione per Lawless era stata la foto di due leoni che si accoppiano apparsa sulla copertina della rivista National Geographic.\nIn una intervista ed in un'introduzione alla canzone nell'album live \"The Sting\", il cantante ha poi dichiarato che il completamento della canzone fu ispirato dall'aver visto l'attore Sam Kinison esibirsi da spalla agli W.A.S.P. al locale Troubadour.\nNello spettacolo Kinison si riferiva alla sua presunta moglie chiamandola bestia a causa del suo appetito sessuale. La notte seguente il concerto, Lawless riusc\u00ec a trovare l'ispirazione per completare la canzone."}
{"id": "836833", "revid": "1893", "url": "https://it.wikipedia.org/wiki?curid=836833", "title": "SAPO", "text": ""}
{"id": "836841", "revid": "64860", "url": "https://it.wikipedia.org/wiki?curid=836841", "title": "Menza", "text": ""}
{"id": "836846", "revid": "1305772", "url": "https://it.wikipedia.org/wiki?curid=836846", "title": "IRI (disambigua)", "text": ""}
{"id": "836849", "revid": "287204", "url": "https://it.wikipedia.org/wiki?curid=836849", "title": "The Man with the Horn", "text": "The Man with the Horn \u00e8 un album realizzato da Miles Davis nel 1981 che raggiunse la prima posizione nella classifica Jazz Albums statunitense.\nIl disco.\nL'album, che vede tra i musicisti molti ospiti (ad esempio Mike Stern) fu il primo pubblicato da Davis dopo cinque anni passati lontano dalle scene e in quasi totale isolamento. Seppure orientato al rock, questo disco fonde la musica pop degli anni ottanta con improvvisazioni funk e fusion. L'album segna anche il ritorno di Davis all'utilizzo della tromba in maniera pi\u00f9 tradizionale, nonostante la title-track \"The Man with the Horn\" presenti improvvisazioni con l'effetto wah-wah e con la voce."}
{"id": "836850", "revid": "1143927", "url": "https://it.wikipedia.org/wiki?curid=836850", "title": "Jude\u021b", "text": "Un jude\u021b corrisponde a un'unit\u00e0 di divisione amministrativa della Romania utilizzata anche per qualche anno in Moldavia. In italiano si pu\u00f2 tradurre con la parola \"giudicato\" o \"giudicaria\": nel primo caso, se ne trova riscontro nella storia della Sardegna, nel secondo in quella del Trentino.\nIl nome deriva dalla parola rumena \"jude\" (in latino \"iudex\"), che indicava una carica con funzioni amministrative e giudiziarie nei Principati danubiani, corrispondente contemporaneamente alle attuali cariche di sindaco e giudice."}
{"id": "836851", "revid": "80598", "url": "https://it.wikipedia.org/wiki?curid=836851", "title": "Bei tempi", "text": "Bei tempi (1985) \u00e8 un album del cantautore Roberto Vecchioni che si avvale della collaborazione di Michelangelo Romano.\nIl disco.\nCome in \"Hollywood Hollywood\" anche qui si coglie un nuovo modo di concepire, oltre all'amore, anche l'arte; inoltre si analizza a fondo il rapporto tra la realt\u00e0 e il sogno, tema molto caro a Vecchioni.\nImportante \u00e8 anche la figura della donna che \u00e8 dipinta come l'altra faccia della medaglia dell'uomo e non \u00e8 stretta in ruoli stereotipati.\nEsempio calzante di questo tema \u00e8 \"Piccolo amore\" dove la donna \u00e8 narrata nel suo fare quotidiano e l'amore \u00e8 riportato a un aspetto terreno e non ideale [...Piccolo amore, piccolo amore/che pena quelli con un grande amore...]. Figura femminile forte \u00e8 invece \"Fata\" stanca di attendere l'uomo partito per la guerra se ne va via. Il brano \u00e8 un ideale seguito de \"Il castello\", (in \"Calabuig...\") dalla identica melodia, l'arrangiamento quasi uguale, e le medesime immagini poetiche.\nCome racconta lo stesso Vecchioni in \"Luci a San Siro\", \"La mia ragazza\" \u00e8 dedicata a Daria Colombo, la sua seconda moglie, e parlando di lei nel finale la paragona al suo lavoro\n...volendo indicare l'impegno necessario a portare avanti un rapporto di coppia, impegno simile a quello che si mette in un'attivit\u00e0 professionale.\nIn \"Millenovantanove\", e in \"Gaston e Astolfo\" che ne \u00e8 il prologo, uno stornello cantato da Ornella Vanoni, Vecchioni affronta invece il tema del doppio, ovvero il conflitto tra il Dr. Jekyll e il Mr. Hyde che c'\u00e8 in ognuno di noi. Lo fa descrivendo i due guerrieri al tempo delle crociate che sono anche amanti, o meglio il pensiero di uno dei due che al ritorno dalla guerra rimprovera all'altro di aver scordato l'amore che li legava. I due guerrieri sono di carattere diversissimo, rissoso e spaccone il primo quanto sensibile il secondo. I due rappresentano parte della stessa personalit\u00e0 di Vecchioni, due parti eternamente in conflitto. Tenerli in equilibrio dovrebbe essere il segreto per una vita felice.\nLa tematica del doppio \u00e8 spesso ricorrente nelle canzoni di Vecchioni, oltre che in questo album, la possiamo trovare in \"Parabola\" (con il dualismo tra i fratellastri \"Poeta\" e \"Ragioniere\"), in \"Canzonenoznac\" (storia di due personaggi che vengono presentati nel testo come nemici e che credono di essere diversi ma in realt\u00e0 sono la stessa persona), \"Montecristo\" [...c'\u00e8 al mio posto...un manichino...], \"Milady\" [...sono io in tourn\u00e9e, quello a casa \u00e8 un altro me stesso] e in molte altre canzoni.\nAnche in \"Livingstone\" (che riprende il tema musicale di \"Canzone in cerca d'autore\") un apparente triangolo amoroso ci riporta invece allo sdoppiamento di personalit\u00e0 dove si ritrova l'esploratore David Livingstone, scomparso nella giungla e poi ritrovato, e il vivere borghese rappresentato dalla vita mondana di Riccione. Anche qui partecipa Ornella Vanoni che canta un verso in lingua tedesca."}
{"id": "836852", "revid": "307923", "url": "https://it.wikipedia.org/wiki?curid=836852", "title": "Granaio dell'Abbondanza", "text": "L'ex Granaio dell'Abbondanza (oggi Caserma Cavalli) \u00e8 un grande edificio situato tra piazza di Cestello, via del Piaggione, via del Tiratoio e il Lungarno Soderini, nel quartiere Oltrarno a Firenze.\nFu costruito nel 1695 dall'architetto Giovan Battista Foggini, per volont\u00e0 del Granduca Cosimo III de' Medici, per provvedere alla conservazione del grano in tempo di carestia, essendo ormai insufficiente la Loggia del Grano vicina agli Uffizi, costruita agli inizi del secolo per volont\u00e0 di Cosimo II. Per costruirlo fu in parte abbattuto un tiratoio dell'Arte della Lana, che ancora d\u00e0 il nome alla vicina Piazza del Tiratoio.\nL'elegante edificio, con il grande stemma dei Medici in facciata, ha una pianta quadrata simile a un fortino, poich\u00e9 non vi si appoggia nessun edificio. Fu poi amministrato dal Magistrato dell'Annona e, nell'Ottocento, divenne Panificio militare, prima di diventare sede della Caserma Cavalli, funzione che ricopre tutt'oggi.\nQui per molto tempo i fiorentini si recarono per ricevere la visita di leva (compito che pi\u00f9 recentemente era assolto dalla Caserma Morandi in Via Alamanni, fino alla cessazione dell'obbligo)."}
{"id": "836861", "revid": "697352", "url": "https://it.wikipedia.org/wiki?curid=836861", "title": "Banat", "text": ""}
{"id": "836863", "revid": "154326", "url": "https://it.wikipedia.org/wiki?curid=836863", "title": "Carlo Emanuele III", "text": ""}
{"id": "836866", "revid": "6066", "url": "https://it.wikipedia.org/wiki?curid=836866", "title": "Via Giulia Augusta", "text": ""}
{"id": "836869", "revid": "713714", "url": "https://it.wikipedia.org/wiki?curid=836869", "title": "Cos\u00ec \u00e8 (se vi pare)", "text": "Cos\u00ec \u00e8 (se vi pare) \u00e8 un'opera teatrale di Luigi Pirandello, tratta dalla novella \"La signora Frola e il signor Ponza, suo genero\". Fu rappresentata per la prima volta il 18 giugno 1917, per quanto l'autore ne avesse comunicato la conclusione al figlio Stefano due mesi prima. Pirandello ne present\u00f2 una nuova edizione arricchita nel 1925, adattandola alla rappresentazione teatrale e modificandola quasi completamente.\nL'opera \u00e8 incentrata su un tema molto caro a Pirandello: l'inconoscibilit\u00e0 del reale, di cui ognuno pu\u00f2 dare una propria interpretazione che pu\u00f2 non coincidere con quella degli altri. Si genera cos\u00ec un relativismo delle forme, delle convenzioni e dell'esteriorit\u00e0, un'impossibilit\u00e0 di conoscere la verit\u00e0 assoluta che \u00e8 ben rappresentata dal personaggio di Laudisi.\nChe la verit\u00e0 assoluta esista o meno \u00e8 cosa tantomeno irrilevante: \u00e8 questo il messaggio finale di lettura dell'opera, dove Pirandello mette lo spettatore di fronte ad una sorta di \"barriera sul palcoscenico\", costringendolo a interrogarsi sul significato stesso di ci\u00f2 che ha appena visto e sull'assenza stessa di significato. Protagonista assoluto della scena \u00e8 il dramma esistenziale della vita umana nella sua infinita complessit\u00e0, e, in virt\u00f9 del teorema, il fatto che la verit\u00e0 assoluta e imprescindibile non esiste. A seguito dell'acceso dibattito tra i personaggi di questo piccolo ambiente provincial-borghese, infatti, la verit\u00e0 \u00e8 per ciascuno \"come pare\".\nLa scenografia di \"Cos\u00ec \u00e8 (se vi pare)\" \u00e8 rappresentata con un grande buco, quasi come un occhio che campeggia sul fondo della scena; una sorta di riflettore puntato sul piccolo mondo di pettegoli nella ricerca assetata di un'unica verit\u00e0 che possa garantire un po' di sicurezza: dalla parte opposta del buco i protagonisti, il signor Ponza e la signora Frola, con le loro \"verit\u00e0\", in opposta antitesi alla visione dei pettegoli e del pubblico stesso, separato a sua volta dalla barriera del palcoscenico.\nLa commedia \u00e8 suddivisa in tre atti, articolati a loro volta in sei scene il primo e nove i restanti. All'interno del testo si fa pi\u00f9 volte riferimento al terremoto della Marsica, realmente avvenuto nel 1915, durante il quale sarebbero morti tutti i parenti della signora Frola e il suo paese raso al suolo.\nTrama.\nLa vita di una tranquilla cittadina di provincia viene scossa dall'arrivo di un nuovo impiegato, il Signor Ponza, e della suocera, la Signora Frola, scampati ad un terribile terremoto nella Marsica. Si mormora, tuttavia, che assieme ai due sia giunta in citt\u00e0 anche la moglie del Signor Ponza, anche se nessuno l'ha mai vista. I coniugi Ponza alloggiano all'ultimo piano di un caseggiato periferico, mentre la Signora Frola vive in un elegante appartamentino. Il trio viene cos\u00ec coinvolto nelle chiacchiere del paese, che vedono il signor Ponza come un \"mostro\" che impedisce alla suocera di vedere la figlia tenuta chiusa a chiave in casa. Il superiore del signor Ponza, il consigliere Agazzi, si reca perci\u00f2 dal prefetto affinch\u00e9 metta in luce la verit\u00e0 e chiarisca la vicenda. Questa richiesta, comunicata alla moglie e ad altri conoscenti riuniti in casa del consigliere, provoca l'ilarit\u00e0 dello scettico cognato Laudisi, che difende i nuovi arrivati dalla curiosit\u00e0 del paesino affermando l'impossibilit\u00e0 di conoscere gli altri e, pi\u00f9 in generale, la verit\u00e0 assoluta.\nLa signora Frola diventa quindi oggetto di un vero e proprio interrogatorio sulla vita della sua famiglia. Per sottrarsi dall'inchiesta che la colpisce direttamente, giustifica l'esagerata possessivit\u00e0 del genero nei confronti della moglie. Anche il signor Ponza \u00e8 sottoposto al medesimo interrogatorio, durante il quale dichiara la pazzia della suocera. A suo dire essa \u00e8 impazzita a causa della morte della figlia Lina, sua prima moglie, e si \u00e8 convinta che Giulia (seconda moglie) sia in realt\u00e0 la figlia ancora viva. Per questo lui e la moglie, per tener viva l'illusione della donna, hanno dovuto prendere una serie di precauzioni che hanno insospettito gli abitanti del paese.\nSconcertati dalla rivelazione, i presenti sono tuttavia rassicurati dalle parole del signor Ponza. Successivamente, per\u00f2, entra la signora Frola che, resasi conto di essere stata trattata come una pazza, rivolge la stessa accusa al genero: lui \u00e8 pazzo, almeno nel considerare Giulia come seconda moglie. Afferma che, dopo la lunga assenza della moglie in una casa di cura, egli non l'avesse pi\u00f9 riconosciuta, e non l'avrebbe pi\u00f9 accettata in casa se non si fossero svolte delle seconde nozze, come se si trattasse di una seconda donna. Tutti sono sbalorditi, non sapendo pi\u00f9 cosa pensare, eccetto Laudisi che prorompe in una sonora risata.\nLa ricerca delle prove per determinare la verit\u00e0 \u00e8 in realt\u00e0 l'occasione per Laudisi di svelare il senso di quest'opera: egli polemizza con la fiducia affidata ai \"dati di fatto\" e rivendica uguale realt\u00e0 al \"fantasma\" della costruzione soggettiva, affermando in questo modo l'insolubilit\u00e0 dell'enigma. Pu\u00f2 essere di esempio il dialogo di quest'ultimo con la propria immagine riflessa nello specchio:\nNel tentativo di risolvere l'enigma, il consigliere Agazzi organizza un incontro tra suocera e genero: ne derivano scene di concitata violenza, in cui il signor Ponza aggredisce la suocera urlandole in faccia la verit\u00e0. Dopo si scuser\u00e0 per questo suo atteggiamento dicendo che era necessario fare la parte del pazzo per mantenere viva l'illusione della signora Frola.\nNell'ultimo atto, dopo una vana ricerca di prove certe tra i superstiti del terremoto, viene condotta a casa di Agazzi la moglie del signor Ponza, l'unica in grado di risolvere la questione mettendo a conoscenza di tutti la verit\u00e0. Quest'ultima, con il viso coperto da un velo nero, afferma di essere al contempo sia la figlia della signora Frola che la seconda moglie del signor Ponza, mentre di s\u00e9 afferma di non essere nessuna: \"\"io sono colei che mi si crede\". Interviene cos\u00ec Laudisi, dopo una risata, che dice, con uno sguardo di sfida derisoria: \"Ed ecco, o signori, come parla la verit\u00e0! Siete contenti?\"\""}
{"id": "836873", "revid": "647919", "url": "https://it.wikipedia.org/wiki?curid=836873", "title": "Jude\u0163e", "text": ""}
{"id": "836874", "revid": "6837", "url": "https://it.wikipedia.org/wiki?curid=836874", "title": "Ujung Pandang", "text": ""}
{"id": "836879", "revid": "60848", "url": "https://it.wikipedia.org/wiki?curid=836879", "title": "Teatro Filarmonico di Verona", "text": ""}
{"id": "836881", "revid": "393899", "url": "https://it.wikipedia.org/wiki?curid=836881", "title": "Biglietto", "text": "Un biglietto \u00e8 un piccolo foglio di carta sul quale vengono scritti appunti, brevi scritti o disegni anche in funzione di messaggi, auguri o saluti, promemoria. La funzione tipica del biglietto, in ambito commerciale o simili, \u00e8 l'esposizione (preventiva o consuntiva) di una spesa o di una prenotazione (riserva, impegno) per una determinata attivit\u00e0 che pu\u00f2 comportare o meno una spesa (quando \u00e8 immediata e parziale, si parla di \u00abprenotazione con caparra\u00bb).\nIl biglietto cartaceo si distingue dal biglietto elettronico per essere \u00abmaterializzato\u00bb.\nComuni esempi di biglietto cartaceo:"}
{"id": "836886", "revid": "628767", "url": "https://it.wikipedia.org/wiki?curid=836886", "title": "\u00c1rp\u00e1d d'Ungheria", "text": "Resta incerto se fu il re sacro (\"kende\") degli ungari o il loro capo militare (\"gyula\"), cos\u00ec come del resto la maggior parte dei dettagli della sua vita perch\u00e9 le diverse fonti contengono informazioni contraddittorie. Nonostante ci\u00f2, molti magiari si riferiscono a lui come al \"fondatore del nostro Paese\", considerando il suo ruolo nella conquista ungherese del bacino dei Carpazi sottolineato da alcune cronache successive. Il suo merito principale riguarda la trasformazione della nazione ungherese da una confederazione tribale a una potente realt\u00e0 statale dell'Europa centro-orientale. Sono a lui dedicate diverse sculture nella moderna Ungheria.\nBiografia.\nPrimi anni di vita.\n\u00c1rp\u00e1d era il figlio di \u00c1lmos, al quale si fa riferimento come il primo capo della confederazione delle trib\u00f9 magiare da tutte le cronache ungheresi. Come si chiamasse la madre e quale fosse la famiglia da cui proveniva restano informazioni sconosciute. Secondo lo storico Gyula Krist\u00f3, \u00c1rp\u00e1d nacque intorno all'845. Il suo nome deriva dal termine ungherese che sta per orzo, \"\u00e1rpa\".\nL'imperatore bizantino Costantino VII Porfirogenito (al potere dal 913 al 959) afferma che gli ungari \"non avevano mai avuto nessun altro principe\" prima di \u00c1rp\u00e1d, narrazione in netto contrasto con la versione fornita dalle cronache ungheresi relative all'incarico ricoperto del padre di \u00c1rp\u00e1d. Nella narrazione di Porfirogenito, il khagan cazaro inizi\u00f2 la centralizzazione del comando delle trib\u00f9 ungare al fine di rafforzare la propria sovranit\u00e0 su di loro. In principio, il khagan si dimostr\u00f2 pronto a nominare un capo di nome Levedi per guidare gli ungari. Inaspettatamente, Levedi non accett\u00f2 questa offerta e sugger\u00ec di promuovere \u00c1lmos o suo figlio \u00c1rp\u00e1d al suo posto. Il khagan accett\u00f2 l'offerta di Levedi e diede le disposizioni necessarie affinch\u00e9 si tenessero le elezioni. Cos\u00ec, gli ungari elessero il loro primo principe, ma preferirono investire \u00c1rp\u00e1d anzich\u00e9 suo padre in quanto \"[essi erano] assai ammirati per la saggezza, il consiglio e il valore di lui, oltre che perch\u00e9 lo ritenevano capace di governare\". Da allora in poi, \"lo nominarono principe dei cazari, ovvero \"zakanon\", secondo le usanze tradizionali, sollevandolo su uno scudo\". Analizzando l'opera con attenzione, si nota l'associazione impropria compiuta da Costantino Porfirogenito tra magiari e turchi: bench\u00e9 l'autore fornisca elementi veritieri nella sostanza a giudizio degli studiosi occidentali, questi indica spesso dati confusi e intrisi di leggende. \nAndr\u00e1s R\u00f3na-Tas sostiene che l'elezione di \u00c1rp\u00e1d fu promossa da \u00c1lmos, il quale costrinse Levedi a rinunciare alla sua posizione di \"kende\" (i magiari governavano in origine con un sistema dualista). Di conseguenza, sempre secondo R\u00f3na-Tas, \u00c1rp\u00e1d succedette a Levedi come re sacro (\"kende\"), permettendo a suo padre di preservare la propria posizione di vero capo degli ungari (\"gyula\").\nVerso la conquista ungara.\nLa prima fonte attendibile relativa alla vita di \u00c1rp\u00e1d risulta un documento dell'inizio del X secolo, la \"Cronaca di Giorgio il Monaco\". Questa riferisce che l'imperatore bizantino Leone VI il Saggio (regnante dal 886 al 912) sped\u00ec il suo delegato Niceta Sclero dagli ungari nell'894 o 895 \"elargendogli dei doni\" e incitandoli a combattere contro l'impero bulgaro. Sclero incontr\u00f2 due personalit\u00e0 magiare di spicco, \u00c1rp\u00e1d e Kursz\u00e1n, sul Basso Danubio. La missione del bizantino termin\u00f2 con un successo: un esercito ungaro attravers\u00f2 presto il Danubio a bordo di navi bizantine contro la Bulgaria. Un'interpolazione del testo di Porfirogenito suggerisce che gli invasori fossero guidati da uno dei figli di \u00c1rp\u00e1d, Li\u00fcntika.\nLe posizioni detenute da \u00c1rp\u00e1d e Kursz\u00e1n al momento delle loro trattative con il delegato romeo sono incerte e variamente considerate dagli storici. Spinei sostiene che \u00c1rp\u00e1d preservava il ruolo di \"gyula\", mentre Kursz\u00e1n quello di \"kende\". Al contrario, Krist\u00f3 propende per Kursz\u00e1n in veste di \"gyula\" e \u00c1rp\u00e1d come rappresentante di suo padre, il \"kende\" \u00c1lmos.\nL'esercito ungaro sconfisse i bulgari, ma questi ultimi assoldarono i peceneghi contro di loro. I bulgari e i peceneghi invasero in contemporanea i territori degli ungari nelle regioni occidentali delle steppe pontico-caspiche nell'895 o nell'896. La distruzione dei luoghi in cui risiedevano da parte dei peceneghi costrinse i magiari a partire per una nuova patria attraverso i Carpazi verso la pianura pannonica.\nLa \"Chronica Picta\" riferisce che il padre di \u00c1rp\u00e1d, \u00c1lmos, \"non pot\u00e9 entrare in Pannonia, perch\u00e9 fu ucciso a Erdelw\", in Transilvania. A prescindere dall'autenticit\u00e0 o meno degli eventi relativi alla morte del padre, dibattuti a livello storiografico, \u00c1rp\u00e1d ricevette la nomina \"a capo e maestro\" degli ungari subito dopo la dipartita.\nRegno.\nLa figura di \u00c1rp\u00e1d \"\u00e8 del tutto sconosciuta\" a tutte le fonti scritte del Regno dei Franchi orientali, che era una delle principali potenze del bacino dei Carpazi a cavallo tra il IX e il X secolo. Questi testi, inclusi gli \"Annales Alamannici\" e gli \"Annales Eisnidlenses\", menzionano solo un altro capo ungaro, Kursz\u00e1n. Secondo Krist\u00f3 e altri storici, queste fonti suggeriscono che Kursz\u00e1n doveva essere il \"gyula\" al comando delle forze ungare, mentre \u00c1rp\u00e1d succedette al padre assassinato come il sacro \"kende\". Allo scopo di presentare una teoria alternativa, lo storico rumeno Curta ha sostenuto che Kursz\u00e1n fosse il \"kende\" e che il \"gyula\" \u00c1rp\u00e1d gli subentr\u00f2 solo quando Kursz\u00e1n fu assassinato dai bavaresi nel 902 o nel 904.\nIn contrasto con le fonti quasi contemporanee, le cronache ungheresi scritte secoli dopo gli eventi, specie le \"Gesta Hungarorum\" e la \"Chronica Picta\", sottolineano il ruolo non trascurabile rivestito da \u00c1rp\u00e1d nella conquista del bacino dei Carpazi. Le \"Gesta Hungarorum\" mettono anche in evidenza che T\u00e9t\u00e9ny, uno dei capi delle sette trib\u00f9 ungare, acquis\u00ec \"la terra di Transilvania per s\u00e9 e per i suoi posteri\" solo dopo che \u00c1rp\u00e1d lo aveva autorizzato a conquistarlo.\nLe \"Gesta Hungarorum\" asserivano che \u00c1rp\u00e1d prest\u00f2 \"un giuramento in presenza dei principali uomini e guerrieri dell'Ungheria\" ed \"elev\u00f2 suo figlio, Zolt\u00e1n,\" a principe nella sua vita. Tuttavia, a giudizio degli studiosi odierni, l'attendibilit\u00e0 di questo resoconto e l'elenco dei gran principi magiari nelle \"Gesta Hungarorum\" lasciano trasparire delle incoerenze. Ad esempio, l'opera ignora Fajsz, che govern\u00f2 quando Costantino VII Porfirogenito stava completando il suo \"De administrando imperio\" intorno al 950.\nMorte.\nL'anno della morte di \u00c1rp\u00e1d costituisce uno dei tanti misteri che circondano la biografia del nobile. Le \"Gesta Hungarorum\" riportano che la dipartita avvenne nel 907. Krist\u00f3 riferisce quale testimonianza maggiormente probabile il 900 o qualche anno gi\u00f9 di l\u00ec, in quanto le \"Gesta\" segnalano il 903 quale data di inizio della \"conquista\" ungherese; quest'ultimo avvenimento sarebbe in realt\u00e0 avvenuto intorno all'895. Se il resoconto delle \"Gesta\" sul suo funerale risultasse attendibile, si dovrebbe convenire che \u00c1rp\u00e1d and\u00f2 sepolto \"alla testa di un piccolo fiume che scorre attraverso un canale sotterraneo di pietra presso la citt\u00e0 del re Attila\", dove un secolo dopo si svilupp\u00f2 un villaggio, Feh\u00e9regyh\u00e1za, alle porte di Buda.\nLascito.\nGli ungari arrivarono nella loro nuova patria all'interno dei Carpazi sotto \u00c1rp\u00e1d, il quale aveva trasformato il gruppo di trib\u00f9 pi\u00f9 o meno unite in una salda unione. Questi \u00e8 uno dei protagonisti principali delle \"Gesta Hungarorum\", in quanto gli vengono attribuiti \"quasi tutti gli eventi memorabili\" della \"conquista ungherese\". Inoltre, fino all'estinzione della linea maschile della sua dinastia nel 1301, l'Ungheria rimase governata da \"un'unica linea di governanti\", tutti discendenti da \u00c1rp\u00e1d. Il principe \u00e8 conosciuto tra gli ungheresi come \"honalap\u00edt\u00f3\" o \"fondatore della nostra patria\". Tra le varie sculture presenti in Ungheria, una delle statue pi\u00f9 conosciute \u00e8 quella presente sotto la colonna della piazza degli Eroi a Budapest.\nFamiglia.\nPorfirogenito dice che \u00c1rp\u00e1d \"ebbe quattro figli: il primo \"Tarkatzous\", il secondo \"Ielech\", il terzo \"Ioutotzas\" e il quarto \"Zaltas\"\". Si riferisce inoltre a un certo \"\"Liuntikas\", figlio di\" \u00c1rp\u00e1d; Krist\u00f3 ha commentato l'affermazione sostenendo che Liuntikas (Li\u00fcntika) era un nome alternativo di Tarkatzous (Tarhos). Il nome e la famiglia della madre dei figli di \u00c1rp\u00e1d sono sconosciuti. Di seguito un albero genealogico con gli antenati di \u00c1rp\u00e1d e i suoi discendenti fino alla fine del X secolo:\n\"* Li\u00fcntika e Tarkatzus dovrebbero corrispondere alla stessa persona\".&lt;br&gt;\"**Il padre di Tas era uno dei quattro o cinque figli di \u00c1rp\u00e1d, ma il suo nome \u00e8 sconosciuto\".&lt;br&gt;\"** *Tutti i gran principi e i re d'Ungheria futuri discesero da Taksony\"."}
{"id": "836889", "revid": "125608380", "url": "https://it.wikipedia.org/wiki?curid=836889", "title": "Rumeni", "text": "I rumeni o romeni sono un popolo dell'Europa danubiana. La maggior concentrazione di romeni si trova in Romania e Moldavia, dove costituiscono la maggioranza della popolazione, mentre molte altre comunit\u00e0 sono sparse per il mondo, per un totale di circa 36 milioni di individui.\nLinguisticamente hanno affinit\u00e0 con tutti i popoli che parlano lingue del gruppo romeno, le quali sono quattro: dacoromeno (o romeno), aromeno (o macedoromeno), meglenoromeno (o meglenitico) ed istroromeno.\nOrigini.\nI territori oggi appartenenti alla Romania furono inizialmente abitati dai Daci, che furono uno dei primi popoli che oggi formano l'etnia rumena. L'etnogenesi primordiale del popolo rumeno si inscrive con il processo generale della formazione dei popoli e delle culture dell'Europa centrale. Successivamente, dopo la conquista da parte dei Romani della Dacia (106), in quest'ultima si afferm\u00f2 la cultura latina: la romanizzazione fu cos\u00ec forte che l'odierna lingua romena \u00e8 una lingua neolatina. I Daci, con la conquista traiana, s'integrarono nella vita sociale ed economica latina, poich\u00e9 i loro territori divennero una provincia sotto l'Impero romano. La romanizzazione dei Daci avvenne grazie ai soldati: la maggior parte di essi rimase nella regione nord danubiana anche dopo la ritirata aureliana (271).\nEspansione.\nI romeni abitano nello spazio carpato-danubiano-pontico, in un numero complessivo di 26 milioni, di cui 20,4 milioni abitano in Romania e Moldavia, il resto \u00e8 sparso nei paesi vicini.\nIn Ucraina vivono circa 409.000 romeni (dichiarati sia \"romeni\" sia \"moldavi\") specialmente nelle oblast' di \u010cernivci, della Transcarpazia e di Odessa, ma anche dei moldavi nell'Oblast' di Mykola\u00efv e in quella di Kirovograd.\nAltre comunit\u00e0 pi\u00f9 piccole vivono in Serbia (specialmente in Voivodina e nella Craina), in Ungheria e in Bulgaria.\nQuasi 3 milioni di romeni sono migrati in cerca di lavoro all'estero. Oltre 500.000 vivono negli Stati Uniti. Le pi\u00f9 grandi comunit\u00e0 si trovano in Ohio, Indiana, Michigan, Illinois, California, Pennsylvania e New York. Nel vicino Canada vivono circa 200.000 romeni (inclusi i moldavi).\nDurante il XX secolo numerosi ebrei romeni emigrarono verso lo stato di Israele, contribuendo alla sua creazione. Nel 2014 i cittadini israeliani che dichiararono di avere ascendenza romena furono 205.600.\nDopo l'adesione della Romania nell'Unione europea nel 2007, milioni di romeni si sono stabiliti in varie nazioni europee, specialmente in Italia, Spagna e Germania. In Italia vi sono 1,207 milioni di cittadini rumeni (1,336 milioni contando anche i moldavi), costituendo la pi\u00f9 grande comunit\u00e0 rumena fuori patria, in Spagna ve ne abitano circa 798.000 (818.000 inclusi i moldavi) e in Germania circa 452.000."}
{"id": "836890", "revid": "767487", "url": "https://it.wikipedia.org/wiki?curid=836890", "title": "Stretto di Makasar", "text": "Lo stretto di Makasar o di Makassar (indonesiano \"Selat Makasar\") \u00e8 un braccio di mare dell'oceano Pacifico meridionale che separa il Borneo da Celebes, in Indonesia. Esso mette anche in comunicazione il mare di Celebes, a nord, con il mar di Giava, a sud. Lo stretto prende il nome dalla citt\u00e0 di Makassar, capitale della provincia di Sulawesi Meridionale. Il fiume Mahakam sfocia nello stretto. \nLo stretto ha una lunghezza di 710\u00a0km e una larghezza fra i 120 e i 300\u00a0km. La profondit\u00e0 massima \u00e8 di 2458 metri. La temperatura dell'acqua in superficie oscilla intorno a 28\u00a0\u00b0C e la salinit\u00e0 tra il 32% in inverno e il 34% in estate. Lo stretto fa anche parte della cosiddetta linea di Wallace, un confine suggerito dal naturalista inglese Alfred Russel Wallace per dividere il Pacifico in due parti distinte dal punto di vista biologico e zoologico. \nI principali porti lungo lo stretto sono Balikpapan nel Borneo, Makassar e Palu nel Sulawesi. La citt\u00e0 di Samarinda \u00e8 situata a 48\u00a0km dalla stretto, sulle rive del Mahakam.\nStoria.\nDurante la seconda guerra mondiale, nel 1942, nello stretto si svolsero numerose battaglie navali e aeree tra i giapponesi e gli Alleati."}
{"id": "836891", "revid": "123187242", "url": "https://it.wikipedia.org/wiki?curid=836891", "title": "Michele Gambino", "text": "Biografia.\nInizi\u00f2 a lavorare presso il \"Giornale del Sud\" di Catania, nel periodo in cui era diretto da Giuseppe Fava (dal 1980). Condivise con il suo direttore l'esperienza innovativa del quotidiano antimafia, proseguendola ne \"I Siciliani\" nel 1982. Alla morte di Fava, ucciso dalla mafia il 5 gennaio del 1984, venne inizialmente sospettato dell'omicidio, ma le accuse contro di lui si dimostrarono presto frutto di oscure manovre e assolutamente infondate. Il processo per il delitto si concluse con la condanna all'ergastolo per il boss catanese Nitto Santapaola e per alcuni dei suoi uomini. \nGambino ha continuato per anni a lavorare con \"I Siciliani\", poi \u00e8 passato al settimanale \"Avvenimenti\" di cui \u00e8 stato l'inviato di punta e il condirettore. Nel 1996 ha vinto il premio di giornalismo \"Ilaria Alpi\" per i suoi reportage dall'Afghanistan occupato dai Taliban. Ha anche vinto il premio \"Pagina\" con un racconto ambientato nella Sarajevo sotto assedio dei serbi.\nIl suo lavoro \u00e8 incentrato soprattutto sul giornalismo d'inchiesta e sui reportage di guerra. I temi trattati da Gambino vanno dalla mafia alla massoneria, dalla strategia della tensione al terrorismo, dalla corruzione della politica italiana ai conflitti mondiali. Molte sue inchieste giornalistiche - come quella sui delitti della Uno bianca - hanno anticipato di molti anni le verit\u00e0 giudiziarie.\nNel 1994 Gambino e il suo direttore ad Avvenimenti, Claudio Fracassi, furono querelati da Silvio Berlusconi, appena nominato presidente del Consiglio, che si era sentito diffamato dal contenuto del libro-inchiesta \"Berlusconi, una biografia non autorizzata\". Il processo, durato quattro anni, si concluse con il ritiro della querela da parte di Berlusconi, che riconobbe agli autori di aver correttamente esercitato il diritto di critica.\nAttualmente Gambino lavora come autore di programmi televisivi della Rai, sceneggiatore e scrittore. Dal suo romanzo, \"Prima che la Notte\", scritto insieme a Claudio Fava per Baldini &amp; Castoldi, \u00e8 tratto l'omonimo film per la tv con la regia di Daniele Vicari e la partecipazione di Fabrizio Gifuni nel ruolo di Giuseppe Fava. Gambino e Fava firmano la sceneggiatura del film insieme a Monica Zapelli e Daniele VIcari. Nel 2018 Gambino ha pubblicato con Fandango il Romanzo \"Enjoy Sarajevo\", che racconta un episodio della guerra in Bosnia realmente accaduto. Nel 2020 sempre per Fandango ha scritto, insieme a Claudio Fava, il romanzo distopico \"L'isola\", che immagina l'invasione di Lampedusa da parte di un gruppo terroristico islamico. \nOpere.\n\u00c8 autore di molti saggi e romanzi che traggono spunto dalla sua attivit\u00e0 giornalistica. Tra questi:"}
{"id": "836892", "revid": "84184", "url": "https://it.wikipedia.org/wiki?curid=836892", "title": "Chiesa di Maria Mater Misericordiae", "text": "La chiesa di Maria Mater Misericordiae \u00e8 un luogo di culto cattolico che si trova in via Villani a Firenze. L'ex-convento annesso, oggi sede di laboratori artigiani, viene chiamato il Conventino, con accesso da via Giano della Bella. Condivide tale nome con un altro complesso non molto distante, l'ex-convento di San Francesco di Sales in piazza Tasso, sede della Facolt\u00e0 teologica dell'Italia centrale.\nStoria e descrizione.\nFu edificata in stile neogotico tra il 1893 e il 1896 per le Carmelitane Scalze e dedicato a santa Teresa d'Avila. Durante la prima guerra mondiale il convento fu requisito e trasformato in ospedale militare, e fu poi abbandonato per alcuni anni, finch\u00e9 nel 1920 non se ne interess\u00f2 la Societ\u00e0 artistica Gusmano Vignali, che lo acquist\u00f2 cedendolo, un anno dopo, a Paolo Uzielli. Vi furono realizzati alcuni laboratori artigiani, e all'epoca della dittatura fascista ospit\u00f2 anche una tipografia clandestina. Durante la seconda guerra mondiale fu una base segreta dei partigiani, dando rifugio, tra gli altri, a Sandro Pertini.\nI locali pi\u00f9 vicini alla chiesa divennero poi la casa di riposo delle Figlie di Nostra Signora della Misericordia di Savona, mentre la chiesa divenne un oratorio della parrocchia di San Francesco di Paola.\nIl complesso del \"conventino\" invece fu oggetto di un completo restauro terminato nel 2009, e nuovamente rilanciato nel 2019, come sede di \"Officina Creativa Artex\", che affitta i laboratori ad artisti e artigiani, e gestisce una bar e una piccola biblioteca (circa 3500 metri quadrati). Ospita inoltre un limitato numero di alloggi per il mantenimento della residenza a ridosso del centro storico: sei piccoli appartamenti per un totale di 260 metri quadrati."}
{"id": "836893", "revid": "1928819", "url": "https://it.wikipedia.org/wiki?curid=836893", "title": "Clientela (economia)", "text": "La clientela \u00e8 l'insieme dei clienti di un'azienda, impresa o lavoratore autonomo.\nLa clientela rappresenta uno dei principali patrimoni dell'impresa e la sua valutazione \u00e8 una delle basi sulle quali viene stimato il valore d'avviamento al pari del patrimonio, tecnologia, impianti, immagine.\nBisogni ed aspettative.\nLe aspettative della clientela sono influenzate dalla cultura, dalla pubblicit\u00e0, dal marketing e altri mezzi di comunicazione."}
{"id": "836894", "revid": "1363832", "url": "https://it.wikipedia.org/wiki?curid=836894", "title": "Relazione di Poisson", "text": "La relazione di Poisson \u00e8 un operatore lineare che mette in relazione la derivata di un vettore rispetto a sistemi di riferimento in moto rotatorio relativo.\nDefinizione.\nSia u un generico vettore, e siano dati due sistemi di riferimento, di cui uno fisso e l'altro in rotazione rispetto al primo. Allora, tra le derivate del vettore nei due sistemi di riferimento esiste la seguente relazione:\ndove il termine con indice 1 rappresenta la derivata calcolata nel sistema fisso, mentre il termine con indice 2 la derivata calcolata nel sistema rotante. La grandezza \u03c9 rappresenta in questo caso la rapidit\u00e0 con cui varia l'angolo tra i due sistemi di riferimento, ovvero la velocit\u00e0 angolare relativa.\nDimostrazione.\nSia dato un vettore u nello spazio, e sia \"A\u03b8\" la matrice di rotazione. Allora esiste una base dello spazio nella quale la matrice pu\u00f2 essere espressa come:\nTale matrice trasforma le coordinate del sistema fisso in quelle del sistema rotante. Inoltre, l'argomento \"\u03b8\" che compare nell'espressione della matrice \u00e8 una funzione della variabile \"t\".\nUn vettore pu\u00f2 dunque essere espresso come combinazione lineare degli elementi delle due basi:\ncon i versori accentati rappresentanti la base del sistema rotante. Derivando la prima forma si ottiene:\nche esprime la derivata del vettore u nel sistema fisso.\nOra i versori del sistema rotante possono essere determinati servendosi della matrice di rotazione:\nDerivando ora la seconda forma di u si ha:\nI primi tre termini sono, per definizione, la derivata del vettore u calcolata nel sistema rotante; i rimanenti tre termini possono essere riscritti come:\nTuttavia, si riconosce che, detto formula_9, tale espressione \u00e8 esattamente il determinante della matrice:\nIn definitiva, uguagliando le due espressioni si ottiene la tesi:\nLa linearit\u00e0 della relazione discende evidentemente dalla linearit\u00e0 dell'operatore di derivata.\nApplicazioni.\nAl corpo rigido.\nSi consideri pi\u00f9 generalmente un sistema di riferimento con assi ortonormali secondo convenzione levogira \"S\"' solidale con un corpo rigido, e in moto rispetto ad un sistema dotato di medesima base ortonormale, ma fisso.\nSia allora \"A\" la matrice le cui colonne sono composte dai vettori della base di \"S\"' misurati in \"S\". Allora, per la derivata di tale matrice vale la seguente relazione:\ndove \"B\" \u00e8 una matrice antisimmetrica.\nSar\u00e0 allora:\nOra, come gi\u00e0 visto in precedenza, la derivata di un versore \u00e8 direttamente proporzionale alla rapidit\u00e0 con cui esso varia la sua direzione, e quindi alla sua velocit\u00e0 angolare lungo la direzione degli altri versori. Ne consegue che i coefficienti della matrice antisimmetrica saranno delle velocit\u00e0 angolari. Sia allora \u03c9 il vettore\nDal calcolo di \u03c9 \u00d7 i' si ha:\nmentre dal calcolo di \u03c9 \u00d7 j' discende che:\nDa ci\u00f2 si conclude che \"\u03b1\" = \"\u03c9\"3, \"\u03b2\" = \"\u03c9\"2 e \"\u03b3\" = \"\u03c9\"1.\nLa relazione di Poisson diventa allora\nPer descrivere la posizione di un corpo rigido solidale al sistema \"S\"' rispetto al sistema \"S\" si considerano i vettori posizione di un generico punto \"P\" del corpo rigido\nDerivando, e applicando la relazione di Poisson appena ricavata, si determina"}
{"id": "836897", "revid": "287204", "url": "https://it.wikipedia.org/wiki?curid=836897", "title": "Variabile S Doradus", "text": "Una variabile S Doradus (o LBV, acronimo dell'inglese \"luminous blue variable\", variabile blu luminosa) \u00e8 una luminosissima stella ipergigante di classe spettrale O o B, caratterizzata da lenti cambiamenti nella propria luminosit\u00e0, ma talvolta anche da violente esplosioni. \nLa categoria deve il suo nome dalla stella che per prima ha mostrato questo particolare tipo di variabilit\u00e0, ovvero S Doradus. Milioni di volte pi\u00f9 luminose del nostro Sole, le stelle LBV possiedono una massa estremamente elevata, fino a 150 volte quella solare; gli astrofisici ritengono inoltre che questo tipo di stelle arrivi molto vicino al limite di Eddington, che definisce la quantit\u00e0 massima di radiazione luminosa in grado di attraversare gli strati della stella senza provocarne l'espulsione nello spazio. A causa di quest'enorme massa bruciano molto rapidamente il proprio combustibile nucleare, nell'arco di circa un milione di anni; l'impetuoso vento che scaturisce da queste stelle \u00e8 il principale responsabile della loro enorme perdita di massa. La stella Eta Carinae sembra comportarsi esattamente in questo modo e nel prossimo milione di anni quasi certamente concluder\u00e0 la propria esistenza esplodendo in una brillantissima ipernova.\nLe teorie attuali sostengono che le variabili S Doradus siano uno stadio dell'evoluzione delle stelle di grandissima massa, durante il quale esse perdono gran parte della loro massa in eccesso per poi evolvere in stelle di Wolf-Rayet, prima di esplodere come supernovae.\nEcco alcuni esempi di variabili S Doradus:"}
{"id": "836899", "revid": "486946", "url": "https://it.wikipedia.org/wiki?curid=836899", "title": "Messa in coena Domini", "text": ""}
{"id": "836900", "revid": "1494169", "url": "https://it.wikipedia.org/wiki?curid=836900", "title": "Campionato europeo di Formula 2 1984", "text": "La stagione 1984 del Campionato europeo di Formula 2 fu disputata su 11 gare. Furono protagonisti 13 differenti team, 32 differenti piloti, 8 differenti telai e 2 differenti motori. La serie venne vinta dal pilota neozelandese Mike Thackwell su Ralt RH6/84-Honda. La stagione fu l'ultima del campionato, che venne sostituito dal Campionato europeo di Formula 3000 l'anno seguente.\nRisultati e classifiche.\nClassifica Piloti.\nContano i migliori nove risultati."}
{"id": "836905", "revid": "1632387", "url": "https://it.wikipedia.org/wiki?curid=836905", "title": "Mare di Celebes", "text": "Il mare di Celebes \u00e8 una sezione (435\u00a0000\u00a0km\u00b2) dell'oceano Pacifico, compreso fra Celebes a sud, Borneo a ovest e le isole Sulu e Mindanao a nord. La sua profondit\u00e0 massima \u00e8 di 6.220\u00a0m."}
{"id": "836908", "revid": "1305772", "url": "https://it.wikipedia.org/wiki?curid=836908", "title": "ISM", "text": ""}
{"id": "836909", "revid": "2208340", "url": "https://it.wikipedia.org/wiki?curid=836909", "title": "Minamoto no Yoritomo", "text": "Nel 1192, alcuni mesi dopo la morte dell'imperatore Go-Shirakawa, ricevette il titolo di sh\u014dgun e fond\u00f2 il primo bakufu della storia del Giappone, noto come shogunato Kamakura dal nome della sua capitale, la citt\u00e0 di Kamakura.\nBiografia.\nDalla nascita all'esilio.\nMinamoto no Yoritomo era il terzo figlio di Minamoto no Yoshitomo, erede del clan Minamoto, e della sua moglie ufficiale, Fujiwara no Saneori, discendente dell'illustre clan Fujiwara. Nacque a Heian, odierna Kyoto, allora capitale del Giappone. All'epoca suo nonno, Minamoto no Tameyoshi, era il capofamiglia del clan Minamoto.\nNel 1156, le divisioni in fazioni della corte scoppiarono in una vera e propria guerra civile. L'Imperatore claustrale Toba e suo figlio Go-Shirakawa si schierarono con il figlio del reggente Fujiwara no Tadazane, Fujiwara no Tadamichi, e con Taira no Kiyomori, membro dell'influente clan Taira, mentre l'Imperatore claustrale Sutoku si schier\u00f2 con il figlio minore di Tadazane, Fujiwara no Yorinaga. La guerra fu chiamata ribellione di H\u014dgen. Il clan Minamoto era diviso: Tameyoshi, il capofamiglia, si schier\u00f2 con l'Imperatore claustrale Sutoku, mentre suo figlio Yoshitomo, padre di Yoritomo, si schier\u00f2 con l'Imperatore claustrale Toba e con l'imperatore Go-Shirakawa. Alla fine, i seguaci dell'imperatore Go-Shirakawa vinsero la guerra civile e l'imperatore Sutoku fu messo agli arresti domiciliari. Yorinaga era stato gravemente ferito in battaglia e Tameyoshi fu condannato a morte, nonostante l'intervento in suo favore di Yoshitomo. Yoshitomo divenne cos\u00ec il capofamiglia e Yoritomo l'erede del clan. Essendo Yoritomo imparentato sia con l'imperatore, da parte di padre, sia con i Fujiwara, da parte di madre, ricevette i suoi primi incarichi a corte e fu nominato amministratore.\nLa pace non dur\u00f2 a lungo, perch\u00e9 Kiyomori e Yoshitomo, i vincitori della precedente guerra, cominciarono a discutere e alla fine i due clan entrarono in guerra: i Taira sostenevano l'imperatore Takakura, figlio di Go-Shirakawa, e avevano il sostegno di Fujiwara no Nobuyori, mentre i Minamoto sostenevano l'ormai claustrale imperatore Go-Shirakawa e avevano il sostegno di Fujiwara no Tadamichi e Fujiwara no Michinori. Il clan Fujiwara era quindi diviso. La guerra fu chiamata ribellione di Heiji. I Minamoto non erano adeguatamente preparati e i Taira occuparono Kyoto. Michinori e Tadamichi furono condannati a morte e il palazzo dell'Imperatore claustrale Go-Shirakawa fu messo a fuoco dai Taira.\nYoritomo si ritrov\u00f2 cos\u00ec nuovo capofamiglia del clan Minamoto, esule a Hirugashima, un'isola della provincia di Izu nel Kant\u014d, all'epoca sotto il controllo del clan H\u014dj\u014d. I Taira erano ormai i samurai pi\u00f9 potenti del Giappone. Yoritomo fu lasciato in vita grazie a sua madre. Minamoto no Yoshitsune, un fratellastro figlio di una concubina, fu esiliato al tempio di Kurama.\nYoritomo crebbe quindi in esilio. Nel 1179, spos\u00f2 H\u014dj\u014d Masako, figlia di H\u014dj\u014d Tokimasa. Il matrimonio aveva anche una chiara valenza politica, poich\u00e9 Yoritomo avrebbe potuto contare sugli H\u014dj\u014d in caso di guerra.\nLa guerra di Genpei.\nNel 1180, distinguendosi per le grandi doti di stratega pi\u00f9 che di guerriero, Yoritomo raccolse un grande esercito per affrontare i Taira, ma poi, per un breve periodo, fu costretto a trattare con loro. Quando venne a sapere che il cugino Yoshinaka tramava contro di lui, lo sconfisse e uccise ad Awazu, con l'aiuto del fratello Yoshitsune, che si era radunato attorno alla bandiera per aiutarlo molto duramente a stabilire il vero mondo dei samurai per la prima volta nella storia del Giappone.\nNella sua prima grande battaglia, quella di Ishibashiyama, Yoritomo fu sconfitto, indebolendo la sua posizione nei confronti dei rivali. Fino al 1184, grazie agli screzi interni alla corte dominata dai Taira, riusc\u00ec per\u00f2 a consolidare la sua autorit\u00e0 sull'aristocrazia guerriera del Kant\u014d ed ebbe modo di costruire una propria struttura amministrativa, centrata nella sua fortezza di Kamakura. Alla fine ebbe ragione dei suoi rivali nel clan e, nella battaglia di Dan-no-ura del 1185, impose ai Taira una terribile sconfitta.\nAstuto e spietato, al contrario del fratello, Yoritomo non aveva amici ma solo alleati. Ormai senza rivali, estese la sua struttura amministrativa a tutto il Paese, rendendo di fatto Kamakura la nuova capitale. Nel nuovo sistema feudale la casta aristocratico-guerriera dei samurai ottenne l'egemonia che avrebbe mantenuto fino alla met\u00e0 del XIX secolo. Sette anni dopo, l'imperatore Go-Toba gli concesse il titolo di primo sh\u014dgun, ufficializzando la sua posizione e dando inizio al \"bakufu\" (shogunato, ovvero lo spietato governo militare dello sh\u014dgun). Il 26 aprile 1192, dopo la morte dell'ultimo vero imperatore, lo sh\u014dgun divenne il vero capo assoluto del Paese, che durer\u00e0 per quasi sette secoli.\nFu disarcionato e mor\u00ec in seguito ai postumi della caduta da cavallo."}
{"id": "836911", "revid": "599013", "url": "https://it.wikipedia.org/wiki?curid=836911", "title": "Lbv", "text": ""}
{"id": "836913", "revid": "834", "url": "https://it.wikipedia.org/wiki?curid=836913", "title": "Iso 19011", "text": ""}
{"id": "836914", "revid": "599013", "url": "https://it.wikipedia.org/wiki?curid=836914", "title": "Lvb", "text": ""}
{"id": "836915", "revid": "729019", "url": "https://it.wikipedia.org/wiki?curid=836915", "title": "Isole Sulu", "text": "Le Isole Sulu (1.600\u00a0km\u00b2), appartenenti politicamente alle Filippine, sono un arcipelago che forma una sorta di lunga catena di pi\u00f9 300\u00a0km che divide il Mare di Sulu a nord, dal Mare di Celebes a sud, e fa da ponte tra Mindanao e il Borneo.\nLe principali risorse sono la pesca, l'agricoltura ed il turismo.\nParte dell'arcipelago forma la provincia di Sulu, con capoluogo Jolo, appartenente alla Regione Autonoma nel Mindanao Musulmano. Anche le altre due province autonome di Basilan, isola che si trova di fronte alla citt\u00e0 di Zamboanga, e Tawi-Tawi, prossima alle coste malesi del Borneo, fanno parte della stessa regione.\nIsole principali:"}
{"id": "836919", "revid": "1833487", "url": "https://it.wikipedia.org/wiki?curid=836919", "title": "Contrabbando", "text": "Il contrabbando \u00e8 il traffico clandestino di beni tra diversi Paesi, al fine di approvvigionare detti beni senza pagare il dazio che un Paese impone su di essi, oppure di procurarsene laddove il Paese ne proibisca o contingenti il commercio.\nIl contrabbando \u00e8 illegale in numerosissimi ordinamenti giuridici in quanto sottrae risorse alle finanze pubbliche e introduce un elemento di concorrenza sleale nei confronti del commercio. Pu\u00f2 inoltre rappresentare un pericolo laddove oggetto di contrabbando siano alimentari o altri prodotti che non passino tramite i canali ufficiali di importazione attraverso i quali possa essere certificata la propria idoneit\u00e0 sanitaria e di sicurezza. A contrasto del fenomeno di contrabbando sono istituiti controlli di confine ed esistono leggi che prevedono sanzioni sia amministrative che penali.\nLe merci oggetto di contrabbando possono essere, per esempio, beni di consumo (sigarette, alcoolici, vestiario), beni strategici (armi, materie prime, pesticidi), droghe (farmaci, oppiacei, cocaina, hashish), animali rari, opere d'arte, beni archeologici provenienti da furti o scavi illegali.\nContrabbandieri del dazio.\nFino a tempi recenti, le citt\u00e0 erano circondate da cinte daziarie, che richiedevano, qualora si decidesse di passare con la merce, di dover prima pagare dazio. Questa era una consuetudine presente fin dal medioevo. \nPer taluni beni, quali carburanti, sigarette e alcoolici, i dazi sono rimasti in vigore fino agli anni sessanta del secolo scorso. In ogni citt\u00e0 era presente, quindi, un'attivit\u00e0 di contrabbando delle merci, che aveva lo scopo di evadere il dazio. A Milano, ad esempio, i contrabbandieri erano noti come \"sfrosad\u00f9r\".\nContrabbando di sigarette.\nItalia.\nNegli anni settanta del XX secolo il contrabbando di sigarette proveniente per la maggiore dalla Puglia, \"punto di arrivo\" di questa attivit\u00e0, raggiunse livelli da economia sommersa e coinvolgeva un gran numero di persone soprattutto nelle tre citt\u00e0 cui facevano capo le rotte di ingresso nel paese: Napoli, Venezia, Genova. Tale economia era ampiamente tollerata in periodo di grave crisi economica dalle forze dell'ordine in nome dell'\"ammortizzatore sociale\" teso a prevenire crimini maggiori ad opera delle persone coinvolte nel traffico. Infatti le operazioni di scarico in citt\u00e0 avvenivano sotto gli occhi di tutti e le imbarcazioni stesse erano impunemente ormeggiate nei porti (fuorch\u00e9 a Venezia, dove chiunque poteva ormeggiarle sotto casa). Tali imbarcazioni partivano generalmente di notte in gran numero contemporaneamente uscendo dalle acque territoriali dove le aspettavano navi carretta battenti bandiere ombra, e dopo aver caricato tornavano in citt\u00e0 incorrendo spesso in controlli della Guardia di Finanza.\nTra la fine degli anni novanta e l'inizio degli anni duemila, gruppi di contrabbandieri legati alla Sacra Corona Unita praticarono attivamente il contrabbando di sigarette fra l'Italia e i paesi dei Balcani. In particolare nel brindisino, questo fenomeno criminoso ebbe talvolta risvolti tragici, causando anche la morte di diversi membri delle forze dell'ordine e di civili di passaggio a causa di inseguimenti spericolati, che spesso terminavano con lo speronamento volontario delle auto delle forze dell'ordine da parte dei contrabbandieri, i quali disponevano di fuoristrada modificati con delle protezioni in ferro nella parte anteriore attrezzati a tale scopo.\nRomania.\nLa Romania nel 2017 occupa il primo posto in Europa centrale e dell'est per traffico illegale di tabacchi. A marzo 2018 il mercato nero delle sigarette in Romania ha raggiunto il 17,2% del totale circolante +1,6% rispetto all'anno precedente.\nSecondo il sito stopcontrabanda, nel 2017 le autorit\u00e0 romene hanno sequestrato 150 milioni di sigarette illegali, solo il 3% di tutte quelle illegali circolanti. \nAll'anno si perdono 3 miliardi di Lei causa contrabbando, sotto forma di accise mancate. La Romania ha 2.000\u00a0km di frontiera con paesi non UE dove il costo delle sigarette \u00e8 sei volte minore. Secondo l'Interpol il traffico di tabacchi \u00e8 legato quasi sempre a quello della droga, armi, e persone."}
{"id": "836921", "revid": "6923", "url": "https://it.wikipedia.org/wiki?curid=836921", "title": "Storia della liturgia cristiana", "text": "La Chiesa cristiana sin dall'inizio si riuniva regolarmente per il culto comunitario. La forma pi\u00f9 basilare di culto nella Chiesa primitiva (lettura ed esposizione delle Sacre Scritture, la preghiera, il canto dei Salmi, l'osservanza dei sacramenti) deriva dall'esempio e comando di Ges\u00f9 che, con l'eccezione dell'eucaristia da lui istituita, ha ripreso e riadattato la pratica del culto ebraico sinagogale.\nLa liturgia nella Chiesa apostolica.\nLa prima comunit\u00e0 cristiana a Gerusalemme era essenzialmente ebraica e, come tale, accettava quello che ora conosciamo come Antico Testamento. Ci\u00f2 che distingueva questi primi cristiani dall'ebraismo tradizionale era la ferma loro persuasione che Ges\u00f9 fosse il Messia promesso e che la salvezza potesse essere conseguita solo seguendo Lui.\nEssi continuavano a rendere culto a Dio alla maniera giudaica, ma aggiungevano la celebrazione eucaristica () e la preghiera elevata a Dio in nome di Ges\u00f9 ().\nSebbene i cristiani si radunassero quotidianamente per pregare, per la comunione fraterna, la predicazione e l'insegnamento, (, ), il giorno principale della settimana per rendere culto a Dio era stato spostato, quasi sin dall'inizio, dal sabato alla domenica, perch\u00e9 era il giorno della risurrezione.\nNon \u00e8 chiaro quale fosse l'ordine del culto stabilito dagli apostoli nella chiesa, ma la liturgia era comunque molto semplice. Tutte le evidenze (il Nuovo Testamento e gli scritti non canonici dell'epoca) indicano che, sebbene gli elementi del culto non avessero una sequenza fissa, il punto culminante del culto domenicale era la \"frazione del pane\". Una fonte antica, la Didach\u00e9 (circa 95-150), ci d\u00e0 una descrizione dettagliata di come l'eucaristia fosse celebrata, incluse le preghiere da usarsi, come pure altre indicazioni liturgiche ed usi. Erano incluse formule fisse di preghiera, ma veniva lasciato ampio spazio alla preghiera spontanea. Si richiedeva pure che la confessione di peccato precedesse la celebrazione dell'eucaristia.\nGiustino nella \"Apologia prima\" scritta circa nella seconda met\u00e0 del II secolo, descrive la cena del Signore come \"eucaristia\" (cio\u00e8 \"ringraziamento\"), come pure fa la Didach\u00e9 (14:1). Nel descrivere il servizio di culto, Giustino scrive: \u00ab\"Le memorie degli apostoli\" (i vangeli) e gli scritti dei profeti, erano letti ad alta voce fintanto che il tempo lo permetteva\u00bb (\"Apologia prima\", 67). Senza dubbio gli \"Scritti dei profeti\" erano i libri dell'Antico Testamento. Dagli scritti di Giustino \u00e8 chiaro che le chiese avevano un ordine del culto definito, stabilito per tradizione, ma il culto era molto semplice.\nNella Chiesa primitiva vi erano riunioni in cui i credenti che erano stati battezzati celebravano l'eucaristia nell'ambito di un vero pasto. Gi\u00e0 molto presto, per\u00f2, questo pasto viene separato dal sacramento propriamente detto (Clemente Alessandrino, \"Paedagogos\" 2:1; \"Stromata\" 3:2; Tertulliano, \"Apologia\" 39) ed era chiamato \"agape\". Con il IV secolo l'osservanza dell'\"agape\" si estingue soprattutto a causa dei disordini di condotta che causava (Agostino d'Ippona, \"Lettera ad Aurelio\" 22:4).\nL'osservanza delle festivit\u00e0 annuali da parte del giudaismo fa sorgere nei cristiani l'idea di \"anno ecclesiastico\", ora chiamato \"anno liturgico\", ma questo tentativo di santificare l'intero anno con una successione di festivit\u00e0 sacre, si sviluppa lentamente. La chiesa primitiva non aggiunge le feste del Natale e dell'Epifania se non nel IV secolo e l'anno liturgico com'\u00e8 ora osservato non \u00e8 completo se non alla fine del VI secolo.\nL'apostolo Paolo menziona rivelazioni, glossolalia e interpretazione delle lingue come parte della pratica consueta del culto in alcune chiese. L'esercizio di questi carismi o doni spirituali, era regolato in modo stretto affinch\u00e9 il culto si svolgesse in buon ordine (\"ogni cosa sia fatta con dignit\u00e0 e con ordine\" ). Ecco cos\u00ec come la libera espressione dello Spirito andasse, nello stesso culto, accanto alle espressioni liturgiche fisse. Questa libera espressione dello Spirito Santo nella glossolalia e nella profezia sembra essersi estinta molto presto, probabilmente quando si chiude autorevolmente il canone delle Sacre Scritture. Gi\u00e0 al tempo di Giustino sembra che il profetizzare, la glossolalia e l'interpretazione delle lingue sia scomparsa, se non in gruppi eterodossi. Quel che rimaneva era un culto diviso in due parti, la prima era un adattamento ed un'espansione del culto ebraico che avveniva nelle sinagoghe fatto di lode, preghiera ed insegnamento, la seconda l'osservanza della cena del Signore.\nSin dal II secolo si rileva un graduale allontanamento dal culto libero descritto dal Nuovo Testamento, un cambiamento che muter\u00e0 il carattere del cristianesimo primitivo. \u00c8 chiaro dall'ordinamento del culto proposto da Ippolito, compilato prima del 236 come fosse avvenuto uno sviluppo considerevole nelle forme rispetto all'uso antico, ma il culto allora era comunque semplice e relativamente breve, come pure libere sembra che fossero gran parte delle preghiere.\nLa liturgia nella Chiesa paleocristiana.\nQuando, dopo secoli di persecuzioni, l'imperatore Costantino rese legale il culto cristiano nel 313, la nuova immagine pubblica dei cristiani incoraggia la costruzione di splendide chiese e la creazione di servizi religiosi di grande solennit\u00e0 e sfarzo, elaborati e pi\u00f9 lunghi.\nOriginalmente la messa era un rito semplice con due suddivisioni di base, la \"Liturgia della Parola\" e la \"Liturgia eucaristica\".\nPer la fine del IV secolo cominciano ad essere elevate barriere fra l'altare e il popolo.\nLa liturgia nelle chiese della Riforma.\nI riformatori erano molto pi\u00f9 interessati alle dottrine che ai materiali del culto e la maggior parte di loro presta solo una limitata attenzione allo sviluppo della liturgia.\nAl tempo della Riforma protestante nasce per\u00f2 una grande variet\u00e0 di servizi di culto. Martin Lutero all'inizio, usa solo una forma abbreviata della messa romana, pi\u00f9 tardi opera su di essa cambiamenti significativi per ricuperare l'idea neotestamentaria di comunione nell'osservanza dell'eucaristia.\nZwingli mette radicalmente in questione tutta la struttura ed il significato della messa sradicando da essa tutto ci\u00f2 che non trova conforme all'insegnamento ed all'esempio del Nuovo Testamento. Egli vi elimina persino il canto comunitario e la musica (particolarmente l'uso dell'organo in chiesa), ritenendo che al centro del culto della chiesa vi debba solo essere la lettura e la spiegazione delle Sacre Scritture dalle quali nulla deve distrarre.\nObiettivo dichiarato di Giovanni Calvino \u00e8 il ritorno alle pratiche della chiesa primitiva. Sebbene egli elimini tutto ci\u00f2 che nella messa indichi che si tratti di un sacrificio, sulla base dell'insegnamento biblico che il sacrificio di Cristo \u00e8 stato unico ed irripetibile (cfr. ), come pure ogni preghiera rivolta ai santi ed alla Vergine Maria, egli ritiene utile ed importante il canto comunitario, particolarmente dei Salmi. Egli pone il sermone al centro della liturgia come sua parte pi\u00f9 importante. La sua liturgia diventa la norma del culto nelle chiese che si rifanno anche oggi al Calvinismo, dette \"chiese riformate\" o \"presbiteriane\".\nNella Riforma protestante continentale europea, l'allontanamento dalle pratiche del Cattolicesimo \u00e8 pi\u00f9 radicale che in Inghilterra Enrico VIII non abbraccia le dottrine dei Riformatori continentali. Egli desidera semplicemente liberare la chiesa in Inghilterra dalla giurisdizione del Papa di Roma. Per un po' culti in Inghilterra continuano ad essere condotti nel quadro della messa tradizionale, ma ben presto l'influenza della Riforma continentale prevale. Thomas Cranmer arcivescovo di Canterbury trasforma la messa latina in un servizio liturgico completamente in inglese, revisione questa che viene approvata dal Parlamento. Una seconda revisione dell'opera di Cranmer, conosciuta come il secondo Prayer Book di Edoardo VI, \u00e8 pubblicata nel 1552. Essa include un certo numero di cambiamenti dovuti a forti pressioni puritane. \u00c8 cos\u00ec sufficientemente purgato dalle influenze del Cattolicesimo da essere sostenuto in Scozia dal riformatore John Knox. L'edizione finale del \"Book of Common Prayer\" \u00e8 pubblicata nel 1662 ed \u00e8 rimasto normativo (salvo revisioni susseguenti) fino ad oggi nella Chiesa anglicana, bench\u00e9 il suo carattere fortemente pluralista ammetta forme di culto diverse da quella. Nella Chiesa anglicana, infatti, troviamo comunit\u00e0 dove la domenica si celebra una messa non molto diversa da quella cattolica, con tanto di paramenti, candele, processioni, formule e preghiere responsoriali ecc. Altre comunit\u00e0 anglicane celebrano il culto in modo simile al culto evangelico riformato altre ancora in maniera simile a quello delle chiese libere evangelicali.\nIn Inghilterra nel 1643 il Parlamento convoca a Westminster un'assemblea di teologi da tutto il Regno unito per produrre non solo una Confessione di fede e due catechismi, ma anche un \"Direttorio per il Culto pubblico di Dio\". Sebbene accolto dal Parlamento, queste istruzioni, decisamente impostate ai presupposti teologici calvinisti non godranno di ampio seguito, se non soprattutto in Scozia, che diventano normative fino a tutto il XIX secolo. Esse continuano ad essere accolte in numerose chiese riformate e presbiteriane nel mondo intero."}
{"id": "836926", "revid": "287204", "url": "https://it.wikipedia.org/wiki?curid=836926", "title": "B\u00e9la Kun", "text": "Biografia.\nIl padre di Kun, un notaio di villaggio, era ebreo, mentre la madre era protestante. B\u00e9la Kohn nacque a Szil\u00e1gycseh (odierna Cehu Silvaniei in Romania). B\u00e9la cambi\u00f2 il suo cognome dall'ebraico Kohn al pi\u00f9 ungherese Kun, pratica molto diffusa allora. Anche se B\u00e9la Kun era ateo e rimase sempre ostile a tutte le forme di religione, le sue origini ebraiche lo resero oggetto di molti attacchi antisemiti nel corso della sua vita.\nNonostante l'educazione laica in famiglia, frequent\u00f2 un collegio riformato nella citt\u00e0 di Kolozsv\u00e1r (l'odierna Cluj-Napoca, Romania).\nAl collegio Kun vinse il premio per il miglior saggio di letteratura ungherese che gli permise di passare ad un ginnasio; il saggio di Kun era sul poeta S\u00e1ndor Pet\u0151fi.\nPrima della prima guerra mondiale, era un giornalista con simpatie per il Partito Socialdemocratico d'Ungheria. Inoltre Kun fece parte del Consiglio Assicurativo Sociale di Kolozsv\u00e1r, dal quale fu poi accusato di peculato. Kun aveva un carattere impetuoso e fu spesso coinvolto in duelli. Nel maggio 1913 si spos\u00f2 con l'insegnante di musica Iren Gal.\nCarriera nel movimento dei lavoratori.\nDurante la sua giovinezza a Kolozsv\u00e1r, Kun divenne amico del poeta Endre Ady, che gli fece conoscere diversi intellettuali di sinistra di Budapest.\nKun combatt\u00e9 per l'Impero austro-ungarico nella prima guerra mondiale e fu catturato e fatto prigioniero di guerra nel 1916 dai russi. Fu mandato in un campo di prigionia sugli Urali, dove divenne comunista. Nel 1917 Kun rimase affascinato dalla rivoluzione russa. Egli, del resto in accordo con la teoria marxista, riteneva che il Comunismo fosse pi\u00f9 adatto a nazioni \"civilizzate\" come l'Ungheria invece che alla \"barbarica\" Russia. Durante il periodo in Russia, Kun impar\u00f2 il russo (inoltre conosceva bene il tedesco e l'inglese).\nNel marzo 1918, a Mosca, Kun fond\u00f2 il Gruppo Ungherese del Partito Comunista dell'Unione Sovietica (il predecessore del Partito Comunista Ungherese). Kun viaggi\u00f2 molto, anche a Pietrogrado e a Mosca. L\u00ec conobbe Lenin, ma all'interno del Partito lui form\u00f2 l'opposizione ultra-radicale di sinistra a Lenin e alla corrente bolscevica. A differenza del pragmatismo di Lenin, Kun e i suoi amici (fra cui Umberto Terracini e l'ungherese M\u00e1ty\u00e1s R\u00e1kosi) si aggregarono a Grigorij Zinov'ev o a Karl Radek, sostenendo la politica dell'\"offensiva rivoluzionaria con tutti i mezzi\". Lenin spesso li chiamava \"kuneristi\".\nNella guerra civile russa nel 1918, Kun combatt\u00e9 per i bolscevichi. Durante questo periodo, per la prima volta inizi\u00f2 a preparare dettagliati piani per esportare il Comunismo in Ungheria. Nel novembre 1918, Kun, con almeno diverse centinaia di altri comunisti ungheresi, e con parecchio denaro datogli dai sovietici, ritorn\u00f2 in Ungheria.\n1918-1919.\nIn Ungheria, le risorse di un governo ormai in frantumi furono ulteriormente messe sotto pressione dai rifugiati delle regioni conquistate dagli Alleati durante la guerra e sembrarono perse definitivamente con il Trattato del Trianon. L'inflazione inarrestabile, la mancanza di alloggi, la disoccupazione di massa, la mancanza di cibo e di carbone indebolirono ulteriormente l'economia e stimolarono proteste popolari. Nell'ottobre 1918, la cosiddetta \"Rivoluzione Aster\" diede luogo a un'instabile coalizione democratica di governo. Kun fond\u00f2 il Partito Comunista Ungherese a Budapest il 4 novembre 1918.\nKun immediatamente inizi\u00f2 una campagna di propaganda molto attiva contro il governo: lui e i suoi seguaci ingaggiarono forti attacchi contro il Presidente, conte Mih\u00e1ly K\u00e1rolyi e i suoi alleati socialdemocratici. I discorsi di Kun avevano un considerevole impatto sugli ascoltatori. Inoltre i comunisti organizzavano frequenti marce e scioperi. Desiderando tentare una rivoluzione comunista, che, mancando il supporto delle masse, poteva solo essere un colpo di Stato, Kun comunic\u00f2 per telegrafo con Lenin. Kun accumul\u00f2 un seguito considerevole, sebbene i socialdemocratici, che erano il pi\u00f9 grande partito d'Ungheria, continuassero a sottostimare i comunisti.\nIl 22 febbraio 1919, i comunisti condussero una rumorosa manifestazione davanti alla sede del giornale socialdemocratico \"N\u00e9pszava\", che fin\u00ec in una sparatoria nella quale rimasero uccisi quattro poliziotti. Dopo questo incidente, Kun fu arrestato. La polizia di Budapest malmen\u00f2 duramente Kun, facendolo anche oggetto di ingiurie antisemite. Al pestaggio assistette un giornalista. La notizia delle violenze subite da Kun gli portarono molte simpatie fra la popolazione. Kun perdon\u00f2 i suoi nemici. Rimase in prigione fino al 21 marzo 1919.\nIl 19 marzo 1919 il colonnello francese Fernand Vyx present\u00f2 la \"Nota Vyx\", ordinando che le forze ungheresi si ritirassero ulteriormente dalle loro postazioni. Si sapeva che la conferenza di pace fra l'Ungheria e gli Alleati avrebbe scelto il fronte come nuovo confine. La \"Nota Vyx\" cre\u00f2 un'enorme ondata d'indignazione nazionalista, e gli ungheresi scelsero di combattere gli Alleati invece di accettare i nuovi confini. K\u00e1rolyi si dimise in favore dei socialdemocratici. Da parte loro, i socialdemocratici compresero che l'Ungheria aveva bisogno di alleati per affrontare una guerra, e l'unico alleato possibile era l'Unione Sovietica. Essendo nota l'amicizia fra Kun e Lenin, si pens\u00f2 che una sua partecipazione al governo avrebbe convinto i sovietici ad aiutare l'Ungheria.\nI Socialdemocratici cercarono di convincere Kun a formare una coalizione di governo. Kun accett\u00f2, ma pretese l'unione dei partiti socialdemocratico e comunista, la proclamazione di una repubblica sovietica e diversi altri provvedimenti radicali. Il 21 marzo 1919 fu annunciata la creazione della Repubblica Sovietica Ungherese; i socialdemocratici e i comunisti confluirono nel Partito Socialista Ungherese, e B\u00e9la Kun fu scarcerato e assunse il suo incarico.\nI socialdemocratici continuarono a detenere la maggioranza dei seggi nel governo. Di 33 commissari del Popolo del Consiglio Rivoluzionario di Governo, quattordici erano ex-comunisti, diciassette erano ex-socialdemocratici e due non appartenevano ad alcun partito. Con l'eccezione di Kun, ogni commissario era un ex-socialdemocratico e ogni commissario deputato era un ex-comunista.\nLa Repubblica Sovietica Ungherese.\nIl 21 marzo 1919 Kun e il Partito Comunista fecero la loro mossa, stabilendo la Repubblica Sovietica Ungherese, il secondo governo comunista in Europa dopo la stessa Russia. Nella Repubblica Sovietica Kun ricopr\u00ec la carica di Commissario per gli Affari Esteri, ma fu in realt\u00e0 la personalit\u00e0 dominante nel governo durante la sua breve esistenza. Come Kun disse a Lenin: \"La mia personale influenza nel Consiglio Rivoluzionario di Governo \u00e8 tale da garantire la stabilit\u00e0 della dittatura del proletariato, dal momento che le masse mi sostengono\". Al governo partecip\u00f2 anche il filosofo ungherese Gy\u00f6rgy Luk\u00e1cs in qualit\u00e0 di Commissario all'istruzione e Commissario politico della quinta divisione rossa.\nIl primo provvedimento del nuovo governo fu la nazionalizzazione di diverse industrie e societ\u00e0 commerciali, e la socializzazione dei trasporti, delle banche, della sanit\u00e0, degli alloggi, delle istituzioni culturali e tutte le propriet\u00e0 terriere sopra i 100 acri. Contrariamente al parere di Lenin e dei Bolscevichi, il governo di B\u00e9la Kun si rifiut\u00f2 di ridistribuire i terreni ai contadini, alienandosi cos\u00ec la maggioranza della popolazione. Invece Kun dichiar\u00f2 che tutti i terreni dovevano essere riconvertiti in cooperative agricole e, per la mancanza di qualcuno qualificato a gestirle, mantenne gli ex proprietari e dirigenti delle tenute come dirigenti delle nuove aziende collettive.\nIn un tentativo di guadagnare un maggiore supporto popolare, Kun cancell\u00f2 tutte le imposte delle zone rurali, ma ottenne l'effetto contrario, in quanto i contadini consideravano qualsiasi governo che non esigesse le tasse un governo debole. La Repubblica Sovietica inaspr\u00ec la gi\u00e0 alta inflazione aumentando la moneta in circolazione e si dimostr\u00f2 anche incapace di risolvere il problema della carenza di abitazioni. Per fornire cibo alle citt\u00e0, il governo se lo procur\u00f2 requisendolo nelle campagne.\nAll'interno del Partito Socialista, era in corso una diatriba aspra e inutile sul nome definito del partito. Gli ex-socialdemocratici preferivano \"Partito Socialista Ungherese dei Lavoratori\", invece gli ex-Comunisti \"Partito Comunista Socialista Ungherese dei Lavoratori\". Nei ranghi degli stessi ex-comunisti si andava formando una scissione fra fazione rurale e fazione urbana.\nDopo un fallito tentativo di colpo di Stato anticomunista il 24 giugno, il governo rispose instaurando una feroce repressione attraverso la polizia segreta e tribunali rivoluzionari. I cadetti dell'accademia militare furono quindi arrestati e condannati a morte e successivamente salvati grazie all'intervento del colonnello Guido Romanelli, unico rappresentante degli Alleati a Budapest.\nL'opposizione sembrava essere concentrata nella citt\u00e0 di Seghedino e attorno al Contrammiraglio Mikl\u00f3s Horthy, che form\u00f2 un Esercito Nazionale per combattere la Repubblica Sovietica. Comunque l'Esercito Nazionale non fu mai visto in azione ma solo marciare a Budapest dopo la ritirata dei rumeni nel novembre 1919. Le forze controrivoluzionarie salite al potere effettuarono dal 1919 al 1921 una serie di violenze e repressioni anticomuniste conosciute come Terrore bianco.\nIl governo dei Soviet dur\u00f2 solo 133 giorni e cadde il 1\u00ba agosto 1919. La Repubblica Sovietica e conseguentemente anche l'Armata Rossa Ungherese erano state create per opporsi alla \"Nota Vyx\". Dato che la disparit\u00e0 militare fra l'Ungheria e gli Alleati era notevole, le possibilit\u00e0 di vittoria dell'Ungheria erano minime. Per prendere tempo, Kun cerc\u00f2 di negoziare con gli Alleati, incontrando il primo ministro sudafricano, il generale Jan Smuts, a un \"summit\" a Budapest ad aprile. Si dimostr\u00f2 impossibile giungere ad un accordo e l'Ungheria fu presto in guerra contro il Regno di Romania e la Cecoslovacchia, entrambe aiutate dalla Francia. L'Armata Rossa Ungherese ottenne qualche vittoria sui cecoslovacchi, conquistando la maggior parte della Slovacchia entro giugno.\nComunque gli ungheresi furono ripetutamente sconfitti dai rumeni. A met\u00e0 del luglio 1919, Kun decise di concentrarsi completamente in un'offensiva contro i rumeni. L'Unione Sovietica promise d'invadere la Romania, d'accordo con Kun. Per\u00f2 le disfatte subite dall'Armata Rossa in Ucraina fermarono l'invasione della Romania prima che iniziasse. I rumeni poi invasero l'Ungheria, presero Budapest, sconfissero i comunisti e il 1\u00ba agosto 1919 li costrinsero a lasciare il potere a un Partito Socialdemocratico.\nAttivit\u00e0 in Austria e in Crimea.\nB\u00e9la Kun successivamente and\u00f2 in esilio a Vienna, controllato dal Partito Socialdemocratico d'Austria. Fu arrestato e internato in Austria, ma fu liberato in cambio di prigionieri austriaci in Russia nel luglio 1920. Una volta in Russia, Kun rientr\u00f2 nel Partito Comunista dell'Unione Sovietica e fu messo a capo del regionale Comitato Rivoluzionario in Crimea.\nL'\"azione di marzo\" in Germania.\nKun divenne un \"leader\" importante all'interno del Comintern, come alleato di Grigorij Zinov'ev. Nel marzo 1921, Kun fu mandato in Germania a coordinare il Partito Comunista di Germania (KPD). Incoraggi\u00f2 il KPD a seguire la \"Teoria dell'Offensiva\", supportata da Zinov'ev e da altri kuneristi. Il 27 marzo i capi del KPD presero la decisione di lanciare un'offensiva rivoluzionaria in supporto dei minatori della Germania centrale. Kun fu la forza motrice dietro questo colpo di Stato comunista chiamato l'\"azione di marzo\".\nAll'inizio di aprile, Otto Horsing, l'Oberpr\u00e4sident della Sassonia del Partito Socialdemocratico di Germania, diede istruzione alla polizia e alle forze paramilitari di occupare le miniere di rame e le industrie chimiche presso Halle, \"per prevenire sabotaggi e attacchi ai dirigenti\". Il vero motivo era di prevenire la presa del potere da parte dei comunisti e di pacificare l'area, con la forza se necessario, e di purgare le unioni e organizzazioni locali riconducibili ai comunisti.\nSotto la \"leadership\" dell'anarchico Max Hoelz, sorse un'opposizione armata allo Stato. Il KPD esort\u00f2 la classe lavoratrice ad armarsi in solidariet\u00e0 con l'opposizione armata. Ma avevano un giudizio completamente erroneo dell'umore del popolo tedesco, e la sommossa rimase circoscritta alla Germania centrale. Anche uniti, gli anarchici di Hoelz e il KPD non avevano un reale supporto di massa e le forze governative agivano senza un'opposizione significativa (gli scioperanti non volevano essere coinvolti in un conflitto armato contro la polizia). Si verificarono casi (come la fabbrica delle Industrie Krupp o il cantiere navale di Amburgo) di operai che cacciavano gli agitatori comunisti dai posti di lavoro con i manganelli.\nI retroscena e l'organizzazione dell'\"azione di marzo\" sono a tutt'oggi oscuri. Ci furono alcuni (come Ruth Fischer, \"leader\" del KPD) che insinuarono che i capi comunisti sovietici cercassero di distogliere l'attenzione pubblica dai problemi interni del Comintern e del Partito Comunista. Altri dicevano che l'\"azione di marzo\" era un risultato diretto del radicalismo eccessivo dell'opposizione kunerista a Lenin, la quale era ansiosa di verificare il proprio peso nel Partito.\nAlla fine, Lenin si arrabbi\u00f2 con se stesso per aver dato l'incarico a Kun e lo sostitu\u00ec per la sua responsabilit\u00e0 nel fallimento della rivoluzione tedesca. Lenin era irritato dalle azioni di Kun e dal suo fallimento nell'assicurare una rivolta generale in Germania. In un Congresso del Comitato Operativo - come scrive Victor Serge - defin\u00ec le sue azioni \"bestialit\u00e0\" (\"les b\u00eatises de B\u00e9la Kun\"). Comunque Kun rimase membro del Comitato Operativo, e il documento conclusivo redatto alla fine della seduta ammise formalmente lo \"spirito di battaglia\" dei Comunisti tedeschi.\nKun non fu privato dei suoi incarichi nel Partito, ma l'\"Azione di marzo\" rappresent\u00f2 la fine dell'opposizione radicale e della teoria dell'\"Offensiva Permanente\":\nDurante gli anni venti Kun rimase un importante membro del Comintern, operando soprattutto in Germania, Austria e Cecoslovacchia, ma nell'ultimo periodo la sua notoriet\u00e0 lo rese meno utile per lavori sotto copertura.\nLa morte.\nL'ultimo incarico sotto copertura di Kun fin\u00ec nel 1928, quando fu arrestato a Vienna dalla polizia locale per aver viaggiato con un passaporto falso. Quando Kun giunse a Mosca, spese la maggior parte del suo tempo vendicandosi degli altri comunisti ungheresi emigrati, denunciandone diversi alla polizia segreta sovietica, la GPU, che li arrest\u00f2 negli ultimi anni venti e nei primi anni trenta. B\u00e9la Kun fu accusato di trotskismo e venne ucciso alla fine degli anni trenta, durante le purghe staliniane contro la vecchia guardia comunista, facendo quindi lui stesso la medesima fine che aveva contribuito a far fare ai suoi compagni di un tempo con le sue delazioni.\nLe fonti differiscono sulla data precisa e su come sia morto Kun. \u00c8 stato accertato che Kun fu torturato dalla NKVD, ma le fonti divergono su ci\u00f2 che gli accadde dopo. Alcuni arrivarono a stabilire che Kun fu giustiziato segretamente nel 1937. Altre fonti riportano che Kun fu mandato in un \"gulag\" e ucciso l\u00ec nel 1938 o nel 1939. Nel 1989 il governo sovietico annunci\u00f2 che Kun era stato giustiziato nel \"gulag\" il 29 agosto 1938. Secondo l'edizione del 2002 dell'Enciclopedia Britannica, Kun fu giustiziato il 30 novembre 1939. Anche la vedova di Kun fu mandata nel \"gulag\", come sua figlia e il suo figliastro. Kun fu riabilitato nel 1956, durante la destalinizzazione."}
{"id": "836934", "revid": "184755", "url": "https://it.wikipedia.org/wiki?curid=836934", "title": "Jolo", "text": "Jolo \u00e8 una municipalit\u00e0 di Seconda classe delle Filippine, situata nella Provincia di Sulu, nella Regione Autonoma nel Mindanao Musulmano.\nPosta sulla costa settentrionale dell'isola di Jolo, al centro dell'arcipelago delle isole Sulu, Jolo \u00e8 un'antica citt\u00e0 completamente cinta da mura, gi\u00e0 capitale del Sultanato di Sulu.\nNel 1974 \u00e8 stata seriamente danneggiata a seguito degli scontri fra le forze governative e i secessionisti islamici. La costituzione della Regione Autonoma nel Mindanao Musulmano (ARMM) nel 1990 non ha placato le tensioni che in questa zona delle Filippine e in questa citt\u00e0 in particolare continuano a creare problemi.\nImportante mercato agricolo, esporta anche preziose perle. In passato fu un covo fortificato di pirati.\nJolo \u00e8 formata da 8 baranggay:"}
{"id": "836937", "revid": "599013", "url": "https://it.wikipedia.org/wiki?curid=836937", "title": "Terenzio Varrone", "text": "Varrone \u00e8 un nome latino che pu\u00f2 riferirsi a:"}
{"id": "836939", "revid": "834", "url": "https://it.wikipedia.org/wiki?curid=836939", "title": "Ziqqurath", "text": ""}
{"id": "836940", "revid": "2519", "url": "https://it.wikipedia.org/wiki?curid=836940", "title": "Provincia di Basilan", "text": "Basilan \u00e8 un'isola ed una provincia delle Filippine, a sud della regione fisica della penisola di Zamboanga, nella Regione Autonoma nel Mindanao Musulmano.\nQuesta provincia \u00e8 ritenuta essere il nocciolo duro dell'organizzazione separatista islamica di Abu Sayyaf.\nStoria.\nBasilan \u00e8 stata sotto la giurisdizione della citt\u00e0 di Zamboanga dal 1936 al 1973, quando fu istituita l'attuale provincia.\nA seguito del plebiscito del 1989, dal 1990 la provincia di Basilan \u00e8 parte della nuova Regione Autonoma nel Mindanao Musulmano, ad eccezione della sua capitale, Isabela.\nGeografia fisica.\nBasilan \u00e8 la prima di quel gruppo di isole che costituiscono un ideale collegamento tra le grandi isole di Mindanao e del Borneo e che prendono il nome di arcipelago di Sulu.\nL'isola di Basilan \u00e8 separata a nord dalla penisola di Zamboanga e in particolare dalla citt\u00e0 di Zamboanga da un braccio di mare che prende il nome proprio di stretto di Basilan. Ad est c'\u00e8 il golfo di Moro, a sud il mare di Celebes e ad ovest il mare di Sulu.\nEconomia.\nLa provincia ha un'economia basata essenzialmente sull'agricoltura, che produce principalmente caff\u00e8, noci di cocco, copra, caucci\u00f9, pepe nero, olio di palma e cassava. Anche la pesca \u00e8 molto importante e si sta sviluppando grazie all'introduzione dell'acquacoltura."}
{"id": "836941", "revid": "31886", "url": "https://it.wikipedia.org/wiki?curid=836941", "title": "UNYOM", "text": "La missione di osservazione delle Nazioni Unite nello Yemen (UNYOM dall'inglese \"United Nations Yemen Observation Mission\") \u00e8 stata una missione di osservatori delle Nazioni Unite approvata dal Consiglio di sicurezza dell'ONU nel 1962.\nNel 1962 nello Yemen esplose la guerra civile dopo che lo Yemen si separ\u00f2 dall'Egitto dopo essersi unito nel 1958.\nPer assicurarsi che la guerra non si sviluppasse su scala internazionale l'ONU decise di mandare una forza multinazionale.\nNel 1963 in Arabia Saudita ed in Egitto scoppi\u00f2 la guerra civile; lo scopo degli osservatori era quello di garantire che il conflitto non si sarebbe espanso a tutta l'area mediorientale.\nLa missione termin\u00f2 nel 1964 con la promessa da parte di Egitto e Arabia Saudita di non entrare in guerra contro lo Yemen."}
{"id": "836943", "revid": "1005847", "url": "https://it.wikipedia.org/wiki?curid=836943", "title": "ONUMOZ", "text": "Le Operazioni delle Nazioni Unite in Mozambico (ONUMOZ dall'inglese \"United Nations Operations in Mozambique\") \u00e8 stata una missione di peacekeeping, creata con la Risoluzione 782 del Consiglio di Sicurezza delle Nazioni Unite del 13 ottobre 1992, per supervisionare il rispetto dell'accordi di pace firmati a Roma il 4 ottobre 1992.\nL'operazione \u00e8 durata dal dicembre 1992 al dicembre 1994 e ha avuto il proprio quartier generale a Maputo.\nPaesi coinvolti.\nLa missione ONU si \u00e8 avvalsa del personale militare proveniente fornita dai seguenti stati: Argentina, Australia, Austria, Bangladesh, Bolivia, Botswana, Brasile, Canada, Capo Verde, Cina, Egitto, Finlandia, Ghana, Giappone, Giordania, Guinea-Bissau, Guyana, India, Indonesia, Irlanda, Italia (missione Albatros), Malaysia, Nepal, Nigeria, Norvegia, Nuova Zelanda, Paesi Bassi, Pakistan, Portogallo, Repubblica Ceca, Russia, Spagna, Sri Lanka, Stati Uniti d'America, Svezia, Svizzera, Togo, Ungheria, Uruguay e Zambia.\nFinalit\u00e0.\nIl mandato concesso dall'ONU prevedeva di: monitorare il cessate il fuoco tra le parti del conflitto, disperdendo eventuali raduni di truppe e mezzi bellici; la raccolta e distruzione degli armamenti di ogni parte del conflitto; garantire la sicurezza degli operatori umanitari, nonch\u00e9 del personale dell'ONU.\nInoltre, la missione aveva il compito di assistere il regolare svolgimento delle operazioni elettorali, sia fornendo un'assistenza tecnica, che monitorando il processo elettorale stesso da eventuali brogli."}
{"id": "836946", "revid": "287204", "url": "https://it.wikipedia.org/wiki?curid=836946", "title": "Muzafer Sherif", "text": "Biografia.\nNegli anni trenta Sherif emigr\u00f2 negli Stati Uniti.\nStudi\u00f2 la formazione delle norme sociali ed il ruolo che l'interazione sociale svolge come sostegno all'individuo, fornendogli delle normative a cui ancorarsi e ancorare la propria interpretazione del mondo.\nTale prospettiva fu applicata in un primo momento al tema dell'influenza sociale sui giudizi percettivi, quindi allo studio degli atteggiamenti, considerati come strumenti di natura cognitivo-motivazionale tramite i quali gli individui governavano il loro rapporto con un insieme definito di relazioni sociali. In queste ultime ricerche fu messo in evidenza il fatto che i gruppi tendevano a creare spontaneamente un sistema condiviso di opinioni e modelli di comportamento, sostenuto da elementi di tipo simbolico. \nMor\u00ec di infarto all'et\u00e0 di 82 anni, il 16 ottobre 1988.\nEsperimenti.\nMuzafer Sherif era interessato a sapere quante persone avrebbero cambiato le loro opinioni per allinearle al parere di un gruppo. In un suo esperimento, i partecipanti sono stati collocati in una stanza buia e ha chiesto di fissare un piccolo punto di luce a 15 piedi di distanza. Essi sono stati poi richiesti di stimare quanto si spostasse. Non c'era in realt\u00e0 alcun movimento, ma l'esperimento si basava su un inganno visivo noto come effetto autocinetico. Il primo giorno, ogni persona percepiva diverse quantit\u00e0 di movimento, ma dal secondo al quarto giorno, una medesima stima veniva concordata su cui i partecipanti concordavano. Sherif propose questo quale simulazione di come norme sociali si sviluppino nella societ\u00e0, fornendo un tessuto comune di riferimento per le persone.\nSuccessivi esperimenti si basavano su situazioni pi\u00f9 realistiche. In un compito d'identificazione per testimonianza oculare, ai partecipanti veniva mostrato un sospetto, e poi, in una sequenza, ma collettivamente, altre immagini raffiguranti sospetti. Veniva lasciato un secondo per riconoscere il primo sospetto: un compito difficile. A un gruppo \u00e8 stato detto che il loro contributo sarebbe stato molto importante e sarebbe stato utilizzato dagli operatori legali. Per l'altro gruppo era semplicemente un processo. Essere pi\u00f9 motivati a trovare la risposta giusta aumentava la tendenza a conformarsi. Coloro che volevano essere pi\u00f9 precisi si conformavano nel 51% del tempo rispetto al 35% di quelli dell'altro gruppo"}
{"id": "836948", "revid": "2149408", "url": "https://it.wikipedia.org/wiki?curid=836948", "title": "IVO", "text": ""}
{"id": "836949", "revid": "1305772", "url": "https://it.wikipedia.org/wiki?curid=836949", "title": "Paride Formentini", "text": "Biografia.\nDottore commercialista, nel 1926 entr\u00f2 nel Banco di Roma, nel 1932 divent\u00f2 vicedirettore generale all'Istituto Mobiliare Italiano (IMI). Alla fine del 1933 pass\u00f2 alla Societ\u00e0 Finanziaria Telefonica (STET) di cui divent\u00f2 direttore finanziario.\nDal 1937 al '44 fu direttore generale della Finmare quindi, dopo la liberazione di Roma (4 giugno 1944), venne nominato commissario straordinario dell'IMI e del Consorzio per sovvenzioni su valori industriali (CSVI) dal secondo governo Bonomi.\nNegli anni 1930 fu uno di quei dirigenti che, pur non essendo fascisti, collaborarono alla creazione dell'IRI. Tra gli altri Oscar Sinigaglia, Donato Menichella, Alberto Beneduce ed Enrico Cuccia.\nL'8 giugno 1946, al momento della costituzione delle \"Aerolinee Italiane Internazionali\" (poi Alitalia), venne chiamato a far parte del primo consiglio di amministrazione.\nFu vicedirettore generale della Banca d'Italia dal 7 giugno 1947 al 17 settembre 1948. Dal 18 settembre 1948 al 10 giugno 1959 fu direttore generale dello stesso Istituto, svolgendo contemporaneamente il ruolo di v.presidente dell'Imi e dell'Ufficio Italiano Cambi. Si dimise dall'incarico in Bankitalia per diventare presidente della Banca europea degli investimenti, ruolo che mantenne fino al mese di settembre 1970. Egli ricopr\u00ec tale carica subentrando ad un altro italiano, Pietro Campilli. L'Italia \u00e8 l'unico Paese dell'Unione Europea, insieme alla Germania, ad aver avuto due suoi connazionali alla guida della BEI (infatti a Campilli e Formentini sono poi subentrati un francese, un tedesco, un britannico, un belga e di nuovo un tedesco)."}
{"id": "836952", "revid": "1305772", "url": "https://it.wikipedia.org/wiki?curid=836952", "title": "Cooperazione", "text": "La cooperazione (o collaborazione) \u00e8 il processo di gruppi o organismi che agiscono per il loro mutuo beneficio. Per molto tempo, basandosi su tesi razionaliste, la cooperazione \u00e8 stata considerata - soprattutto in Italia - come segue: \"\"Per cooperazione s'intende l'azione condivisa di pi\u00f9 agenti per il perseguimento di uno scopo\".\". La definizione qui proposta, oggi attuale anche in quel mondo anglosassone che aveva in passato usato la stessa definizione finalistica dello scopo comune, appare invece pi\u00f9 corretta.\nNel suo senso applicato, \"la collaborazione \u00e8 una relazione mirata in cui tutte le parti scelgono strategicamente di cooperare al fine di raggiungere un risultato condiviso\".\nNella scienza.\nDal controverso principio di natura umana (perch\u00e9 interpretata in diverse scuole di pensiero) si attribuiva empiricamente alla competizione (obiettivo reciprocamente esclusivo) l'imperativo ed inevitabile tra gli individui per essere:\n\"La sopravvivenza del pi\u00f9 adatto\" attribuita spesso a Charles Darwin era in realt\u00e0 pensiero di Herbert Spencer, Darwin originariamente impieg\u00f2 come metafora semplificata \"lotta per l'esistenza\" ad indicare interdipendenza con gli altri organismi esistenti. Sia P\u00ebtr Kropotkin (\"Il mutuo appoggio\") che Warder Clyde Allee (\"Cooperation Among Animals\") documentarono quanto in natura era diffusa la cooperazione. Come evidenziato da Stephen Jay Gould nella selezione naturale non vi era l'obbligo a competere (ma diverse scelte quali: aiuto reciproco, simbiosi..) e veniva disincentivata per George Gaylord Simpson. Anche se dopo Darwin nell'ambiente scientifico \"competizione\" era ormai sinonimo di \"selezione naturale\", in biologi come John A. Wiens la visione competitiva nell\u2019ecologia proveniva dall'influenza della formazione occidentale su base socioeconomica.\nDiversi intellettuali, pi\u00f9 o meno chiaramente condannavano la tendenza a legittimare l'antropomorfizzazione della natura umana alla visione distorta della selezione naturale.\nNelle scienze sociali.\nCon \"natura umana\" si finiva per spiegare condizioni diverse normalmente discriminatorie (sessuale, razziale..), ad eccezione degli psicologi umanisti in psicanalisi si giustificava la normalit\u00e0 della competizione arrivando al complesso edipico fra maschi prevalentemente nell'ambito lavorativo, derivato per\u00f2 da riferimenti pedagogici eludibili; avvalorati in parte dalla permanenza dell'etnocentrismo nel villaggio globale.\nInizialmente l'aggressivit\u00e0 (come fosse innata), si limitava con la catarsi tramite pratiche sportive competitive come sostenuto da Konrad Lorenz (maggior fautore con Freud) che per\u00f2 non riaffermava in tarda et\u00e0, ma riconosciuta sempre nociva da William James e Charles Darwin, perch\u00e9 al contrario disinibiva proprio i sentimenti aggressivi. L'esperimento del piccolo Albert dimostrava come la rivalit\u00e0 sia cos\u00ec pervasiva grazie ad alcuni principi della teoria dell'apprendimento. Famosi strateghi militari (Wellington, MacArthur, Eisenhower) hanno sempre lodato pubblicamente la correlazione tra agonismo sportivo e guerra come preparazione alla violenza, la pi\u00f9 nota ricerca nella correlazione tra sport e violenza era l'esperimento di Robbers'Cave.\nHarold Kelley e Anthony Stahelski col dilemma del prigioniero trovavano la correlazione con i risultati della scala F, il legame tra competizione e aggressivit\u00e0 interagiva nella frustrazione, in seguito perfezionata da Janice Nelson (psicologa) sui bambini; dove dimostrava nella competizione l'aumento di aggressivit\u00e0 degli sconfitti come dei vincitori. La rivista Psicology Today, evidenziava una corrispondenza statistica tra gli incontri di football americano trasmessi in tv ed un'intensificarsi delle violenze domestiche.\nNell\u2019esperimento carcerario di Stanford emergeva con cruda semplicit\u00e0 la preponderante influenza delle strutture ambientali sul comportamento e l\u2019identit\u00e0 degli individui, secondo Philip Zimbardo: \u00abper cambiare il comportamento dobbiamo scoprire i supporti istituzionali che sostengono il comportamento attuale e indesiderabile, e quindi formulare dei programmi per modificare il carattere di questi ambienti\u00bb.\nEsperti di medicina dello sport, sconsigliavano di far partecipare i bambini al di sotto di 8-10 anni a sport organizzati e competitivi, il rischio era di ostacolare il loro sviluppo psicologico, sociale e motorio; anche se a qualsiasi et\u00e0 si potevano avere conseguenze spiacevoli. Nell\u2019esperienza del \"flusso di coscienza\" (o \u00abtrascendenza empirica\u00bb secondo Robert Jay Lifton), per Mih\u00e1ly Cs\u00edkszentmih\u00e1lyi il basket era inferiore alla musica perch\u00e9 di struttura competitiva, non separava dal quotidiano e peggiorava concentrazione e perdita dell'ego, nello svago oltre ad includere danza e free climbing, escludeva categoricamente che sport competitivi favorissero il \"flusso di coscienza\"; a confronto di funzioni non-competitive.\nRoderic Gorney (sociologo) confermava che su 58 culture diverse in vari campi (arti, diritto, scienze..) non riscontrava correlazione tra competizione e risultato, ma nella disuguaglianza demarcata tra gruppi di \u00ababbienti\u00bb e di \u00abnon abbienti\u00bb. Albert Bandura notava come nelle societ\u00e0 competitive l'autostima sia cos\u00ec dipendente dal confronto sociale, secondo diversi psicologi, la salute psichica era riferita all'indipendenza del giudizio di s\u00e9. Nel campo dell\u2019istruzione le strategie di studio erano a svantaggio dell'apprendimento, la scuola era orientata al mercato del lavoro, come un\u2019agenzia e non all'educazione, ma soprattutto rendondoci conservatori la competizione scoraggiava la creativit\u00e0; anticonformista per natura. Al contrario dei luoghi comuni la competizione svolta abitualmente a livello individuale favoriva proprio il conformismo e non l'individualismo dei filosofi esistenzialisti Thoreau ed Emerson, predicatori di un'autosufficienza fondata su valori discordi quali l\u2019anticonformismo, la consapevolezza di s\u00e9 e l\u2019autonomia.\nL\u2019industria pubblicitaria educava ai consumi con l'insoddisfazione per ci\u00f2 che si possedeva, con una scarsit\u00e0 ritenuta da Philip Slater (sociologo) artificiosa al solo scopo di creare disuguaglianza, egoismo e invidia; a fondamento di una societ\u00e0 competitiva. A differenza della cooperazione, la fedelt\u00e0 non incoraggiava sensibilit\u00e0, fiducia o miglior capacit\u00e0 di \"afferrare la prospettiva\", la competizione tra gruppi era utile solo allo sciovinismo; non alle relazioni. Michael Parenti evidenziava una continuit\u00e0 tra l'identificazione in entit\u00e0 collettive (citt\u00e0, universit\u00e0, squadre sportive..) e la mancanza del senso di comunit\u00e0, in una competizione strutturale e intenzionale che si contrapponeva alla cooperazione estendendosi sia inter che intra-gruppo. L'ostilit\u00e0 derivata ormai indistinguibile dalla competizione intenzionale, impediva la cooperazione in ogni ambito e anche se la competizione era cos\u00ec diffusa non faceva parte della natura umana; al contrario la cooperazione era sempre meglio sia intra che inter-gruppo.\nMargaret Mead documentava per prima che i popoli primitivi erano organizzati in gran parte in modo cooperativo (Cooperation and Competition Among Primitive Peoples 1937), la cooperazione non dipendeva infatti dall'abbondanza di risorse perch\u00e9 alcune popolazioni possono essere ugualmente competitive come gli indiani Kwakiutl con il potlatch; o cooperative in condizioni di scarsit\u00e0 come i Bateiga (Africa orientale). Ci\u00f2 dipendeva solo dalle norme culturali e ribadiva che erano gli accordi cooperativi a creare la fortuna delle societ\u00e0, non il contrario.\nSecondo Morton Deutsch (psicologo sociale), la sola presenza del conflitto non rendeva distruttivo un disaccordo ma l'aggiunta dello schema vittoria-sconfitta, il dilemma del prigioniero insegnava che l'interesse collettivo non era compatibile con la competizione strutturale, da sostituire con la cooperazione come nell'azione collettiva; al prezzo di educarsi e organizzarsi duraturamente. Per Fred Hirsch (economista) si realizzava un cambiamento sociale, se le azioni collettive sostituivano le gratificazioni individuali. In simulazioni computerizzate di rapporti tra nazioni col dilemma del prigioniero, Robert Axelrod (politologo) notava che il \u201cmodello cooperativo\u201d aveva il maggior successo non per superiorit\u00e0 sugli altri modelli, perch\u00e9 promuoveva la cooperazione reciproca, intenzionalmente quanto strutturalmente: battere gli altri e far bene una cosa; erano imprese del tutto differenti.\nProvare regolarmente la propria superiorit\u00e0 sugli altri era un parametro: limitante per le capacit\u00e0, inaffidabile nei risultati, negativo per la motivazione e l'autostima. Come in un circolo vizioso aumentava l'ansia, creava maggiore dipendenza psicologica proprio negli individui con una bassa autostima e alla lunga come nel consumo di droga il piacere intenso ed il periodo si riducevano; sviluppando assuefazione.\nTerry Orlick (psicologo dello sport), concludeva che la salute psicologica era conseguenza delle esperienze cooperative sviluppate, l'interesse ideale per gli altri era condizionato da un altruismo equilibrato positivamente anche all'interesse personale; fondamento basilare di motivazione, successo e autostima. L'altruismo per definizione era opposto sempre ad ogni forma di competizione, quello sano anche all'abnegazione (otherish&gt;selfish), come prevedeva nella didattica l'interdipendenza positiva.\nDiversi studiosi ritenevano che la cooperazione (a differenza della competizione) favorisse la trascendenza e l\u2019affermazione di s\u00e9, nelle sue ultime opere Albert Camus definiva come parte dell'espressione di noi stessi la necessit\u00e0 di lavorare con gli altri per affermare la loro umanit\u00e0. Benjamin Barber (teorico politico), proponeva la \u201crisoluzione cooperativa dei conflitti\u201d (apprendimento cooperativo) come sistema di consenso in sostituzione di una burocrazia competitiva; nemica della democrazia. Morton Deutsch convertiva il principio di \"sicurezza nazionale\" in \"sicurezza reciproca\"; che Roderic Gorney estendeva il pi\u00f9 possibile.\nPer risolvere i problemi superiori su un fragile pianeta, l'unica strada logica era quella di accrescere la cooperazione, includendo il maggior numero di persone possibile portando fratellanza e armonia.\nStrategie individuali.\nAlfie Kohn (psicologo sociale), semplificava con alcune linee guida. \nSociet\u00e0 cooperative.\nIn campo economico nell'Europa feudale i campi e gli allevamenti erano gestiti su base comunitaria con dei consigli contadini chiamati Commons. Poi con il termine cooperazione si indicava principalmente il fenomeno sorto alla met\u00e0 dell'Ottocento in Inghilterra e che, partendo dalle esigenze degli strati pi\u00f9 deboli della societ\u00e0 (industriale) del tempo, intendeva promuovere iniziative imprenditoriali a difesa dei bassi redditi degli associati (soci).\nLe prime iniziative riguardarono principalmente la cooperazione di consumo: nel 1844, a Rochdale (cittadina a nord di Manchester) fu fondato da un gruppo di 28 tessitori il primo spaccio cooperativo, chiamato \"Rochdale Society of Equitable Pioneers\".\nLe cooperative (e quindi la cooperazione come movimento) si sono in seguito diffuse in tutta Europa (Regno Unito, Francia, Germania, Danimarca e, successivamente, anche in Italia) e a tutt'oggi rappresentano, in molte zone, un fatto economico di rilevante importanza che alla sua base concettuale non ha, come scopo, il perseguimento di un profitto, ma la tutela economica dei soci e, indirettamente, un beneficio per l'intera collettivit\u00e0. John Elkington nel 1994, sull'imprenditoria sociale coniava la formula che le organizzazioni no-profit modificavano con \u00abprima le persone e il pianeta, poi il profitto\u00bb.\nElinor Ostrom individuava 7 principi progettuali tipici dei Commons.\nNell\u2019informatica la decrescita dei costi marginali tra 1992 e 2008 determinava la nascita dei Commons collaborativi: Linux, Napster, Wikipedia e You Tube.\nSul progetto di Stallman nel 2001, insieme a dei soci Lessig fondava Creative Commons. Nel modello del Commons collaborativo rientrava anche internet dove i portali a loro volta potevano essere orientati al mercato come Google e Facebook o al no-profit come Wikipedia e Linux. Dispositivi mobili e computer economici permettevano alla legge di Zuckerberg di aumentare esponenzialmente ogni anno l\u2019informazione condivisa in rete che insieme alla diffusione dei sensori nei diversi dispositivi elettronici accresceva l\u2019internet delle cose. Per imprese e prosumer si riducevano i costi marginali in tutta la catena del valore con una superiore efficienza termodinamica dal flusso di big data; formulando nuovi sistemi automatizzati e di previsione nell'aumentare la produttivit\u00e0. \nNel 2011 nasceva in America l'app Nextdoor per favorire la collaborazione tra vicini. Due anni dopo a Bologna, dalla teoria economica del mutuo soccorso con Facebook, si organizzavano le associazioni di quartiere \u201cSocial street\u201d. \nJeremy Rifkin nel 2012, introduceva il suo ultimo libro documentando macro tendenze e cambiamenti:\nLo stesso anno venivano divulgate le condizioni ideali per la produttivit\u00e0 e l'innovazione di alcuni centri urbani del mondo definiti \u201chub di cervelli\u201d quando mobilit\u00e0 sociale, alti salari e concentrazione di lavoratori molto istruiti; costituivano le forze economiche globali dominanti.\nLa cooperazione era presente in svariati settori imprenditoriali che vanno dalle originarie cooperative di consumo alle cooperative di lavoro a quelle sociali, di credito, culturali o agricole. Pi\u00f9 di 1 miliardo di persone nel mondo erano soci di cooperative (1 su 7), ma nei paesi avanzati si andava da: 25% in Germania e USA, oltre il 30% in Giappone, 40% in Canada, quasi il 50% in Francia, 400 milioni in Cina e in India. I lavoratori totali superavano del 20% quelli delle multinazionali arrivando a 100 milioni.\nLa cooperazione internazionale.\nIn politica estera per cooperazione si intende la cooperazione internazionale che vede pi\u00f9 stati sovrani operare congiuntamente in progetti a favore di altri paesi (spesso svantaggiati) o in iniziative di sviluppo economico o industriale. Il 2012 era stato proclamato dall\u2019ONU, l\u2019anno internazionale delle cooperative."}
{"id": "836956", "revid": "110157", "url": "https://it.wikipedia.org/wiki?curid=836956", "title": "Museo degli strumenti musicali (Firenze)", "text": "Il Museo degli strumenti musicali \u00e8 un museo statale italiano, parte della galleria dell'Accademia di Firenze. Espone le collezioni dell'attiguo conservatorio Luigi Cherubini, concesse in comodato d'uso alla gestione statale dal 1996.\nDescrizione.\nSono esposti una cinquantina di strumenti musicali provenienti in larga parte dalle collezioni dei Medici e dei Lorena, formatesi in epoca Granducale (in particolare tra la seconda met\u00e0 del secolo XVII e la prima met\u00e0 del XIX secolo).\nFra queste rarit\u00e0 musicali figurano soprattutto strumenti settecenteschi, acquistati dal granprincipe Ferdinando de' Medici, come violini, viole e violoncelli, alcuni dei quali realizzati da Antonio Stradivari (una Viola tenore, un violoncello del 1690, un violino del 1716) o il pregiato violoncello di Niccol\u00f2 Amati del 1650.\nNumerose sono curiosit\u00e0 musicali, come il clavicembalo di Bartolomeo Cristofori, inventore del pianoforte, e il pi\u00f9 antico pianoforte verticale conosciuto.\nSono presenti anche alcuni dipinti che hanno per soggetto la cultura musicale al tempo dei Granduchi.\nPer ovviare alla staticit\u00e0 dell'esposizione degli strumenti, alcuni computer permettono di ascoltare il suono degli strumenti esposti e di avere informazioni in generale sulla loro storia e sull'epoca della Firenze Granducale."}
{"id": "836957", "revid": "1305772", "url": "https://it.wikipedia.org/wiki?curid=836957", "title": "Bruce Tognazzini", "text": "Bruce Tognazzini \u00e8 un consulente dell'usabilit\u00e0 collaboratore di Donald Norman e Jakob Nielsen nella Nielsen Norman Group, specializzata nell'interazione utente-macchina. Ha lavorato per parecchi anni per la Apple, quindi per Sun Microsystems e WebMD. Ha scritto due libri, \"Tog on Interface\" e \"Tog on Software Design\", e pubblicato la rivista sul web \"Asktog\" con il motto \"Interaction Design Solutions for the Real World\".\nTog (pseudonimo noto in tutti gli ambienti informatici) fu uno tra i primi e pi\u00f9 influenti dipendenti della Apple, inserito nella copertina del suo libro \"Tog on Interface\" (Addison Wesley, 1991) come \"Apple Employee #66\". Agli albori della Apple era conosciuto come autore di Super Hi-Res Chess, un programma di Apple II che, nonostante il nome, non giocava a scacchi n\u00e9 aveva supporti grafici hi-res; al contrario sembrava che creasse problemi con il prompt della Applesoft BASIC con un messaggio d'errore, ma infine si rivel\u00f2 un'astuta parodia dell'interfaccia a riga di comando della Apple. Il suo lavoro intensivo nel collaudo delle interfacce utente e del design, quale \"The Apple Human Interface Guidelines\", rivest\u00ec un ruolo importante nella direzione della gamma dei prodotti della Apple nel corso degli anni '90.\nMentre lavorava per Sun con Jakob Nielsen nel 1994, produsse il prototipo video Starfire, al fine di dare un'idea della visione concentrata sull'usabilit\u00e0 dell'Office of the future."}
{"id": "836958", "revid": "767487", "url": "https://it.wikipedia.org/wiki?curid=836958", "title": "UNMIT", "text": "La Missione Integrata delle Nazioni Unite a Timor-Est ( UNIMIT dall'inglese \"United Nations Integrated Mission in Timor-Leste\") \u00e8 una missione creata dal Consiglio di Sicurezza con la risoluzione 1704 del 25 agosto 2006, in supporto di una gi\u00e0 esistente forza multinazionale, con l'obiettivo di supportare il governo \"nel consolidare la stabilit\u00e0 economica e politica, nel creare una cultura democratica, facilitare la politica di dialogo tra i Timoresi, nel processo di riconciliazione nazionale e nella coesione nazionale\"\nAltro importante obiettivo \u00e8 quello di garantire la sicurezza durante le elezioni presidenziali e politiche del 2007\nAlla missione partecipa un contingente multilaterale che dovr\u00e0 dispiegarsi entro la fine del febbraio 2007."}
{"id": "836959", "revid": "2519", "url": "https://it.wikipedia.org/wiki?curid=836959", "title": "Provincia di Zamboanga del Sur", "text": "Zamboanga del Sur \u00e8 una provincia delle Filippine meridionali. Fa parte della regione della Penisola di Zamboanga, nella parte occidentale dell'isola di Mindanao.\nIl capoluogo della provincia \u00e8 la citt\u00e0 di Pagadian.\nGeografia fisica.\nLa provincia di Zamboanga del Sur occupa la parte meridionale del primo tratto della Penisola di Zamboanga che si estende, a partire da Mindanao nord-occidentale, tra il mare di Sulu e il golfo di Moro.\nAd est confina con il Lanao del Norte quindi per un piccolo tratto a nord-est si affaccia sulla baia di Iligan poi comincia il confine con il Misamis Occidental ma la maggior parte del confine nord \u00e8 con lo Zamboanga del Norte. Infine ad ovest confina con lo Zamboanga Sibugay e a sud \u00e8 delimitato dal golfo di Moro sul mare di Celebes.\nGeografia antropica.\nSuddivisioni amministrative.\nLa provincia di Zamboanga del Sur comprende una citt\u00e0 indipendente, una citt\u00e0 componente e 26 municipalit\u00e0.\nStoria.\nDal 1952 \u00e8 un'entit\u00e0 a s\u00e9, derivata dal frazionamento dell'originaria provincia di Zamboanga.\nNel febbraio 2001 si \u00e8 separata tutta la parte occidentale formando la nuova provincia di Zamboanga Sibugay.\nEconomia.\nLa provincia ha un'economia basata essenzialmente sull'agricoltura, che produce caff\u00e8, palma da cocco, riso, manioca, cacao e mais. Buona anche l'attivit\u00e0 estrattiva; dal sottosuolo si ricavano, tra gli altri, rame e carbone. Importanti anche la pesca e l'artigianato legato soprattutto alla lavorazione del legno."}
{"id": "836965", "revid": "287204", "url": "https://it.wikipedia.org/wiki?curid=836965", "title": "Iza (disambigua)", "text": ""}
{"id": "836972", "revid": "12582", "url": "https://it.wikipedia.org/wiki?curid=836972", "title": "Rockefeller Foundation", "text": ""}
{"id": "836973", "revid": "36426", "url": "https://it.wikipedia.org/wiki?curid=836973", "title": "Museo degli Strumenti Musicali", "text": ""}
{"id": "836974", "revid": "33730", "url": "https://it.wikipedia.org/wiki?curid=836974", "title": "Terme di Suio", "text": ""}
{"id": "836975", "revid": "599013", "url": "https://it.wikipedia.org/wiki?curid=836975", "title": "IZO", "text": ""}
{"id": "836976", "revid": "77594", "url": "https://it.wikipedia.org/wiki?curid=836976", "title": "ONUB", "text": "L'operazione delle Nazioni Unite in Burundi (ONUB \"United Nations Operation in Burundi\") \u00e8 stata una missione delle Nazioni Unite creata dal Consiglio di sicurezza con la risoluzione 1545 del 21 maggio 2000 per controllare l'effettiva realizzazione dell'accordo di pace e riconciliazione di Arusha.\nIl contingente era composto da 5,650 militari (di cui 125 ufficiali), 120 poliziotti e 200 osservatori.\nLa missione si \u00e8 conclusa, con la piena realizzazione dell'obiettivo, con la Risoluzione 1719 del Consiglio di sicurezza delle Nazioni Unite che dal 1\u00ba gennaio 2007 ha sostituito la missione militare con l'Ufficio integrato delle Nazioni Unite in Burundi."}
{"id": "836977", "revid": "227211", "url": "https://it.wikipedia.org/wiki?curid=836977", "title": "Romeni", "text": ""}
{"id": "836978", "revid": "287204", "url": "https://it.wikipedia.org/wiki?curid=836978", "title": "Museo degli strumenti musicali", "text": ""}
{"id": "836981", "revid": "14691", "url": "https://it.wikipedia.org/wiki?curid=836981", "title": "Ziggurat", "text": ""}
{"id": "836986", "revid": "21583", "url": "https://it.wikipedia.org/wiki?curid=836986", "title": "UNOCI", "text": "L'operazione delle Nazioni Unite in Costa d'Avorio (UNOCI dall'inglese \"United Nations Operation in C\u00f4te d'Ivoire\") \u00e8 una missione di peacekeeping delle Nazioni Unite. Compito della missione \u00e8 quello di \"facilitare la realizzazione del trattato di pace firmato dai partiti della Costa d'Avorio nel gennaio del 2003\" dopo la fine della guerra civile in Costa d'Avorio.\nStoria.\nLa missione fu autorizzata il 27 febbraio 2004, ed \u00e8 diventata effettiva nell'aprile dello stesso anno con la durata iniziale di un anno. Il mandato per\u00f2 \u00e8 stato pi\u00f9 volte rinnovato, attualmente la scadenza della missione \u00e8 per il giugno 2007. La composizione del battaglione era di 7.200 soldati.\nNel gennaio 2006 dei sostenitori del presidente Laurent Gbagbo hanno invaso la base ONU di Guiglo.\nPer evitare che il paese precipitasse nuovamente nella guerra civile nel febbraio 2006 su richiesta del segretario generale delle Nazioni Unite Kofi Annan 800 soldati dal contingente ONU presente in Liberia furono spostati in Costa d'Avorio.Degli 8.000 soldati presenti 4.000 sono francesi, gli altri provengono da 41 paesi diversi.\nDurante la missione 21 peacekeepers e 4 funzionari dell'ONU sono morti durante dei conflitti a fuoco."}
{"id": "836987", "revid": "2519", "url": "https://it.wikipedia.org/wiki?curid=836987", "title": "Provincia di Zamboanga del Norte", "text": "Zamboanga del Norte \u00e8 una provincia delle Filippine situata nella penisola di Zamboanga che si affaccia sul Mare di Sulu.\nLe citt\u00e0 principali della provincia sono il capoluogo Dipolog e Dapitan.\nGeografia fisica.\nLa provincia di Zamboanga del Norte occupa la parte superiore della Penisola di Zamboanga, estendendosi dalla Provincia di Misamis Occidental ad est, alla citt\u00e0 di Zamboanga a sud-sud-ovest. Il confine meridionale, tutto nell'interno montuoso della penisola, \u00e8 con lo Zamboanga del Sur ad est e con lo Zamboanga Sibugay ad ovest. I circa 400\u00a0km di costa che delimitano a nord e ad ovest la provincia, sono tutti rivolti sul Mare di Sulu.\nGeografia antropica.\nSuddivisioni amministrative.\nLa provincia di Zamboanga del Norte comprende 2 citt\u00e0 componenti e 25 municipalit\u00e0.\nEconomia.\nL'agricoltura produce caff\u00e8, manioca, palma da cocco, riso, cacao, mais, abac\u00e0 e tabacco; un'altra risorsa importante \u00e8 la pesca."}
{"id": "836991", "revid": "121653404", "url": "https://it.wikipedia.org/wiki?curid=836991", "title": "Campionato europeo di Formula 2 1983", "text": "La stagione 1983 del Campionato europeo di Formula 2 venne disputata su 11 gare. Parteciparono 14 scuderie con 39 piloti; Parteciparono 10 differenti telaisti e 3 differenti motoristi. La serie venne vinta dal pilota britannico Jonathan Palmer su Ralt RH6/83H-Honda.\nRisultati e classifiche.\nClassifica Piloti.\nContano i migliori nove risultati. "}
{"id": "837009", "revid": "409613", "url": "https://it.wikipedia.org/wiki?curid=837009", "title": "Mare di Sulu", "text": "Il mare di Sulu \u00e8 un settore dell'oceano Pacifico (348\u00a0000\u00a0km\u00b2) situato tra le Filippine e il Borneo. \u00c8 inoltre in comunicazione con il mar Cinese meridionale e il mare di Celebes. Fa parte del Mediterraneo Australasiatico.\n\u00c8 separato a nord-ovest dal mar Cinese meridionale dall'isola di Palawan e dalle Calamian e a sud-est dal mare di Celebes dalle isole Sulu."}
{"id": "837020", "revid": "1305772", "url": "https://it.wikipedia.org/wiki?curid=837020", "title": "Segnalazione subacquea", "text": "Una segnalazione subacquea \u00e8 una forma di \"comunicazione gestuale\" usata durante un'immersione subacquea dai sommozzatori per comunicare sott'acqua.\nAlcune attrezzature subacquee (come, talvolta, le maschere subacquee facciali) includono un sistema di comunicazione vocale, ma nella stragrande maggioranza dei casi e, in particolare, nell'ambito delle immersioni ricreative, questo \u00e8 l'unico metodo utilizzato per comunicare.\nDa notare che alcuni dei segnali hanno sia il ruolo di \"domanda\" che di \"risposta\". Inoltre didattiche diverse talvolta insegnano segnali differenti, e lo stesso vale talvolta a seconda dello stato in cui ci si immerge. In ogni caso \u00e8 buona abitudine concordare con i compagni di immersione i segnali prima di immergersi, in modo da non dar luogo a fraintendimenti pericolosi. Soprattutto \u00e8 buona norma ricordare di comunicare, al compagno o alla guida, tempestivamente quando nella bombola sono rimaste 100 atmosfere e quando si entra in riserva (50 atmosfere). \nSegnali semplici.\nNella maggior parte dei casi si utilizzano semplici segni.\nVi sono inoltre altri segnali, tra i quali:\nSegnali con la torcia.\nNel caso di un'immersione notturna o con scarsa luce si pu\u00f2 utilizzare la torcia per comunicare, sia illuminando le proprie mani ed eseguendo i segnali normali, sia rivolti ai compagni; ad esempio:"}
{"id": "837021", "revid": "124289568", "url": "https://it.wikipedia.org/wiki?curid=837021", "title": "Una donna per amico (serie televisiva)", "text": "Una donna per amico \u00e8 una serie televisiva, andata in onda in tre stagioni su Rai 1 fra il 1998 ed il 2001, con Elisabetta Gardini ed Enzo Decaro.\nTrama.\nPrima stagione.\nLaura Andrei e Piero La Torre, entrambi ginecologi in un ospedale romano, sono sposati da anni e hanno due figli, Francesca e Dado. La coppia comincia ad attraversare un periodo di crisi a seguito della nomina di Laura ad aiuto primario a discapito di Piero, che, frustrato e trascurato dalla moglie, intreccia una relazione extraconiugale con Rita Lanceri Kraus, una rappresentante farmaceutica che ha gi\u00e0 avuto un legame con il pi\u00f9 caro amico di Piero, l'anestesista Stefano Morandi. La crisi sembra ormai irreparabile quando Rita svela di aspettare un bambino da Piero, ma in realt\u00e0 il nascituro \u00e8 figlio di Stefano, che decide di partire con lei per l'America.\nUn evento drammatico, la morte dell'autoritario nonno Achille La Torre, padre di Piero, fa infine ricongiungere i protagonisti, che comprendono i loro errori e superano le loro rigidit\u00e0.\nSeconda stagione.\nLaura non ha ancora superato il trauma del tradimento di Piero e con lui cerca di ricomporre la frattura. Costretta a subire un'inchiesta perch\u00e9 ritenuta ingiustamente colpevole per la morte di una paziente, decide di trasferirsi con Piero in Africa: qui cominciano i primi problemi di adattamento; Piero riesce ad inserirsi pi\u00f9 velocemente della moglie e a instaurare un'intesa umana e professionale con il dottor Jan Hansen, mentre Laura ha un approccio conflittuale con lui. Dopo poco Piero \u00e8 costretto a tornare a Roma e tra Laura e Jan nasce un sentimento che va oltre l'amicizia. La stagione si conclude con l'adozione della piccola Angelika, la figlia adottiva di Jan, che, ormai gravemente malato, chiede a Laura e Piero di occuparsi della bambina, e con la nuova gravidanza di Laura.\nTerza stagione.\nAvendo scoperto di essere incinta, Laura sta per lasciare per alcuni mesi l'ospedale, dove arrivano la psicologa Alda Camilli e il nuovo dirigente amministrativo, il dottor Di Valerio. Un evento tragico, la morte del bambino di Laura e Piero, porter\u00e0 di nuovo una crisi all'interno della loro coppia, tanto da portarli nuovamente ad allontanarsi l'uno dall'altra."}
{"id": "837025", "revid": "133649", "url": "https://it.wikipedia.org/wiki?curid=837025", "title": "Chiana", "text": ""}
{"id": "837029", "revid": "2175", "url": "https://it.wikipedia.org/wiki?curid=837029", "title": "Potassio idrato", "text": ""}
{"id": "837036", "revid": "29244", "url": "https://it.wikipedia.org/wiki?curid=837036", "title": "Segnale subacqueo", "text": ""}
{"id": "837041", "revid": "110157", "url": "https://it.wikipedia.org/wiki?curid=837041", "title": "Museo Bellini", "text": "Il Museo Bellini o Galleria Luigi Bellini \u00e8 un museo privato di Firenze, situato sul Lungarno Soderini, in Oltrarno.\nDescrizione.\nSi tratta della collezione di una dinastia di antiquari (operante sin dal XVIII secolo), che espone a rotazione alcuni oggetti di propriet\u00e0 della famiglia, come tavole dipinte a fondo oro di epoca medievale, bronzetti, sculture lignee, maioliche e robbiane, mobilio antico. \u00c8 ospitata in un edificio dei primi del Novecento, con una notevole vista sull'Arno, opera di Adolfo Copped\u00e8.\nTra i pezzi pi\u00f9 pregiati un affresco della scuola giottesca, una \"Madonna\" dei Della Robbia, un busto attribuito a Donatello, un ritratto di Tintoretto, un bronzetto di Giambologna, arazzi gotici e delle manifatture medicee e un armadio scolpito da Andrea Sansovino.\nLa galleria si occupa anche della realizzazione di mostre antiquarie e della promozione dell'arte italiana all'esterno, come con la tourn\u00e9e in Cina del 2005 culminata poi con l'esposizione di opere di artisti cinesi a Firenze.\n\u00c8 possibile anche visitare su richiesta la biblioteca della famiglia Bellini, nella quale sono custoditi manoscritti rari, monografie e riviste d'arte come il \"The Burlington Magazine\"."}
{"id": "837044", "revid": "120654939", "url": "https://it.wikipedia.org/wiki?curid=837044", "title": "Johann Jakob Froberger", "text": "Biografia.\nNacque nel 1616 a Stoccarda in una famiglia di musicisti originaria di Halle. Il padre Basilius (1575-1637) era maestro di cappella presso la corte di Baden-W\u00fcrttemberg e probabilmente fu il suo primo maestro. Di fondamentale importanza fu il viaggio a Roma, dove Froberger divenne allievo del pi\u00f9 grande organista dell'epoca, Girolamo Frescobaldi, organista della Basilica di San Pietro. L'insegnamento di Frescobaldi dur\u00f2 quattro anni, dal 1637 al 1641 e Froberger, di religione protestante, dovette obbligatoriamente convertirsi alla religione cattolica per poterlo seguire. Successivamente, si trasfer\u00ec a Vienna e torn\u00f2 in Italia nel 1645, dove studi\u00f2 con l'erudito gesuita tedesco Athanasius Kircher e probabilmente con Giacomo Carissimi.\nDopo aver girato l'Italia, dal 1649 in poi gir\u00f2 a lungo l'Europa, imponendosi come il maggiore clavicembalista del tempo. Fu attivo nei Paesi Bassi, a Bruxelles, a Londra, a Parigi. Godette della protezione e dell'amicizia di Ferdinando III d'Asburgo, alla cui morte (1657) Froberger compose la \"Lamentation faite sur la mort tr\u00e8s douloureuse de Sa Majest\u00e9 Imp\u00e9riale, Ferdinand le troisi\u00e8me, An. 1657\" (Lamento sopra la dolorosa perdita di Sua Maest\u00e0 Ferdinando III). L'anno prima aveva composto il \"Lamento sopra la dolorosa perdita della Real Maesta di Ferdinando IV\" (Partita, FbWV 612, 1656) in memoria del figlio di Ferdinando III.\nNel 1658 lasci\u00f2 Vienna e si trasfer\u00ec presso la corte di W\u00fcrttemberg, dove lavorava suo padre; protetto dalla principessa Sybille, amica d'infanzia ed ex allieva del padre, si stabil\u00ec nel castello di H\u00e9ricourt (ora in territorio francese), dove mor\u00ec nel 1667.\nOpere.\nFroberger fu uno dei maggiori compositori del suo tempo. La parte sopravvissuta della sua opera, dedicata essenzialmente agli strumenti a tastiera (clavicembalo, organo, clavicordo), fu pubblicata postuma nel 1693 a Magonza e comprende un centinaio di composizioni. Il suo stile, influenzato dai suoi viaggi e soprattutto dal suo maestro Frescobaldi, \u00e8 caratterizzato da gusto melodico, fantasia e abilit\u00e0 strumentale. Le sue composizioni sono in larga misura basate su forme italiane e sulla forma musicale della \"suite\" organizzata in una sequenza fissa di danze (allemanda, corrente, sarabanda, giga), di cui Froberger \u00e8 considerato il codificatore e di cui sono rimaste una trentina di composizioni. Non di rado, le sue composizioni recano titoli 'a programma', che descrivono eventi e stati d'animo. La sua produzione annovera una trentina di \"suite\", 25 toccate, 14 ricercari, 18 capricci, 6 partite, pi\u00f9 una quantit\u00e0 di composizioni minori.\nNotevole fu la sua influenza nella formazione della scuola organistica tedesca, grazie soprattutto alla diffusione a livello europeo dello stile frescobaldiano. La sua opera fu diffusa a partire dai manoscritti e influenz\u00f2 Johann Pachelbel, Dietrich Buxtehude, Louis Couperin, sino a Johann Sebastian Bach.\nLe fonti manoscritte sono essenzialmente tre, conservate presso la Biblioteca Nazionale di Vienna: "}
{"id": "837051", "revid": "1543377", "url": "https://it.wikipedia.org/wiki?curid=837051", "title": "Battaglia di Bibracte", "text": "La battaglia di Bibracte (combattuta 25\u00a0km a sud di questa importante citt\u00e0 degli Edui) costituisce il primo importante scontro tra Gaio Giulio Cesare e le popolazioni celtiche degli Elvezi. Cesare riusc\u00ec, come in altre occasioni, a battere un esercito nettamente superiore al suo, e questo gli diede anche il pretesto per cominciare la conquista della Gallia.\nContesto storico.\nIl sud della Gallia era gi\u00e0 da circa 70 anni sotto il dominio romano (Gallia Narbonense), quando Cesare ne divenne il suo governatore. Il condottiero romano era interessato ad ampliare i confini di Roma (ma soprattutto il suo prestigio) e per questo non si fece scappare l'occasione offertagli dalla migrazione degli Elvezi.\nQuesti ultimi occupavano il territorio dell'attuale Svizzera, ma nel 58 a.C. decisero di migrare in massa, perch\u00e9 pressati dai vicini Germani (al di l\u00e0 di Danubio e Reno, e dalla recente invasione delle popolazioni suebe guidate da Ariovisto). Bruciarono cos\u00ec tutti i loro villaggi e si misero in marcia verso le terre dei Santoni, nella parte sud-occidentale della Gallia.\nIl percorso che avevano stabilito avrebbe dovuto transitare in territorio romano, nelle terre degli Allobrogi. Gli Elvezi chiesero il permesso di attraversare il territorio romano, ma ottennero un netto rifiuto dopo aver atteso una risposta dal proconsole, Cesare, per due settimane sulle rive del fiume Rodano di fronte a Ginevra (era il 13 aprile). Cesare temeva che, una volta attraversato il territorio romano, potessero lasciarsi andare ad azioni di saccheggio. Gli Elvezi furono, cos\u00ec costretti a chiedere il permesso di passaggio ai vicini Sequani che, grazie all'intercessione dell'eduo Dumnorige, accettarono.\nA quel punto Cesare (che disponeva solo di una legione), avrebbe potuto disinteressarsi della vicenda, ma cercava solo il pretesto per intervenire in Gallia. Torn\u00f2 nella vicina provincia della Gallia cisalpina, dove recuper\u00f2 le tre legioni di stanza ad Aquileia, ed arruolate altre due nuove legioni (la XI e XII), torn\u00f2 in Gallia a marce forzate.\nFinalmente ricevette la richiesta d'aiuto, che aspettava per poter intervenire. Gli Edui, popolo \"amico\" ed \"alleato\" del popolo romano, chiesero l'intervento armato romano a causa dei continui saccheggi compiuti dagli Elvezi al loro passaggio nei loro territori. Cesare aveva ora, il pretesto, per poterli attaccare in modo legale ed ineccepibile anche agli occhi del Senato romano.\nMosse cos\u00ec verso il fiume Saona. Qui i tre quarti dell'esercito nemico avevano gi\u00e0 guadato il fiume (erano l\u00ec gi\u00e0 da tre settimane a compiere l'operazione), eccezion fatta per i Tigurini.\nColti totalmente alla sprovvista non ebbero alcuna possibilit\u00e0 di difesa e il tutto si risolse in una carneficina (almeno 90.000 uccisi tra soldati e civili). Cesare, una volta costruito un ponte sul fiume, ricevette un'ambasciata da parte degli Elvezi. Nessun accordo fu per\u00f2 raggiunto, tanto che Cesare fu costretto ad inseguire gli Elvezi nelle terre degli Edui. E dopo un paio di nuovi piccoli scontri, anche tra le rispettive cavallerie, arriv\u00f2 il giorno dello scontro campale.\nLa battaglia.\nPreludio.\nCesare distava non pi\u00f9 di 18 miglia (27\u00a0km circa) da Bibracte, la citt\u00e0 pi\u00f9 grande e ricca degli alleati Edui. Decise di abbandonare per il momento l'inseguimento degli Elvezi, recandosi nella vicina citt\u00e0 edua per approvvigionarsi. La qual cosa fu annunciata al nemico dagli schiavi fuggiti a Lucio Emilio, decurione dei cavalieri galli. Gli Elvezi potrebbero anche aver considerato questo cambio di direzione da parte di Cesare forse come un gesto di debolezza, ma confidavano di poter impedire il vettovagliamento dell'armata romana. Decisero, cos\u00ec, di effettuare una conversione di marcia e presero, essi stessi ad inseguire ed a provocare la retroguardia dei Romani.\nPrima fase.\nQuando si accorse di essere inseguito, Cesare decise di ritirare le sue truppe sopra un colle l\u00ec vicino, inviando contro gli Elvezi alcuni reparti di cavalleria ausiliaria e di alleati Edui per distrarre il nemico, al fine di poter schierare le truppe al meglio in vista della battaglia.\nCesare continua nella sua descrizione accurata della battaglia:\nGli Elvezi si trovavano in grande difficolt\u00e0 poich\u00e9 il fitto lancio di \"pila romani\", non solo aveva provocato numerose ferite tra le file della falange elvetica, ma perforando gli scudi e piegandosi le punte dei giavellotti, li rendevano inservibili, tanto che molti preferirono abbandonare lo scudo e lanciarsi nella mischia, senza difesa. Alla fine a causa delle troppe ferite subite molti furono costretti a indietreggiare e a ritirarsi su una collina l\u00ec vicina.\nSeconda fase.\nGli Elvezi occupata una collina l\u00ec vicina, videro sopraggiungere sul teatro della battaglia gli alleati Boi e Tulingi (in numero di 15.000 armati), i quali costituivano le retrovie dell'enorme schieramento. Questi ultimi mossero contro i Romani lungo il fianco destro, circondandoli, con la conseguenza di rinfrancare il morale degli Elvezi che ancora si stavano ritirando, e che, pertanto, ripreso il morale, tornarono a contrattaccare i Romani. Poteva essere la mossa finale che avrebbe deciso la battaglia, e forse la sconfitta di Cesare, ma quest'ultimo con mossa geniale, al fine di evitare di essere stritolato in una \"manovra a tenaglia\", ordin\u00f2 ai Romani di:\nTerza fase.\nSi torn\u00f2 a combattere su due fronti con grande accanimento e rinnovato ardore da parte degli Elvezi, che erano in netta superiorit\u00e0 numerica. Ma ancora una volta non riuscendo a sostenere gli assalti dei Romani, cominciarono ad indietreggiare. Una parte di loro torn\u00f2 a rifugiarsi sopra una collina l\u00ec vicina, identificabile con Armecy, altri si raccolsero presso i carri ed i bagagli e qui lottarono disperatamente. Si combatt\u00e9 fino a tarda notte di fronte ai bagagli degli Elvezi. Qui era stata formata una barricata con i carri, da dove erano scagliati dardi da una posizione pi\u00f9 elevata, sui Romani che tentavano di avvicinarsi per porre fine alle loro ultime resistenze. Finalmente i Romani si impadronirono del campo dei nemici con grande strage degli stessi. La battaglia, che era cominciata attorno a mezzogiorno, giunta la notte, permise anche ad una parte degli Elvezi di fuggire nell'oscurit\u00e0 verso il paese dei Lingoni, senza che i Romani potessero accorgersene. Ne sopravvissero in tutto \"solo\" 130.000 dei 368.000 che avevano preso parte alla campagna iniziale.\nCesare, una volta seppelliti i morti e curati i feriti, invi\u00f2 ai Lingoni degli ambasciatori affinch\u00e9 non fornissero agli Elvezi alcun aiuto, in caso contrario sarebbero stati considerati nemici del popolo romano. Riprese, infine la marcia, all'inseguimento degli stessi, fino a quando gli Elvezi, spinti dalla mancanza di ogni cosa, mandarono a Cesare degli ambasciatori per trattare la resa.\nConclusioni.\nCesare accett\u00f2 la resa degli Elvezi a condizione che gli lasciassero ostaggi, armi, gli schiavi che erano fuggiti da loro e che tornassero nei loro luoghi d'origine insieme agli alleati Tulingi e Latovici, ordinando agli Allobrogi di fornire loro frumento sufficiente per il viaggio.\nLa battaglia segn\u00f2 l'inizio vittorioso della conquista della Gallia e provoc\u00f2 fortissime perdite (pi\u00f9 di 100.000 uomini) nel campo elvetico. Le sei legioni romane che si scontrarono a 25\u00a0km a sud di Bibracte con i 60.000 armati elvetici ed i 15.000 tra Boi e Tulingi erano la VII, VIII, IX, X, XI, XII che assommavano, secondo alcuni calcoli, circa 25.000 legionari e 4-5.000 cavalieri ausiliari tra provinciali ed edui (nella maggior parte).\nBibracte, che era stata scelta come capitale per la sua posizione geografica nel centro della Gallia, fu successivamente abbandonata intorno al 5 a.C. dagli abitanti, che fondarono per volere di Augusto una nuova citt\u00e0 poco distante (a circa 25\u00a0km), \"Augustodunum\", l'odierna Autun."}
{"id": "837061", "revid": "712828", "url": "https://it.wikipedia.org/wiki?curid=837061", "title": "Cangaco", "text": ""}
{"id": "837063", "revid": "6933062", "url": "https://it.wikipedia.org/wiki?curid=837063", "title": "Sapo", "text": ""}
{"id": "837064", "revid": "287204", "url": "https://it.wikipedia.org/wiki?curid=837064", "title": "John Casper", "text": "Casper \u00e8 nato nella Carolina del Sud, \u00e8 stato un boy-scout. \u00c8 sposato con Beth Taylor ed ha quattro figli. Nel 1966 ha conseguito un bachelor of science in ingegneria presso l'Accademia della USAF e nel 1967 ha preso il master in astronautica alla Purdue University.\nPrima di diventare astronauta Casper \u00e8 stato un pilota della USAF nella guerra del Vietnam. Ha volato per oltre 7.000 ore in 51 diversi tipi di aeroplano.\n\u00c8 diventato astronauta nel 1985 ed ha trascorso pi\u00f9 di 825 ore nello spazio in quattro missioni. Nel 1990 ha volato per la prima volta a bordo dello Shuttle con la missione STS-36, era una missione del Dipartimento della Difesa degli Stati Uniti. Nel 1993 ha volato con la STS-54, nel 1994 con la STS-62 e nel 1996 nella STS-77."}
{"id": "837065", "revid": "287204", "url": "https://it.wikipedia.org/wiki?curid=837065", "title": "JAH", "text": ""}
{"id": "837070", "revid": "121820", "url": "https://it.wikipedia.org/wiki?curid=837070", "title": "Johann Jacob Froberger", "text": ""}
{"id": "837075", "revid": "74801", "url": "https://it.wikipedia.org/wiki?curid=837075", "title": "Donald McMonagle", "text": "Biografia.\nIstruzione.\nNel 1974 ha conseguito il Bachelor of Science in ingegneria astronautica presso l'accademia della USAF, nel 1985 ha conseguito il Master in ingegneria meccanica presso l'Universit\u00e0 della California di Fresno.\nCarriera militare.\nMcMonagle ha completato l'addestramento come pilota nella base Columbus nel Mississippi nel 1975. Terminato l'addestramento per gli F-4 in Florida \u00e8 stato trasferito alla base Kunsan in Corea del Sud. Nel 1977 \u00e8 tornato nel Nuovo Messico. Nel 1979 \u00e8 diventato istruttore di F-15 nella base Luke in Arizona e, nel 1981, \u00e8 diventato collaudatore nella base Edwards in California. Complessivamente McMonagle ha collezionato oltre ore di volo.\nCarriera nella NASA.\nMcMonagle \u00e8 stato selezionato come astronauta nel giugno del 1987. Ha viaggiato sugli Shuttle per 3 volte. La prima come specialista di missione a bordo del Discovery nella missione STS-39 del 1991, partita il 28 aprile ed atterrata il 28 maggio. La seconda nel 1993 a bordo dell'Endeavour nella missione STS-54, partita il 13 gennaio ed atterrata il 19. L'ultima volta \u00e8 stata a bordo dell'Atlantis nella missione STS-66 del 1994, partita il 3 novembre e rientrata il 14."}
{"id": "837077", "revid": "119379731", "url": "https://it.wikipedia.org/wiki?curid=837077", "title": "Giovanni Verit\u00e0", "text": "Biografia.\nOrdinato sacerdote nel 1829, iscritto alla Giovine Italia l'anno seguente, si schier\u00f2 apertamente con i carbonari e partecip\u00f2 a diverse rivolte popolari, motivo per cui la sua figura fu molto discussa.\nDon Giovanni aiut\u00f2, durante il Risorgimento, moltissimi cospiratori, recuperandoli grazie a finte battute di caccia nelle foreste intorno a Modigliana, divenuta luogo di fuga - in quanto (fino al 1859) appartenente al pi\u00f9 tollerante Granducato di Toscana - per i patrioti inseguiti dalle guardie dello Stato Pontificio.\nIl sacerdote aiut\u00f2 la fuga di Giuseppe Garibaldi e di Giovanni Battista Culiolo (\"alias\" \"capitano Leggero\"), suo luogotenente, inseguiti dagli austriaci. La notte del 21 agosto 1849 don Giovanni li incontr\u00f2 sul monte Trebbio e poi li nascose in casa propria a Modigliana, da dove poterono poi raggiungere Livorno per imbarcarsi.\nQuando mor\u00ec, il 26 novembre del 1885, gli furono negati i funerali religiosi, vista la sua non obbedienza al Papa.\nLa sua casa natale ospita oggi il \u00abMuseo Comunale Don Giovanni Verit\u00e0\u00bb, dedicato alla sua figura."}
{"id": "837080", "revid": "872573", "url": "https://it.wikipedia.org/wiki?curid=837080", "title": "Limba Sarda Comuna", "text": "La Limba Sarda Comuna (LSC) \u00e8 una forma di scrittura della lingua sarda, creata con lo scopo di trascrivere le numerose varianti del sardo parlato con uno standard unico, e sperimentalmente adottata nel 2006 dalla Regione Autonoma della Sardegna per la scrittura ufficiale di alcuni atti.\nCaratteristiche.\nLa LSC \u00e8 stata creata partendo dalle variet\u00e0 cosiddette di \"mesania\", ovvero appartenenti all'area grigia di transizione tra quelle solitamente scritte con la grafia logudorese e quelle scritte con la grafia campidanese, e si pone pertanto morfologicamente e foneticamente come variet\u00e0 intermedia tra le diverse variet\u00e0 di sardo parlato o letterario gi\u00e0 esistenti, dalle quali cerca di trarre gli elementi di comunanza.\nSi tratta pertanto di uno standard basato su una lingua \"naturale\" e non \"artificiale, sia pure minoritaria nel contesto regionale, ponendosi in affinit\u00e0 con la proposta della Limba de mesania (LdM o LDM) che discende dal movimento culturale mesanista, propenso alla variante unica, che afferma anche la specificit\u00e0 della lingua sarda nel panorama della lingue romanze che discende dal latino volgare occidentale (plurale con il caso accusativo) con il catalano, lo spagnolo, il provenzale, il portoghese etc. contrariamente all'italiano che, come il rumeno, discende dal latino orientale (plurale con il caso nominativo).\nCostituisce inoltre un'evoluzione rispetto alla Limba Sarda Unificada (LSU), pubblicata nel 2001, la quale era stata pesantemente criticata per la sua artificialit\u00e0, nonch\u00e9 per l'assenza di richiami alla variet\u00e0 campidanese, in quanto esclusivamente basata sulla variet\u00e0 del logudorese centrale.\nRiguardo al lessico, il testo della LSC lo lascia sostanzialmente libero, prevedendo la possibilit\u00e0 di utilizzare tutte le \"parole ereditarie, anche se di uso limitato ad alcune varianti\", con la coesistenza dei vari geosinonimi come \"l\u00e8giu/feu, p\u00f2ddighe/didu, \u00e0ghina/ua, ch\u00e8rrere/b\u00f2lere\", etc, trattati come sinonimi, seppure riducendo ad una sola forma grafica le varianti di parole con lo stesso etimo (faeddare e non fueddai, foeddare, faveddare, faiddare, fueddari, etc), privilegiando generalmente l'etimologia nella scelta del modello (anche se questo non avviene sempre, come nel caso di \"abba\", scelta come forma grafica corretta invece del meridionale \"\u00e0cua\", o nel caso di \"lughe\", scelta a discapito della forma nuorese-baroniese \"luche\"). Per gli usi scientifici, in presenza di diversi sinonimi, viene consigliata la scelta dei termini ritenuti pi\u00f9 \"neutri\", perch\u00e9 pi\u00f9 diffusi o perch\u00e9 di derivazione diretta dal latino, utilizzando comunque anche gli altri sinonimi, specie per usi letterari.\nNel testo della delibera regionale del 2006 che istituisce la LSC, il quale definisce tale ortografia standard \"aperta ad integrazioni\", viene evidenziato il fatto che \"tutte le soluzioni sono di uguale valore linguistico, ma \u00e8 necessario per ragioni di chiarezza di chi scrive o traduce operare una scelta. La Limba Sarda Comuna, come norma scritta di riferimento e di \u201crappresentanza\u201d dovrebbe tendere con il tempo appunto a rappresentare il sardo nel suo complesso e non a rendere per iscritto tutte le variet\u00e0 locali, che sarebbe difficilmente proponibile per dare al sardo un uso ufficiale sovralocale e sovramunicipale\".\nMa viene comunque riconosciuta la possibilit\u00e0 di utilizzare le varie forme fonetiche di uno stesso lemma \"nella scrittura delle variet\u00e0 locali\", riconoscendo implicitamente una coesistenza tra la norma ortografica standard e varie grafie altre ad uso locale.\nNel testo della LSC \u00e8 completamente assente ogni tipo di riferimento alla sintassi da utilizzare, la quale viene dunque lasciata alla competenza dello scrivente.\nAdozione ufficiale della Limba Sarda Comuna.\nLa Limba Sarda Comuna \u00e8 stata adottata sperimentalmente dalla Regione Autonoma della Sardegna con Delibera di Giunta Regionale n. 16/14 del 18 aprile 2006 (\"Limba Sarda Comuna. Adozione delle norme di riferimento a carattere sperimentale per la lingua scritta in uscita dell'Amministrazione regionale\") come lingua ufficiale per gli atti e i documenti emessi dalla Regione Sardegna (fermo restando che ai sensi dell'art. 8 della Legge 482/99 ha valore legale il solo testo redatto in lingua italiana), dando facolt\u00e0 ai cittadini di scrivere all'Ente nella propria variet\u00e0 e istituendo lo sportello linguistico regionale Ufitziu de sa limba sarda.\nUtilizzo.\nLa Regione Sardegna in questi anni ha seguito la norma LSC nella traduzione di diversi documenti e delibere, dei nomi dei propri uffici ed assessorati, oltre al proprio stesso nome \"Regione Aut\u00f2noma de Sardigna\", che figura oggi nello stemma ufficiale insieme alla dicitura in italiano.\nOltre a tale ente, lo standard sperimentale LSC \u00e8 stato utilizzato come scelta volontaria da diversi altri enti, scuole ed organi di stampa nella comunicazione scritta, spesso in modo complementare con grafie pi\u00f9 vicine alla pronuncia locale.\nRiguardo a tale utilizzo \u00e8 stata fatta una stima percentuale, riguardante i soli progetti finanziati o cofinanziati dalla Regione per l'utilizzo della lingua sarda negli sportelli linguistici comunali e sovracomunali, nella didattica nelle scuole e nei media dal 2007 al 2013.\nIl Monitoraggio sull'utilizzo sperimentale della Limba Sarda Comuna 2007-2013 \u00e8 stato pubblicato sul sito della Regione Sardegna nell'aprile 2014 a cura del Servizio Lingua e Cultura Sarda dell'Assessorato della Pubblica Istruzione.\nDa tale ricerca risulta ad esempio, riguardo ai progetti scolastici finanziati nell'anno 2013, una netta preferenza delle scuole nell'utilizzo della ortografia LSC insieme ad una grafia locale (51%) rispetto all'utilizzo esclusivo della LSC (11%) o all'utilizzo esclusivo di una grafia locale (33%)\nRiguardo invece ai progetti finanziati nel 2012 dalla Regione, per la realizzazione di progetti editoriali in lingua sarda nei media regionali, si riscontra una presenza pi\u00f9 ampia dell'utilizzo della LSC (probabilmente dovuto anche ad una premialit\u00e0 di 2 punti nella formazione delle graduatorie per accedere ai finanziamenti, assente invece dal bando per le scuole). Secondo tali dati risulta che la produzione testuale nei progetti dei media \u00e8 stata per il 35% in LSC, per il 35% in LSC e in una grafia locale e per il 25% esclusivamente in una grafia locale.\nInfine gli sportelli linguistici coofinanziati dalla Regione nel 2012 hanno utilizzato nella scrittura per il 50% la LSC, per il 9% la LSC insieme ad una grafia locale e per il 41% esclusivamente una grafia locale.\nUna ricerca recente sull'utilizzo della LSC in ambito scolastico, svolta nel comune di Orosei, ha mostrato come gli studenti della scuola media locale non avessero alcun problema a utilizzare quella norma nonostante il fatto che il sardo da loro parlato fosse in parte differente. Nessun alunno ha rifiutato la norma o l'ha ritenuta \"artificiale\", il che ha dimostrato la sua validit\u00e0 come strumento didattico. I risultati sono stati presentati nel 2016 e pubblicati integralmente nel 2021.\nProposte di emendamento.\nDal 2006 al 2014 sono state diffuse, soprattutto attraverso la rete internet, diverse proposte di emendamento della norma LSC, miranti tutte ad avvicinarla ulteriormente alla pronuncia dei dialetti meridionali della lingua sarda, parlati verosimilmente dalla maggioranza dei sardofoni.\nFra tali proposte segnaliamo quella del professor Francisco Xavier Frias Conde, filologo e romanista spagnolo presso l'Universit\u00e0 Nazionale di Educazione a Distanza (UNED), il quale \u00e8 stato coordinatore della \"Revista de Flilolog\u00eca Rom\u00e0nica\" \"Ianua,\" edita da \"Romania minor. \"\u00c8 scrittore in galiziano e in spagnolo e autore di diversi saggi in italiano e in sardo sui problemi di linguistica sarda.\nTale saggio si intitola \"Proposte di miglioramento dello standard sardo LSC\".\nUn'altra proposta \u00e8 quella del professor Roberto Bolognesi, il quale propone alcuni accorgimenti che consentano a tutti i sardi di leggere lo standard secondo la propria pronuncia, attraverso alcune semplici regole di lettura."}
{"id": "837081", "revid": "767487", "url": "https://it.wikipedia.org/wiki?curid=837081", "title": "Carbonari", "text": ""}
{"id": "837082", "revid": "205250", "url": "https://it.wikipedia.org/wiki?curid=837082", "title": "Mario Runco", "text": "Biografia.\n\u00c8 stato il primo astronauta italoamericano: la sua famiglia infatti \u00e8 originaria di Lago, in provincia di Cosenza."}
{"id": "837084", "revid": "767487", "url": "https://it.wikipedia.org/wiki?curid=837084", "title": "Ermippe (astronomia)", "text": "Ermippe \u00e8 un satellite naturale minore del pianeta Giove; misura 4 km. Fu scoperta il 9 dicembre 2001 ed inizialmente fu data la designazione provvisoria S/2001 J 3.\nErmippe \u00e8 caratterizzata da un movimento retrogrado di rivoluzione attorno a Giove, ed appartiene al gruppo di Ananke, lune retrograde che orbitano attorno a Giove fra 19,3 e 22,7 Gm alle inclinazioni di circa 150\u00b0.\nSecondo la mitologia greca, Ermippe era un amante di Zeus."}
{"id": "837086", "revid": "1452073", "url": "https://it.wikipedia.org/wiki?curid=837086", "title": "Cyprinodontiformes", "text": "L'ordine dei Cyprinodontiformes comprende 8 famiglie di pesci principalmente d'acqua dolce di piccole dimensioni.\nAcquariofilia.\nMolte di queste specie sono conosciute in acquariofilia come \"killifish\" e hanno caratteristiche fisiologiche e stili di vita particolari: proprio per queste caratteristiche (unitamente alla bellezza di forme e colori) sono commercializzate e allevate in tutto il mondo."}
{"id": "837091", "revid": "1305772", "url": "https://it.wikipedia.org/wiki?curid=837091", "title": "LSC", "text": ""}
{"id": "837092", "revid": "287204", "url": "https://it.wikipedia.org/wiki?curid=837092", "title": "Gregory Harbaugh", "text": "Dati personali.\nHarbaugh \u00e8 nato il 15 aprile, 1956, a Cleveland nell'Ohio, \u00e8 cresciuto a Willoughby, Ohio. Sposato, ha tre bambini. Ha come passatempo quello di autocostruirsi il proprio aereo personale, volare, correre e sciare."}
{"id": "837096", "revid": "196390", "url": "https://it.wikipedia.org/wiki?curid=837096", "title": "Aviazione Militare Sovietica", "text": ""}
{"id": "837099", "revid": "287204", "url": "https://it.wikipedia.org/wiki?curid=837099", "title": "Campionati mondiali di canoa/kayak 1958", "text": "I quinti Campionati mondiali di canoa/kayak si sono svolti a Praga (Cecoslovacchia) nel 1958."}
{"id": "837100", "revid": "37401", "url": "https://it.wikipedia.org/wiki?curid=837100", "title": "S. Lucia", "text": ""}
{"id": "837102", "revid": "1543377", "url": "https://it.wikipedia.org/wiki?curid=837102", "title": "Susan Helms", "text": "Susan \u00e8 attualmente ufficiale comandante del \"45\u00b0 Space Wing\" ubicato nella \"Patrick Air Force Base\". Helms \u00e8 stata un membro dell'equipaggio di quattro missioni dello Space Shuttle e ha soggiornato presso la Stazione Spaziale Internazionale per circa cinque mesi nel 2001. Durante tale soggiorno (nell'Expedition 2), lei e James Voss condussero attivit\u00e0 extraveicolare per 8 ore e 56 minuti, a quella data la pi\u00f9 lunga mai effettuata."}
{"id": "837105", "revid": "1272592", "url": "https://it.wikipedia.org/wiki?curid=837105", "title": "Elezioni regionali in Sicilia del 1959", "text": "Le elezioni per il rinnovo dell'Assemblea Regionale Siciliana si sono volte il 7 giugno 1959. L'affluenza \u00e8 stata dell'85,7%.\nStoria.\nL'esperimento del presidente Silvio Milazzo, ossia formare un governo con comunisti, missini e cristiano-sociali mandando la DC all'opposizione, viene parzialmente indebolito da queste consultazioni: l'Unione Siciliana Cristiano Sociale, ossia il partito fondato dal governatore, ottenne un discreto successo ma venne svantaggiata dal sistema elettorale isolano (ad esempio, ottenne pi\u00f9 preferenze ma meno seggi rispetto al PSI) mentre lo Scudo Crociato nonostante la scissione accaparr\u00f2 la stessa percentuale della volta precedente.\nIl politico di Caltagirone riusc\u00ec a rimanere presidente ma dovette fare i conti con la non disponibilit\u00e0 a supportarlo dell'MSI: ne presentarsi alle elezioni del 1959, infatti, il Movimento Sociale Italiano aveva firmato un patto anti-comunista con la Democrazia Cristiana, mentre PSI e PCI avevano confermato il rapporto con l'Unione Siciliana Cristiano Sociale. Per la prima volta, la politica siciliana cominciava a dividersi tra una soluzione di centro-sinistra, incarnata dalla seconda fase del Milazzismo ed una di centro-destra, che vedeva la Dc collaborare con missini e con i monarchici del Partito Democratico Italiano. Il 23 febbraio del 1960 Milazzo sub\u00ec per\u00f2 il \"tradimento\" del suo vice (nonch\u00e9 assessore alle finanze) Benedetto Majorana della Nicchiara, che pass\u00f2 alla DC e divenne presidente della Regione: dopo un breve ritorno allo schema politico centrista, la Sicilia apr\u00ec la strada ad una nuova maggioranza di governo imperniata sull'apertura della Dc alla sinistra (segnatamente al Psi, con l'esclusione dei comunisti), da cui scatur\u00ec il governo di Giuseppe D'Angelo, primo centro-sinistra regionale in Italia."}
{"id": "837109", "revid": "499531", "url": "https://it.wikipedia.org/wiki?curid=837109", "title": "Cane dell'Atlas", "text": "Il cane dell'Atlas (anche conosciuto come Atlas Mountain Dog, A\u00efdi o Chien de Montagne de l'Atlas) (nome berbero \"A\u00efdi n Atlas\") \u00e8 una razza canina di origine nord africana (Marocco, Tunisia, Algeria) riconosciuta dalla FCI (Standard N. 247, Gruppo 2, Sezione 2, Sottosezione 2).\nStoria.\nIl cane dell'Atlas esiste da tempi immemorabili sulle montagne e sugli altopiani del Nord Africa. Oggi si pu\u00f2 trovare in largo numero sui monti Atlante del Marocco, il paese che ha scritto lo standard di razza.\nIl cane da montagna dell'Atlas \u00e8 utilizzato principalmente dalle popolazioni seminomadi delle regioni montuose ed ha il solo compito di difendere il suo padrone e la sua gente. Non ci sono cani da pastore nella regione dell'Atlante.\nDescrizione.\nLa coda \u00e8 lunga, guarnita di pelo con pennacchio, attaccata all'incirca sul prolungamento della linea dei reni, tenuta a riposo bassa. Il pelo \u00e8 spesso, ruvido e semilungo in quasi tutto il corpo eccetto che sul collo e sotto la gola, soprattutto nei maschi, il pelo forma una criniera e sugli arti e la coda, guarniti di pelo lungo e molto folto. I colori di questa razza sono molto variabili: sabbia, fulvo, bianco, slavato, rossiccio, con tigrature, bianco e nero, bianco e fulvo con o senza tracce nere, tricolore, sono i pi\u00f9 comuni. Gli occhi sono spesso di grandezza media, scuri indipendentemente dal colore del mantello. Le palpebre sono leggermente oblique e ben pigmentate; sembrano truccate nei soggetti a mantello chiaro. Lo sguardo non pu\u00f2 che essere vivacissimo, attento e scrutatore. La testa ha una forma simile a un orso, asciutta e molto ben proporzionata al corpo. Gli zigomatici non sono cesellati nel cranio, largo e piatto, con una presenza leggera di un solco mediano. La cresta occipitale, bench\u00e9 presente, \u00e8 poco accentuata.\nCarattere.\nMolto fedele, affezionato e docile con il suo padrone e i membri della famiglia, il cane dell'Atlas mostra grandi abilit\u00e0 inerenti alla guardia. Sempre allerta, misura istintivamente la gravit\u00e0 e la prossimit\u00e0 di un pericolo e senza alcuna paura provvede a un'appropriata ed efficiente risposta."}
{"id": "837114", "revid": "287204", "url": "https://it.wikipedia.org/wiki?curid=837114", "title": "JAP", "text": ""}
{"id": "837122", "revid": "1428919", "url": "https://it.wikipedia.org/wiki?curid=837122", "title": "Demetrio Salazar", "text": "Biografia.\nDopo il fallimento dei moti liberali in Calabria del 1848, Salazar and\u00f2 esule riparando prima a Parigi e poi in Lussemburgo, a Londra, in Irlanda e in Belgio prima di ritornare a Napoli dove stabil\u00ec la propria sede.\nVisse con entusiasmo e fede patriottica la liberazione della citt\u00e0 partenopea da parte di Garibaldi. Invitato dai liberali del luogo ad incontrarlo, egli rec\u00f2 il tricolore che era stato interdetto in occasione dei funerali di Guglielmo Pepe e che veniva conservato come una reliquia. Il Generale Garibaldi commosso baci\u00f2 la bandiera, lo abbracci\u00f2 e volle che sedesse accanto a lui nella carrozza durante il tragitto per le vie della citt\u00e0 di Napoli.\nSalazar ricopr\u00ec importanti cariche pubbliche di quel comune che gli ha intitolato una sua piazza.\nFu membro dell'Accademia Pontaniana, si interess\u00f2 di arte, e Napoli infatti gli ha intitolato la piazzetta antistante l'Istituto industriale artistico. Durante una sua visita alla citt\u00e0 natale, Reggio Calabria, egli propose la fondazione di un Museo per accogliere i reperti archeologici che numerosi venivano trovati durante gli scavi, tale proposta fu accolta dall'allora sindaco Fabrizio Plutino e il Museo Civico, destinato a diventare successivamente il Museo Nazionale della Magna Grecia, fu inaugurato al pian terreno del palazzo Arcivescovile, nel giorno della festa dello Statuto nazionale, nel 1880. Primo direttore fu lo storico Domenico Span\u00f2 Bolani.\nSalazar scrisse numerose opere di storia e di arte, tra cui:\nBenedetto Croce lod\u00f2 le sue opere che parlavano dei monumenti dell'Italia meridionale nella \"Critica\", giornale da lui stesso fondato.\nDal matrimonio con la nobildonna e pittrice anglo-irlandese Dora Hannah Macnamara Calcutt (1820-1883), incontrata in Lussemburgo, (sorella di Francis Macnamara Calcutt, deputato della Camera dei comuni), nacquero i figli Lorenzo, Maria (accanto alla quale ora riposa nel cimitero di Pozzuoli), e Francesca (meglio nota come Fanny). Quest'ultima si distinse nella lotta d'emancipazione delle donne del primo Novecento, fu docente di lingua e letteratura inglese e autrice di numerosi libri."}
{"id": "837125", "revid": "633342", "url": "https://it.wikipedia.org/wiki?curid=837125", "title": "Arwin Hawkauser", "text": ""}
{"id": "837132", "revid": "834", "url": "https://it.wikipedia.org/wiki?curid=837132", "title": "Jar", "text": ""}
{"id": "837134", "revid": "767487", "url": "https://it.wikipedia.org/wiki?curid=837134", "title": "James Voss", "text": "Biografia.\nVoss ha iniziato a lavorare nel Johnson Space Center nel 1984 come ingegnere supportando le missioni Shuttle STS-51-D, STS-51-F, STS-61-C e STS-51-L e nel gennaio 1986 l'investigazione sull'incidente allo Shuttle Challenger. Nel giugno 1987 \u00e8 stato selezionato come candidato astronauta NASA e ha terminato nell'agosto 1988 l'addestramento come specialista di missione nelle missioni Shuttle.\nIl suo primo volo spaziale avvenne nel 1991, una missione Shuttle di 6 giorni in cui Voss occup\u00f2 la posizione di specialista di missione, stessa posizione che poi occup\u00f2 anche nella sua missione successiva, nel 1992, la missione STS-53. Nella sua terza missione, STS-69, Voss occup\u00f2 la posizione di comandante del carico utile e esegu\u00ec la sua prima attivit\u00e0 extraveicolare con il collega Michael Gernhardt della durata di 6 ore e 46 minuti in cui si occup\u00f2 di testare delle modifiche alla tuta spaziale e valutare le procedure e gli strumenti che verranno poi usati per la costruzione della Stazione Spaziale Internazionale.\nDopo il suo terzo volo, Voss si \u00e8 addestrato nel Gagarin Cosmonaut Training Center a Star City, in Russia come backup degli astronauti NASA Michael Foale e Andrew Thomas rispettivamente per le missioni Mir 23/24 e Mir 24/25 nella Stazione Spaziale Russa Mir. Nel 2000 Voss \u00e8 partito per la sua quarta missione, la prima tra le sue missioni che si dirige verso la Stazione Spaziale Internazionale e la terza missione Shuttle in assoluto per la costruzione stessa della Stazione. Questa missione \u00e8 servita anche per far ambientare Voss e colleghi Helms e Usachyov alla loro missione di lunga durata Expedition 2 a cui erano gi\u00e0 stati assegnati. Durante questa missione \u00e8 uscito fuori dalla Stazione per un'attivit\u00e0 extraveicolare con Jeffrey Williams per finire di installare la strela russa, sostituire un'antenna difettosa e installare i corrimano lungo l'esterno della Stazione.\nVoss ha fatto parte dell'Expedition 2, partendo con la missione Shuttle STS-102 l'8 marzo 2001 e attraccando alla Stazione il giorno successivo. Nei 163 giorni di missione, ha eseguito anche un'attivit\u00e0 extraveicolare con Susan Helms (EVA) durante gli 8 giorni della STS-102 e un'attivit\u00e0 intraveicolare (IVA) con il collega russo Usachev aprendo il boccaporto a nadir del Modulo di Servizio Zvezda per l'installazione del cono d'attracco in preparazione per l'arrivo di Pirs, il Docking Compartment. Voss \u00e8 stato anche il primo ad operare con il Space Station Robotic Manipulator System, il Canadarm2. \u00c8 tornato sulla Terra con i colleghi dell'Expedition 2 a bordo dello Shuttle Discovery durante la missione STS-105.\nL'Expedition 2 \u00e8 stata la sua quinta e ultima missione, accumulando oltre 202 giorni nello spazio e 22 ore e 26 minuti di attivit\u00e0 extraveicolare."}
{"id": "837135", "revid": "22356", "url": "https://it.wikipedia.org/wiki?curid=837135", "title": "Giaguaro europeo", "text": ""}
{"id": "837137", "revid": "599013", "url": "https://it.wikipedia.org/wiki?curid=837137", "title": "Aidi", "text": ""}
{"id": "837142", "revid": "365411", "url": "https://it.wikipedia.org/wiki?curid=837142", "title": "First Division 1888-1889", "text": "La First Division 1888-1889 \u00e8 stata la 1\u00aa edizione della massima serie del campionato inglese di calcio, disputato tra l'8 settembre 1888 e il 5 gennaio 1889 e concluso con la vittoria del , al suo primo titolo.\nCapocannoniere del torneo \u00e8 stato John Goodall (Preston N.E.) con 21 reti.\nStagione.\nIl torneo vide la vittoria finale del che vinse quasi tutte le gare di campionato (diciotto vittorie su ventidue partite e quattro pareggi) senza perderne una, distanziando di undici punti l', secondo classificato. Grazie a questo prestigioso traguardo, i giocatori dei Lilywhites vennero soprannominati \"The\" \"Invicibles\" (in italiano \"Gli\" \"Invincibili\"), nome con il quale sono ricordati ancora oggi. \nClassifica finale.\nLegenda:\nRisultati.\nCalendario.\n8 settembre 1888\n15 settembre 1888\n22 settembre 1888\n29 settembre 1888\n6 ottobre 1888\n13 ottobre 1888\n20 ottobre 1888\n27 ottobre 1888\n3 novembre 1888\n5 novembre 1888\n10 novembre 1888\n12 novembre 1888\n17 novembre 1888\n24 novembre 1888\n24 novembre 1888\n1\u00ba dicembre 1888\n8 dicembre 1888\n15 dicembre 1888\n22 dicembre 1888\n \n26 dicembre 1888\n29 dicembre 1888\n5 gennaio 1889\n12 gennaio 1889\n19 gennaio 1889\n26 gennaio 1889\n4 febbraio 1889\n9 gennaio 1889\n23 gennaio 1889\n2 marzo 1889\n4 marzo 1889\n9 marzo 1889\n16 marzo 1889\n23 marzo 1889\n30 marzo 1889\n6 aprile 1889\n15 aprile 1889\n20 aprile 1889"}
{"id": "837144", "revid": "287204", "url": "https://it.wikipedia.org/wiki?curid=837144", "title": "Jurij Vladimirovi\u010d Usa\u010d\u00ebv", "text": "Biografia.\nUsa\u010d\u00ebv \u00e8 nato nell'Unione delle Repubbliche Socialiste Sovietiche, nell'oblast' di Rostov, \u00e8 sposato con Vera Sergeevna Nazarova e la coppia ha una figlia di nome \u017denja.\nNel 1985 ha conseguito un diploma in ingegneria all'Istituto dell'Aviazione di Mosca.\nDopo il diploma ha partecipato all'addestramento per le attivit\u00e0 extraveicolari per future costruzioni nello spazio. Tra 1989 ed il 1992 ha seguito un corso generale per missioni nello spazio. Dall'8 gennaio al 9 luglio 1994 \u00e8 stato nella stazione spaziale russa Mir con la missione Sojuz TM-18 come ingegnere di bordo. Dal 21 febbraio al 2 settembre 1996 \u00e8 tornato nella Mir con la Sojuz TM-23. Nel 2000 ha volato con la missione STS-101 dello Shuttle ed ha contribuito all'assemblaggio della Stazione Spaziale Internazionale dove \u00e8 tornato con l'equipaggio della Expedition 2 (partito con la STS-102 e rientrato con la STS-105).\nComplessivamente ha trascorso in orbita pi\u00f9 di 550 giorni compiendo 6 passeggiate spaziali."}
{"id": "837145", "revid": "1305772", "url": "https://it.wikipedia.org/wiki?curid=837145", "title": "JAR", "text": ""}
{"id": "837151", "revid": "767487", "url": "https://it.wikipedia.org/wiki?curid=837151", "title": "Film (film 1964)", "text": "Film \u00e8 un cortometraggio del 1964, diretto da Alan Schneider su sceneggiatura di Samuel Beckett. Si tratta dell'unico contributo da parte di Beckett per il grande schermo. Il film \u00e8 stato prodotto nel 1964 a New York e presentato la prima volta nel 1965 alla Mostra del Cinema di Venezia, dove ottenne il diploma di merito. L'attore protagonista \u00e8 Buster Keaton, che era stato negli anni '20 uno dei pi\u00f9 importanti attori e registi del cinema muto.\nLa sceneggiatura con fotografie dal film \u00e8 stata pubblicata in inglese nel 1967 da Faber &amp; Faber, tradotta in francese da Beckett nel 1972 per Les \u00c9ditions de Minuit e in italiano da Maria Giovanna Andreolli per Einaudi (1985). Le edizioni recenti contengono anche un articolo-ricordo di Alain Schneider, \"Com'\u00e8 stato girato \u00abFilm\u00bb\" (1969).\nTrama.\nIl film mostra gli sforzi disperati di un individuo senza nome e senza volto; sforzi compiuti nel tentativo di sfuggire ad ogni sguardo estraneo sul proprio s\u00e9. Il protagonista non vuole essere percepito e, pertanto, fugge da ogni occhio animale e umano. Ma alle sue spalle, non visto, uno sguardo insistente \u00e8 lanciato in un pedinamento ossessivo e senza scampo. Quest'occhio indagatore - una misteriosa e angosciante presenza, anch'essa senza volto - non cessa di fissare l'uomo alle spalle, sino alla fine del film. E quando l'uomo crede di essere finalmente al sicuro da ogni sguardo, in una nuda stanza senza occhi, si trova di colpo faccia a faccia con il suo inseguitore, il cui occhio non pu\u00f2 essere ignorato. In questa agnizione finale si scoprono cos\u00ec i volti dei due personaggi: essi sono la stessa persona. Lo sguardo dell'io su se stesso \u00e8 ineliminabile.\nSinossi.\n\"Incipit\".\nCompare il primissimo piano di un occhio, che lentamente si spalanca. La pupilla \u2013 biancastra \u2013 si restringe e si dilata, mentre fissa davanti a s\u00e9. Ogni tanto, la palpebra sbatte. \"Dissolvenza incrociata\".\n\"Occhio e Oggetto\".\nIl \"primissimo piano\" dell'occhio scompare, lasciando il posto all'immagine di un grande muro, dall'aspetto rovinato.\n\"Panoramica a destra\" del vecchio muro, il quale si rivela essere parte di un complesso industriale deserto; sullo sfondo, immerso nell'afa e nella luce, si delinea la \"silhouette\" di un grattacielo. \"Stacco\" e improvvisa \"panoramica a schiaffo\" verso sinistra, il cui movimento termina su un uomo che scappa, vestito di un lungo impermeabile grigio. Porta in testa un cappello con le falde, e una pezza gli copre il volto, che resta inaccessibile. Ha sotto il braccio una borsa di cuoio.\nL'uomo\nsi accorge di essere guardato, avverte cio\u00e8 di essere \"Oggetto \"dello sguardo di un estraneo. Colui che lo guarda (ovviamente si tratta della cinepresa, e lo spettatore sposer\u00e0 fino alla fine del film tale punto di vista) \u00e8 un'entit\u00e0 di cui non \u00e8 dato conoscere il volto. Tale entit\u00e0, che fissa insistentemente l'individuo in fuga, \u00e8 l'O\"cchio.\"\nL'uomo avverte la presenza dell'Occhio su di lui; dunque si ferma di colpo e si addossa al muro. Allora l'Occhio che lo fissa\nsi sposta di fianco: l'uomo torna cos\u00ec a sentirsi non osservato e prosegue rapidamente la sua fuga.\nL'entit\u00e0 osservante inizia per\u00f2 ad andargli dietro, mantenendo una certa distanza e cercando di rimanere alle spalle del fuggitivo, cos\u00ec da non farsi notare. Inizia un vero e proprio inseguimento.\nLa fuga\ncontinua.\nL'uomo si muove con affanno, passando rasente al vecchio muro. Sbatte contro un\ncavalletto, che si ribalta; egli non se ne cura. \"Stacco\".\n\"La coppia\".\nPoco dopo, lungo la sua traiettoria, il fuggitivo si scontra con\nuna coppia di passanti, un uomo e una donna, che leggono un giornale. La donna,\nspaventata, si addossa al muro, mentre l'altro passante, nell'urto, perde il cappello. Il fuggitivo, dopo un istante di sbalordimento, continua imperterrito la sua corsa affannosa. Il passante allora, infuriato, sta per gridare qualcosa contro l'uomo. \"Unico suono del film\": la donna\nintima al compagno, con un sonoro \u00abssh!\u00bb, di tacere e non proferire parola. Poi\nentrambi si voltano. \u00c8 solo adesso che si accorgono che qualcosa li sta fissando. A poco a poco si rendono conto che l'Occhio \u00e8 su di loro. Sui\ndue volti si dipinge lo sgomento ed entrambi se ne vanno in\nfretta. A questo punto l'Occhio, che si era attardato ad osservare la coppia, torna alla ricerca del suo \"Oggetto, \"ovvero l'uomo in fuga. Finalmente lo scorge che, nel frattempo, sta per sparire oltre il portone di un\nedificio. \"Stacco\".\n\"Vestibolo\".\nAll'interno\ndell'edificio c'\u00e8 un pianerottolo con due rampe di scale, una che sale e\nl'altra che scende. L'uomo si dirige verso la rampa che scende e si ferma un\nattimo a riposare dopo la lunga corsa. Mentre riposa, lo si vede tastarsi il polso, come se stesse verificando la presenza o meno del battito. Nel frattempo l'Occhio si avvicina. Ma a questo punto l'uomo inizia a sentirsi osservato; allora, di scatto, scende\nalcuni scalini. L'Occhio retrocede.\n\"L'anziana fioraia\".\nAppena\nl'uomo si sente libero da ogni sguardo estraneo, torna sui suoi passi e imbocca l'altra rampa di scale, quella che conduce al primo piano. Ma si ferma: un'anziana signora, con in mano un cesto di fiori, sta venendo gi\u00f9 lentamente. Per non essere visto, l'uomo torna nuovamente a nascondersi dove era prima. Si siede e aspetta. La donna intanto,\nsorridente, continua a scendere le scale, dirigendosi senza accorgersene verso l'Occhio, il quale la sta fissando, e che lei non ha ancora scorto;\nma non appena alza lo sguardo dai fiori, lo vede. A poco a poco, sul volto\ndell'anziana signora si disegna un'espressione di terrore, di immenso sgomento\ne, chiudendo gli occhi, si\naccascia a terra, immobile. L'Occhio osserva la donna, ma presto si rivolge nuovamente all'uomo, che aveva lasciato seduto\nsullo scalino. L'uomo non c'\u00e8 pi\u00f9. Di scatto, l'Occhio lo ricerca, guardando in\ndirezione dell'altra rampa di scale: appena in tempo per vedere il fuggitivo\nsparire al piano di sopra. Breve e confuso inseguimento dell'Occhio per\nraggiungere l'uomo. \"Stacco\".\n\"La stanza dei percipienti\".\nAl piano di sopra l'individuo si sfila di tasca una\nchiave ed entra velocemente in una stanza. Mentre varca la soglia, per\u00f2,\nl'Occhio gli \u00e8 dietro ed entra nella stanza insieme a lui. L'uomo sbarra alle\nsue spalle la porta, con furia. Poi accarezza la serratura chiusa\nin un gesto di soddisfazione: l'uomo si sente al sicuro. Si tasta nuovamente il\npolso, per monitorare i battiti. Dopodich\u00e9 si addentra nella stanza, sfilandosi\nla pezza che gli copriva il viso; l'Occhio \u00e8 ancora alle spalle dell'uomo, per\ncui il volto continua ad essergli inaccessibile. L'individuo si rilassa e\ninizia a guardarsi attorno, come se non conoscesse la stanza in cui \u00e8 entrato. \"Panoramica\"\na 180\u00b0\" da sinistra a destra,\" in cui si vede, in progressione, un vecchio\nletto disfatto, una finestra, lo schienale di una sedia, uno specchio, un\ncomodino nell'angolo, un'immagine affissa al muro con un chiodo. L'immagine\nmostra una figura semi-umana, dagli occhi enormi. Ricomincia l'ispezione della\nstanza con un'altra \"panoramica a 180\u00b0\" \"da destra verso sinistra\". Si nota di nuovo lo specchio appeso al muro. L'uomo fissa lo specchio, poi,\npuntando lo sguardo verso il basso, vede a terra una cesta in cui stanno due\nanimali: un piccolo cane ed un grosso gatto. Rialzando lo sguardo, fissa per\nqualche secondo l'unica finestra della stanza. Infine, torna a guardare il\nletto, coperto di stracci. L'uomo si dirige, ad uno ad uno, verso gli oggetti\nvisti: prima verso il letto, poi verso la finestra. Dalla finestra il mondo\nesterno appare indefinito. Si sposta poi verso i due animali e li guarda con\nattenzione. Non riesce, invece, ad avvicinarsi allo specchio, davanti al quale\nha un moto di fastidio, tanto da doversi coprire il volto per evitare di\nvedervisi riflesso. \u00c8 a questo punto che l'uomo nota sul comodino nell'angolo\nuna gabbia con dentro un pappagallo ed una boccia di vetro piena d'acqua.\n\"Finestra, specchio e animali\".\nL'uomo inavvertitamente si specchia, reagendo con un\nviolento sussulto; finisce poco dopo davanti alla finestra, reagendo allo stesso modo.\nSi accosta, dunque, alla parete e con fare guardingo scivola rasente al muro\nfino a trovarsi di lato alla tapparella. Allunga un braccio, abbassa la tapparella e tira le tende; la finestra, finalmente, \u00e8 oscurata.\nL'uomo accarezza il tendaggio con sollievo e si dirige verso il centro della\nstanza; da l\u00e0 egli vede il cane e il gatto che lo stanno fissando. L'uomo si\nchina e sposta il muso ai due animali, cercando di far rivolgere il loro\nsguardo altrove. Poi si incammina verso il comodino. Si arresta con un sussulto\nnon appena si accorge che sta per passare davanti allo specchio. Cos\u00ec si\nvolta, dirigendosi verso il letto, da dove prende una sudicia coperta. Poi\ncamminando rasente al muro, ne percorre tutto il perimetro giungendo davanti\nallo specchio, che copre rapidamente. Con le mani accarezza lo specchio\ncoperto. Ora l'uomo \u00e8 libero di andare verso la sedia al centro della stanza,\nma quando si trova vicino al comodino si ferma a guardarlo. Il pappagallo\ndentro alla gabbia lo sta fissando. L'uomo passa oltre, proseguendo per un\nbreve tratto, finch\u00e9 non si volta verso la cesta dei due animali. Il cane ed il\ngatto lo fissano insistentemente. Allora l'uomo si dirige risolutamente verso\nla cesta e afferra il gatto. Lo conduce alla porta e lo sbatte fuori. Poi torna alla\ncesta e prende il cane. Butta fuori anch'esso. Ma nell'aprire la porta per fare\nuscire il cane, il gatto rientra. L'uomo si volta verso la cesta ed ha un moto\ndi sorpresa: il gatto \u00e8 di nuovo nella cesta e lo sta fissando. L'uomo torna\nsull'animale, lo afferra e lo conduce fuori. Ma nell'aprire la porta per fare\nuscire il gatto, il cane rientra. L'uomo si volta verso la cesta ed ha un moto\ndi sorpresa: \"primissimo piano\" del\ncane e dei suoi occhi. L'uomo afferra l'animale e torna alla porta, per\nbuttarlo fuori. Ma nell'aprire la porta per fare uscire il cane, il gatto\nrientra. L'uomo si volta verso la cesta. \"Primissimo\"\n\"piano \"dello sguardo sornione del gatto. L'uomo si lancia sul gatto, lo\nprende, torna alla porta e con mille precauzioni lo mette fuori, stando attento\nche non rientri il cane. Sbatte la porta e si gira verso la cesta. La cesta \u00e8\nvuota. Tutto il corpo dell'uomo, finalmente, esprime soddisfazione. Ritorna\ncos\u00ec alla porta. Con le mani protese chiude il catenaccio, accarezza la\nserratura finalmente chiusa e torna tranquillo al centro della stanza. L'uomo\nsi china e raccoglie la sua borsa di cuoio, poi si dirige verso la sedia.\nMentre sta per raggiungerla, senza preavviso, la coperta che avvolgeva lo\nspecchio scivola gi\u00f9 e l'uomo, di colpo, si getta a terra. Da terra guarda\ndavanti a s\u00e9 la coperta e si avvicina per prenderla. Procedendo carponi, recupera\nla coperta e tenendola ben tesa davanti a s\u00e9 copre di nuovo lo specchio, senza\nguardarlo. Con le mani accarezza fiduciosamente la coperta. Poi indietreggia con\nlo sguardo, cos\u00ec da controllare che tutte le parti dello specchio siano ben nascoste. Infine\nsi dirige verso la sedia.\n\"La sedia a dondolo e l'immagine di Dio Padre\".\nL'uomo \u00e8 davanti alla sedia a dondolo. La fissa. Una decorazione\ndello schienale della sedia assomiglia a un volto grottesco. La visione \u00e8\nsfuocata, ma emergono per brillantezza due fessure che sembrano occhi. L'uomo,\ncon fare turbato, si siede. La sedia oscilla (da qui si intuisce che si tratta\ndi una sedia a dondolo). L'uomo poggia a terra la borsa di cuoio e guarda\ndavanti a s\u00e9. Davanti vede una parete ingrigita e al centro della parete\nl'immagine semi-umana dagli occhi immensi, fissata al muro con un grosso chiodo.\nIl chiodo proietta la sua ombra filiforme verso il basso. L'uomo si rialza. Si\ndirige con lentezza verso l'immagine tutta occhi. L'immagine si fa via via pi\u00f9\ngrande man mano che egli si avvicina. Infine, tutto il suo campo visivo \u00e8\noccupato dagli occhi, dalle due immense pupille dell'essere semi-umano. L'uomo\n\u00e8 a ridosso dell'immagine. Con un movimento secco e brutale, la strappa dalla\nparete e la fa a pezzi con ira. Poi getta a terra i frammenti e inizia a\ncalpestarli. Ai suoi piedi, che calpestano con feroce vigore l'immagine\ninfranta, un frammento contenente uno dei due grandi occhi continua a fissarlo.\nL'uomo torna a sedersi sulla sedia a dondolo. Il muro \u00e8 finalmente sgombro da\nogni fastidio. Al posto dell'immagine resta la sua forma: un riquadro vuoto,\nchiaro, che spicca sulla parete ingrigita. Il chiodo continua a proiettare l'ombra\nfiliforme nel riquadro.\n\"La cartellina e gli altri animali\".\nL'uomo prende da terra la borsa di cuoio e sfila dal\nsuo interno una cartellina cartacea, chiusa con uno spago avvolto intorno a due\nfermagli di forma discoidale. \"Primissimo\"\n\"piano \"della chiusura: i due piccoli dischi sembrano occhi. L'uomo allora\ngira la cartellina su se stessa, cos\u00ec da rimuovere la spiacevole impressione\nsuscitatagli dai fermagli. L'uomo apre la cartellina, ma si ferma bruscamente,\nvoltandosi di scatto verso il pappagallo: il pappagallo lo sta fissando. L'uomo si alza e si sfila lentamente il\ncappotto. \"Primo piano\" dell'occhio del\nvolatile: si apre e si chiude, continuando a ricambiare il suo sguardo. Con il\ncappotto in mano, l'uomo si avventa contro la gabbia e la copre. Il pappagallo\nnon \u00e8 pi\u00f9 visibile. Poi ritorna verso la sedia, ma le fessure dello schienale\ndella sedia a dondolo lo stanno fissando. L'uomo fa per sedersi. Egli guarda\nancora il comodino, ma a colpirlo, adesso, \u00e8 la boccia di vetro piena d'acqua, che\nsta a fianco della gabbia coperta; dentro vi nuota un pesce rosso. L'uomo si\nsiede e guarda davanti a s\u00e9. Egli vede il muro ingrigito ed il segno lasciato\ndall'immagine tolta. Riprende da terra la cartellina. \"Primissimo piano\" della chiusura: i due piccoli dischi che sembrano\nocchi lo stanno fissando. Gira la cartellina su se stessa. Finalmente l'uomo\nestrae dalla cartellina alcune immagini, ma con uno scatto le rimette dentro e\nsi gira verso il pesce. \"Primissimo piano\"\ndel muso del pesce, che lo sta guardando. L'uomo si alza ancora e si dirige\nverso la boccia di vetro. \"Primissimo\"\n\"piano \"dell'occhio del pesce. L'uomo avvolge la boccia di vetro con un margine\nrimasto libero del cappotto, con cui aveva coperto il pappagallo. Aggiusta il\ncappotto intorno alla boccia di vetro, poi stende le mani davanti a s\u00e9. Torna\nalla sedia, fissando lo schienale: le fessure dello schienale della sedia a\ndondolo lo stanno guardando. Finalmente si siede e si accerta di essere libero\nda fastidi (sguardo alla boccia di vetro coperta, \"primo piano\" del chiodo e del riquadro chiaro sul muro). Infine,\nfinalmente, l'uomo riprende la cartellina. \"Primissimo\"\n\"piano \"della chiusura: i due piccoli dischi che sembrano occhi lo stanno\nfissando. Allora gira la cartellina su se stessa. Adesso \u00e8 libero di estrarre\nle immagini.\n\"Le foto\".\nL'uomo osserva una dopo l'altra le fotografie. Intanto inizia a dondolarsi\nsulla sedia a dondolo. L'Occhio, che fino ad ora ha osservato la scena\nsenza pi\u00f9 dare particolari segni di s\u00e9, si avvicina alle spalle dell'uomo e\nguarda insieme a lui le fotografie. Nella prima, una donna vestita di bianco e\ncon un grande cappello del medesimo colore tiene in braccio un bambino in\nfasce. Nella seconda, una donna vestita di scuro contempla un bambino un po'\npi\u00f9 grande, dallo sguardo chino e le mani giunte. Nella terza, un cane, posto su di una sedia, sta\nin piedi su due zampe, mentre un giovane gli sta davanti nel gesto di dargli\nun biscotto. Animale e giovane si fissano reciprocamente negli occhi. Nella\nquarta, un giovane riceve l'attestato di laurea: ha lo sguardo chino davanti al\nrettore; entrambi stanno in\npiedi ed una folla di studenti guarda la scena da dietro. Nella quinta, un\nfotografo sta scattando una fotografia ad una coppia di giovani fidanzati che\nsi guardano reciprocamente negli occhi. Al vedere la foto, l'uomo smette di\ndondolarsi. Egli fissa attentamente la\nfotografia. Dopo un attimo, passa a quella successiva, ricominciando a\ndondolarsi, ma, quando vede la sesta foto, smette di nuovo. In essa \u00e8 mostrata\nuna persona che tiene in braccio una bambina. Allora l'uomo con una mano accarezza dolcemente il volto della\nbambina nella foto. L'uomo riprende a dondolarsi e cambia immagine. La settima\nmostra un vecchio, dal volto arcigno, con una grossa benda nera sull'occhio\nsinistro; con l'occhio rimastogli, il vecchio guarda diritto nell'obiettivo. Al\nvedere questa immagine, l'uomo pare irritato e stringe con forza le mani\nintorno ad essa. Inizia a strappare le foto, una ad una, partendo dalla settima\nfino alla prima. Le fa in quattro pezzi e getta i frammenti a terra. Fatica a\nstrappare la prima foto: sembra pi\u00f9 resistente delle altre. Ma ha la meglio.\nGettato tutto a terra, l'uomo si dondola con rinnovato vigore, le mani sui\nbraccioli della sedia a dondolo. Poi ferma l'oscillazione: con una mano si\nascolta il polso. Mentre\nl'uomo dondola, l'Occhio inizia a muoversi intorno alla sedia.\n\"Il sonno e primo tentativo d'agnizione\".\nA poco a poco,\nil dondolio diminuisce: l'uomo si sta addormentando. L'Occhio ne approfitta per\nsuperare l'angolo di 45\u00b0, da cui finora aveva osservato la scena. Si comincia,\ncos\u00ec, ad intravedere il profilo dell'uomo: ha una benda sull'occhio sinistro.\nMa a questo punto, l'uomo ha un sobbalzo e l'Occhio retrocede velocemente, come\nper non farsi scorgere. Ricomincia\nil dondolio. Ma a poco a poco il movimento scema sempre pi\u00f9. Infine, cessa del\ntutto e l'uomo si abbandona al sonno.\n\"Agnizione finale\".\n\"Panoramica\"\n\"a 360\u00b0 gradi: \"l'Occhio si volge verso la parete e,\ncome in una corsa folle, ripercorre il perimetro della stanza, incontrando\nsulla propria visuale tutto ci\u00f2 che l'uomo, precedentemente, aveva coperto. In\nprogressione: la finestra oscurata, lo specchio velato, il comodino nascosto\ndal cappotto, il muro con l'impronta chiara ed il chiodo. Arrivato qui, di\nscatto si volge verso l'uomo, frontalmente; e l'Occhio si ferma. Adesso, per la\nprima volta, gli \u00e8 possibile vedere in\nvolto l'uomo addormentato: \u00e8 lo stesso anziano della settima fotografia. L'uomo a un tratto ha un sobbalzo e si sveglia. Il suo occhio incrocia l'Occhio: si guardano. L'uomo ha un nuovo e pi\u00f9 violento\nscossone e tenta di alzarsi. Solo adesso si rende conto di chi gli sta di\nfronte e spalanca la bocca in un moto di enorme sorpresa.\nSoggettiva dell'uomo:\negli vede in piedi, a poca distanza, se stesso, la sua figura, che lo scruta\ncon sguardo indefinibile. L'Occhio \u00e8 lui stesso.\nSoggettiva dell'Occhio:\negli guarda in volto l'uomo, che si accascia sulla sedia, coprendosi il viso\ncon le mani, per poi, dopo un attimo, tornare a guardarlo. L'uomo \u00e8 lui stesso.\nSoggettiva dell'uomo:\nprimissimo piano dell'altro s\u00e9, in piedi, dallo sguardo implacabile. Anch'egli\nporta una benda sull'occhio sinistro.\nSoggettiva dell'Occhio:\negli guarda fissamente l'uomo, che torna a coprirsi il volto con le mani. Il\ndondolio della sedia si fa, via via, sempre pi\u00f9 lento e minuto, finch\u00e9 non\ndiventa impercettibile. Infine, tutto \u00e8 fermo. \"Stacco\".\n\"Conclusione\".\nCompare\nil \"primissimo piano\" di un occhio, che lentamente si spalanca. La pupilla \u2013\nbiancastra \u2013 si restringe e si dilata,\nmentre fissa davanti a s\u00e9. Ogni tanto, la palpebra sbatte. \"Fermo-immagine. Titoli di coda\".\nSceneggiatura.\n\u00ab\"Esse est percipi\". Soppressa ogni percezione estranea, animale, umana, divina, la percezione di s\u00e9 continua ad esistere. Il tentativo di non essere, nella fuga da ogni percezione estranea, si vanifica di fronte all'ineluttabilit\u00e0 della percezione di s\u00e9\u00bb. (Samuel Beckett, \"Film\").\nI due individui sullo schermo non hanno un nome, ma nemmeno la sceneggiatura gliene assegna uno. Entrambi, come Beckett stesso specifica, sono componenti di un unico individuo scisso. Il nome con cui vengono distinti \u00e8 legato alla loro natura: l'inseguitore \u00e8 E, abbreviazione di \"Eye\", mentre l'inseguito \u00e8 O, abbreviazione di \"Object.\"\nBeckett stabilisce nella sceneggiatura che E debba rimanere sempre entro un angolo di 45\u00b0 dal volto di O. Si tratta di quello che Beckett chiama \"angolo di immunit\u00e0\". Se l'angolo di immunit\u00e0 viene superato, O inizia ad avvertire la presenza dello sguardo di E su di lui. Ogni volta, nel film, che E tenta di superare tale angolo di immunit\u00e0, O ha una violenta reazione che respinge E nuovamente alle spalle.\nLa vicenda, stando al testo, dovrebbe svolgersi nel 1929. La stanza verso cui l'uomo si dirige \"potrebbe essere \"la stanza della madre di O, momentaneamente assente perch\u00e9 malata. Beckett stesso specifica che quest'ultima informazione non \u00e8 necessario che sia esplicitata dal film.\nL'ambizione di Beckett era di avere un controllo totale sull'immagine, grazie alla natura del mezzo cinematografico e gli strumenti di manipolazione della postproduzione. A lavoro finito ebbe occasione di esprimere la sua delusione per tali aspettative.\nInterpretazione.\nIl nucleo poetico e drammatico dell'opera nasce dall'uso del celebre assunto filosofico e\"sse est percipi\" di George Berkeley, vescovo della Chiesa Anglicana e filosofo irlandese a cavallo tra '600 e '700. Poich\u00e9 \"essere \u00e8 essere percepiti\", il dramma che inquieta O \u00e8 quello di essere percepito - ovvero di essere costretto a essere. Ma anche eliminata ogni percezione estranea (animale, umana, divina) la percezione di se stessi - incarnata da E - continua a esistere; di conseguenza, ogni tentativo di non essere \u00e8 destinato intrinsecamente a fallire.\nNella sceneggiatura, O ed E costituiscono le due parti scisse del medesimo individuo; pertanto, essi sono identici, anche se perseguono intenti contrari (O desidera non esistere, E non pu\u00f2 fare a meno di percepire, dunque di \"far esistere\"). Il particolare rapporto sussistente fra O ed E - inquadrabile in un atipico caso di doppelg\u00e4nger - costituisce quella che \u00e8 stata definita \"\"identit\u00e0 palindromica\".\" Lo sguardo di E, da una prospettiva filosofica, \u00e8 stato definito \"sguardo ontovedente\".\nCuriosit\u00e0.\nIl film \u00e8 stato riproposto e musicato all'interno del progetto \"Geoff Farina Film Project\" del chitarrista dei Karate Geoff Farina."}
{"id": "837162", "revid": "1573940", "url": "https://it.wikipedia.org/wiki?curid=837162", "title": "Gregor Hradetzky", "text": "Ha vinto una medaglia d'oro nel K1 1.000\u00a0m e nel F1 10.000\u00a0m alle Olimpiadi di ."}
{"id": "837164", "revid": "83531", "url": "https://it.wikipedia.org/wiki?curid=837164", "title": "Ferdinand Georg Frobenius", "text": "Biografia.\nFrobenius nacque a Charlottenburg, una localit\u00e0 allora alla periferia di Berlino, e comp\u00ec la sua educazione all'Universit\u00e0 di Berlino. La sua tesi, condotta sotto la direzione di Weierstrass, ha riguardato la soluzione delle equazioni differenziali. Dopo il suo completamento nel 1870, ha insegnato a Berlino per qualche anno e successivamente ha ricevuto un incarico presso il Politecnico di Zurigo (ETH Zurich). Nel 1893 \u00e8 ritornato a Berlino, dove \u00e8 stato eletto membro della Accademia delle Scienze Prussiana.\nContributi alla teoria dei gruppi.\nLa teoria dei gruppi costitu\u00ec uno dei principali interessi di Frobenius nella seconda parte della sua attivit\u00e0 scientifica. Uno dei suoi primi contributi di rilievo fu la dimostrazione dei teoremi di Sylow per i gruppi astratti, le dimostrazioni precedenti avendo riguardato i gruppi di permutazioni. La sua dimostrazione del primo teorema di Sylow, concernente l'esistenza dei sottogruppi di Sylow, \u00e8 quella tuttora in uso.\nAncor pi\u00f9 importante fu la creazione delle teorie dei caratteri dei gruppi e delle rappresentazioni dei gruppi, due strumenti fondamentali per lo studio della struttura dei gruppi. Il suo lavoro ha condotto a stabilire la legge di reciprocit\u00e0 di Frobenius e alla definizione di quelli che oggi sono chiamati gruppi di Frobenius. Frobenius nel 1878 ha inoltre dimostrato che qualunque corpo (anche non commutativo) che contenga il campo dei numeri reali come sottocorpo e tale che ogni suo elemento soddisfi un'equazione polinomiale a coefficienti reali deve essere isomorfo ai numeri reali oppure ai numeri complessi oppure ai quaternioni."}
{"id": "837171", "revid": "1983214", "url": "https://it.wikipedia.org/wiki?curid=837171", "title": "Norton", "text": ""}
{"id": "837175", "revid": "1573940", "url": "https://it.wikipedia.org/wiki?curid=837175", "title": "Adolf Kainz", "text": "Ha vinto una medaglia d'oro nel K2\u00a01000\u00a0m in coppia con Alfons Dorfner ai Giochi olimpici di ."}
{"id": "837183", "revid": "124850089", "url": "https://it.wikipedia.org/wiki?curid=837183", "title": "Alfons Dorfner", "text": "Ha vinto una medaglia d'oro nel K2\u00a01000\u00a0m in coppia con Adolf Kainz alle Olimpiadi di ."}
{"id": "837186", "revid": "287204", "url": "https://it.wikipedia.org/wiki?curid=837186", "title": "Professional Gun", "text": "Professional Gun \u00e8 un'antologia di racconti dedicati alla figura del Professionista, personaggio creato a met\u00e0 degli anni novanta da Stephen Gunn. La particolarit\u00e0 di quest'opera \u00e8 che ospita dei racconti scritti da altri autori, che si cimentano con Chance Renard e gli fanno incontrare altri personaggi storici della collana Segretissimo.\nL'autore dedica questo libro ai lettori che l'hanno seguito in tanti anni. Ecco la sua dedica: \u00abQuesto libro, per quello che rappresenta \u00e8 dedicato a tutti voi Amici Miei, anche a quelli che mi seguono sulla Rete e quelli che non conosco. \"E, alla fine, anche a Svetlana\"\u00bb."}
{"id": "837188", "revid": "125814364", "url": "https://it.wikipedia.org/wiki?curid=837188", "title": "Giuseppe Panini", "text": "Biografia.\nNato a Pozza di Maranello, quarto figlio e primo maschio di Antonio Panini (1897-1941) e Olga Cuoghi (1900-1987), si trasfer\u00ec ben presto a Modena con la numerosa famiglia (quattro sorelle e quattro fratelli, fra cui Franco Cosimo, titolare in seguito dell'omonima casa editrice) a seguito del padre che lavorava presso l'Accademia Militare.\nLa prima svolta della sua vita \u00e8 stata quando la famiglia acquista nel 1945 un'edicola in Corso Duomo, nel pieno centro di Modena, che avvicina i Panini al mondo editoriale. Nel 1956 fonda assieme al fratello Benito un'agenzia di distribuzione di quotidiani: \"l'Agenzia Distribuzione Giornali Fratelli Panini\".\nAlla fine del 1960 Benito e Giuseppe, trovarono a Milano un lotto di vecchie figurine invendute delle edizioni milanesi \"Nannina\". I fratelli lo acquistarono, imbustarono in bustine bianche con cornicette rosse con due figurine ciascuna a 10 lire l'una. Il successo fu enorme e inaspettato: le bustine vendute toccarono i 3 milioni.\nNel 1961 i Panini decisero di fare tutto con i loro mezzi, stampando le figurine in un piccolo laboratorio in via Castelmaraldo e creando anche il primo album per la loro raccolta. Le vendite furono quintuplicate, e i milioni di bustine vendute furono 15. Era ufficialmente nata la collezione \"Calciatori\".\nNel 1964 la tipografia si sposta in via Emilio Po dove si trova tuttora e dal 1969 iniziarono ad esportare le figurine in tutto il mondo. Tutta la famiglia collabora nell'azienda, Giuseppe assume la presidenza e la carica di amministratore delegato. L'azienda rimane a gestione familiare sino al 1986, quando entra l'imprenditore Carlo De Benedetti che acquista il 25% della Panini con l'idea di quotarla in Borsa. Poi l'idea della quotazione non va in porto e nel 1989 il gruppo Maxwell rileva l'intera azienda.\nParallelamente all'attivit\u00e0 editoriale, Giuseppe crea nel 1966 il \"Gruppo Sportivo Panini\" che diventer\u00e0 una delle pi\u00f9 importanti societ\u00e0 di pallavolo del mondo. Nel 1973 fonda la Lega pallavolo diventandone presidente per otto anni.\nNel 1980 costituisce l'Associazione Culturale B.E.I. \u201cBiblioteca Enigmistica Italiana\", con lo scopo di promuovere la conoscenza e la pratica dell\u2019Enigmistica, con particolare attenzione alla tradizione italiana dell\u2019Enigmistica Classica e di curare la raccolta e la conservazione di materiali che testimoniano la vita e la storia dell\u2019Enigmistica.\n\u00c8 stato presidente della Camera di Commercio di Modena dal 1985 al 1992. Ha creato una scuola per dirigenti d'azienda e un liceo linguistico.\nPoco prima della sua morte ha donato alla citt\u00e0 le sue collezioni fotografiche e di figurine. Il comune di Modena gli ha dedicato il palazzo dello sport ed ha creato in suo onore due musei: il Fotomuseo Giuseppe Panini ed il Museo della Figurina.\nGiuseppe Panini muore nel 1996 e viene sepolto nel Cimitero di San Cataldo a Modena."}
{"id": "837190", "revid": "1718925", "url": "https://it.wikipedia.org/wiki?curid=837190", "title": "The Way I Am (Eminem)", "text": "The Way I Am \u00e8 un brano musicale del rapper statunitense Eminem. Si tratta del secondo singolo estratto dal suo terzo album in studio, \"The Marshall Mathers LP\" (2000).\nEminem ha anche cantato \"The Way I Am\" dal vivo con la partecipazione straordinaria di Marilyn Manson sul ritornello (il cantante metal \u00e8 citato nella stessa canzone del rapper). Nella Limited Edition di \"The Marshall Mathers LP\" \u00e8 presente questa performance remixata da Danny Lohner.\n\"The Way I Am\" fa anche parte della raccolta \"\" (2005).\nIl 28 febbraio 2018, la RIAA lo certifica singolo di platino per il milione di unit\u00e0 commercializzate nel mercato statunitense.\nIl brano.\n\u00c8 uno dei brani pi\u00f9 cupi ed introspettivi del rapper. Presenta uno dei suoi primi beat, con un giro di basso su note gravi, un loop di pianoforte e suoni di campana.\nIn \"The Way I Am\" sono attaccati tutti quelli che, a detta del rapper, lo criticano eccessivamente sul piano artistico e su quello personale. Cos\u00ec sono presi di mira i suoi fan e la casa discografica per cui incide, non soddisfatta dei risultati di \"\"My Name Is\" e i produttori esecutivi che si aspettavano che fosse in testa alle classifiche con il suo singolo \"My Name Is\"\". La canzone presenta il flow tipico di Eminem, con toni aggressivi e parole spesso urlate. La canzone \u00e8 scritta nella tonalit\u00e0 di La minore.\nIl testo.\nIl rapper inizia a spiegare le fonti della sua musica.\nIl resto del verso si rivolge soprattutto ai fans. Eminem non si scusa per il suo comportamento, e pretende di riavere un po' della propria privacy: \"I'm not Mr. 'N Sync, I'm not what your friends think/I'm not Mr. Friendly, I can be a prick\". Egli minaccia la violenza contro coloro che lo offendono e non lo lasciano in pace, ferendo cos\u00ec i fan con \"file you a lawsuit/I'll smile in the courtroom and buy you a wardrobe\".\nNel verso successivo si scaglia contro i critici, e si arrabbia del fatto che \"i media puntano il dito subito contro di lui quando un ragazzo viene sbeffeggiato e risponde sparando nella sua scuola\" (altro riferimento al Massacro della Columbine High School). Inoltre compatisce Marilyn Manson, che ha ricevuto accuse simili di istigazione alla violenza. Eminem risponde chiedendo \"dove fossero i genitori in quel momento?\"; poi accusa la classe media di ignorare problemi come l'abuso di eroina, finch\u00e9 non dice \"Middle America, now it's a tragedy/Now it's so sad to see, an upper class city/havin this happenin\". Accuse simili sono state fatte sulla scia delle sparatorie nella Columbine High School e in altre scuole, nelle quali una violenza cos\u00ec evidente si \u00e8 protratta per decenni, soprattutto in quelle dei quartieri degradati frequentate da ragazzi afro-americani figli di operai, ma il problema \u00e8 stato ignorato dai media nazionali fino a che un bambino bianco di classe media e \"borghese\" ha iniziato ad uccidere altri bambini bianchi di classe media e \"borghesi\".\nNel verso finale Eminem inveisce contro lo stress causatogli dalla sua notoriet\u00e0, e la sua insicurezza di essere incapace di superare \"My Name Is\", la prima hit di Eminem proveniente dal suo precedente e pi\u00f9 etichettato album. Con molta scrupolosit\u00e0 dovuta al suo background razziale, Eminem si scaglia contro coloro che non avevano intenzione di credere ai suoi racconti sulla povert\u00e0, droghe e violenza, e che gli chiedevano insistentemente \"what school did I go to, what hood I grew up in/the why, the who what when, the where, and the how/'til I'm grabbin my hair and I'm tearin it out\".\nNel ritornello del brano, Eminem dubita della sua identit\u00e0 di fronte alla imponente quantit\u00e0 di attenzioni rivoltegli da milioni di sconosciuti. Mentre il suo album precedente, \"The Slim Shady LP\", era in qualche modo pi\u00f9 scherzoso di quest'album e l\u00ec rappava come un personaggio diverso (Slim Shady), i suoi critici hanno ritenuto che Eminem, Marshall Mathers e Slim Shady erano identici. Similmente ad altri musicisti e artisti che hanno perso la loro identit\u00e0 in una forma inventata (come David Bowie e Alice Cooper), Eminem esprime i suoi dubbi riguardo a chi \u00e8 diventato.\nIl ritornello \u00e8 simile ad una rima usata dal rapper Rakim nella canzone \"As The Rhyme Goes On\".\nIn alcune performance live della canzone Eminem campiona What I Am di Edie Brickell and New Bohemians. Prova di ci\u00f2 sta nel suo \"Anger Management Tour DVD\".\nVideo musicale.\nIl video musicale inizia con un breve assolo del ritornello di un'altra canzone dell'album intitolata \"Kim\", e quando la canzone parte si pu\u00f2 ascoltare la voce di Steve Berman in uno skit (intermezzo) dell'album. Marilyn Manson fa un breve cameo alle spalle di Eminem. Inoltre il ragazzino che chiede la foto a Eminem nel bagno pubblico \u00e8 il suo fratellastro, Nathan. Il video musicale di \"The Way I Am\" \u00e8 stato piazzato alla posizione 19 nella classifica \"Best Music Video of 2000's\" di Complex Magazine."}
{"id": "837195", "revid": "2730", "url": "https://it.wikipedia.org/wiki?curid=837195", "title": "Centro commerciale", "text": "Un centro commerciale \u00e8 un complesso edilizio omogeneo appositamente progettato e costruito per ospitare numerose attivit\u00e0 commerciali: punti vendita della grande distribuzione organizzata, negozi specializzati al dettaglio, all'ingrosso o temporanei, catene commerciali in franchising, cinema, ristoranti, banche e altri servizi alla persona come parrucchieri, palestre e altro.\nCaratteristiche.\nIl centro commerciale nasce secondo criteri che prevedono un progetto e in seguito una gestione unitaria. \u00c8 solitamente di propriet\u00e0 di una societ\u00e0 immobiliare che la pu\u00f2 concedere in gestione ad un'altra societ\u00e0 operativa. Con questa societ\u00e0 le diverse imprese commerciali, a parte quello solito di affitto, sottoscrivono un contratto per l'utilizzo delle aree utilizzate, degli spazi comuni e dei servizi di struttura del centro. Il contratto include solitamente altri requisiti, quali aspetti di immagine comune, giorni/orari di apertura, ecc. Chiaramente gli oneri della manutenzione e altri strutturali spettano alla societ\u00e0 proprietaria e/o a quella gestrice.\nQuesti centri sorgono allo scopo di concentrare in un unico spazio un considerevole numero di attivit\u00e0 commerciali e di intrattenimento, cos\u00ec da offrire al consumatore un'ampia gamma di beni e servizi cui accedere senza compiere lunghi spostamenti.\nTipologie.\nCentro commerciale alla francese.\nIl format del centro commerciale viene introdotto in Italia agli inizi degli anni settanta in alcune regioni del nord sul modello dei centri nati in Francia. Uno dei primi centri commerciali d'Italia fu il \"Pratilia shopping center\" di Prato, purtroppo non ebbe il successo sperato e cess\u00f2 l'attivit\u00e0 nel 2002 in seguito all'apertura del centro commerciale i Gigli di Campi Bisenzio nel 1997, all'epoca il pi\u00f9 grande d'Italia. Il boom d'espansione della formula si ha per\u00f2 a partire dalla fine degli anni ottanta e prosegue sino a oggi con la presenza in ogni provincia italiana. Essi inizialmente prevedono un ipermercato (pi\u00f9 raramente un supermercato) che funge da polo d'attrazione per altri negozi di minori dimensioni (in genere una decina/dozzina).\nSolitamente queste sono attivit\u00e0 di servizi complementari all'ipermercato (per esempio edicole, lavanderie, calzolai, sportelli bancari, gastronomie, agenzie viaggi). Oggi questo format tende a essere meno seguito, tanto che non viene pi\u00f9 nemmeno definito \"centro commerciale\", bens\u00ec \"ipermercato con negozi\" o \"ipermercato con galleria commerciale\", i negozi in genere risultano essere meno, ma di dimensioni pi\u00f9 grandi (ad esempio di abbigliamento, calzature e/o bar/caffetterie).\n il numero di negozi e la superficie commerciale sono andati via via aumentando: come riportavano le pubblicit\u00e0 , il centro commerciale \"Le Piramidi\" di Torri di Quartesolo (VI) era il pi\u00f9 grande d'Italia con 150 negozi: oltre il doppio del pi\u00f9 grande centro commerciale realizzato fino ad allora (il \"Centro Giotto\" di Padova che contava circa 75 negozi).\nCentro commerciale multipiano.\nTalvolta alcuni centri commerciali vengano ospitati in aree industriali dismesse opportunamente ristrutturate, in tal caso essi sono caratterizzati dall'avere i negozi disposti su molti piani. Un esempio di questa tipologia inaugurato nel 2008, \u00e8 Le officine Minganti, a Bologna, stabilimento industriale degli anni cinquanta, all'epoca periferico, oggi integrato nel centro urbano, ristrutturato come centro commerciale di vicinato, progettato come un luogo pubblico con piazze e vie interne; oggi questo centro commerciale \u00e8 poco frequentato a causa della scarsa offerta commerciale e la poca fruibilit\u00e0.\nIn genere in Italia \u00e8 piuttosto raro che l'ancora del centro sia un discount, anche se questa situazione \u00e8 abbastanza frequente nelle regioni del Nordest.\nCentro commerciale-direzionale.\nIl centro commerciale direzionale o polivalente si differenzia dal centro commerciale tradizionale per i servizi offerti e le attivit\u00e0 in esso svolte. Un centro commerciale \u00e8 una struttura che racchiude al suo interno un supermercato o ipermercato (GDO), contornato da una serie di negozi (galleria commerciale) e ristorazione.\nIl centro commerciale direzionale \u00e8 caratterizzato invece da un'offerta pi\u00f9 ampia di servizi. Nella stessa struttura infatti, oltre alle tradizionali funzioni commerciali sopra descritte, \u00e8 presente un'ampia variet\u00e0 di servizi non solo di natura commerciale.\nL'area riservata alle attivit\u00e0 commerciali \u00e8 affiancata da altre aree o sezioni modellate per ospitare funzioni come uffici direzionali, ambulatori, laboratori medici, sedi istituzionali pubbliche o di sindacato. In pratica il centro commerciale direzionale o polivalente unisce agli scopi commerciali tradizionali una ricca offerta di strutture di interesse pubblico e sociale. Allo stesso modo i benefici e i punti di forza dei centri commerciali (facilit\u00e0 di accesso e di parcheggio, aree riscaldate/climatizzate al coperto, razionalizzazione degli spazi, sicurezza, comodit\u00e0) diventano un valore aggiunto anche per tali funzioni sociali e pubbliche.\nPrima esperienza italiana di centro commerciale polivalente \u00e8 il Centro Empoli, nato nel 2007 su progetto congiunto dell'Inres e degli architetti Adolfo Natalini e Renzo Funaro e caratterizzato dall'inserimento della struttura in un parco naturale di 7 ettari e dalla presenza di una serie di attivit\u00e0 artigianali ospitate in circa 1500\u00a0m2.\nParco commerciale.\nAltro format che si \u00e8 molto sviluppato negli ultimi anni, ovvero un'aggregazione di negozi di medie-grandi dimensioni (ipermercati, mercatoni, mobilifici, casalinghi, outlet, grandi magazzini, centri bricolage, ...) ciascuno con entrata indipendente (\u00e8 quindi assente una galleria coperta) localizzata in aree extraurbane.\nCentri commerciali e il concetto di \"non-luogo\".\nI centri commerciali fanno parte di quegli spazi che l'etno-antropologo francese Marc Aug\u00e9 definisce \"non-luoghi\" in contrapposizione ai classici luoghi antropologici: i non-luoghi sono quegli spazi prodotti della cosiddetta societ\u00e0 della surmodernit\u00e0 che hanno la prerogativa di non essere identitari, relazionali e storici, spazi in cui moltitudini di individui si incrociano senza entrare in relazione, spinti solo dal desiderio di consumare o di accelerare le operazioni quotidiane.\nL'identificazione dei centri commerciali come non-luoghi, tuttavia, \u00e8 stata oggetto di messe a fuoco distinte da quella di Marc Aug\u00e9: da una ricerca del 2010 effettuata in Italia su un vasto campione di studenti delle scuole superiori emerge come i centri commerciali siano uno dei punti di ritrovo d'elezione per gli adolescenti, che li pongono al terzo posto delle proprie preferenze d'incontro dopo casa e bar. Secondo Marco Lazzari i cosiddetti \"nativi digitali\" lo sono anche rispetto ai centri commerciali, nel senso che non li percepiscono come una cosa altra da essi stessi: sfuggendo la retorica del nonluogo e ogni snobismo intellettuale, i ragazzi sentono il centro commerciale come un luogo vero e proprio, di frequentazione non casuale e non orientata soltanto all'acquisto, dove si pu\u00f2 esprimere la socialit\u00e0, incontrare gli amici e praticare con loro attivit\u00e0 divertenti e interessanti.\nLo stesso Aug\u00e9 convenne in seguito che \"qualche forma di legame sociale pu\u00f2 emergere ovunque: i giovani che si incontrano regolarmente in un ipermercato, per esempio, possono fare di esso un punto di incontro e inventarsi cos\u00ec un luogo\"."}
{"id": "837198", "revid": "1573940", "url": "https://it.wikipedia.org/wiki?curid=837198", "title": "Willy Horn", "text": "Ha vinto un argento nel K2 10.000\u00a0m inseguimento in coppia con Erich Hanisch alle Olimpiadi di ."}
{"id": "837202", "revid": "6933951", "url": "https://it.wikipedia.org/wiki?curid=837202", "title": "Frobenius", "text": ""}
{"id": "837203", "revid": "599013", "url": "https://it.wikipedia.org/wiki?curid=837203", "title": "Erich Hanisch", "text": "Ha vinto un argento nel K2\u00a010000\u00a0m inseguimento in coppia con Willy Horn alle Olimpiadi di ."}
{"id": "837207", "revid": "6923", "url": "https://it.wikipedia.org/wiki?curid=837207", "title": "Rete tranviaria di Roma", "text": "La rete tranviaria di Roma \u00e8 un sistema di trasporto pubblico locale di superficie composto da sei linee tranviarie urbane, per una lunghezza complessiva di circa 36 chilometri, e gestito interamente dalla societ\u00e0 in house ATAC per conto dell'ente Roma Capitale.\nRete.\nAttualmente la rete tranviaria di Roma \u00e8 costituita da sei linee:\nStoria.\nPrima del tram: gli omnibus a cavalli.\nLa prima linea romana di trasporto pubblico, operata con omnibus e priva di orari fissi, fu aperta nel giugno 1845 su autorizzazione di papa Gregorio XVI tra piazza Venezia e la Basilica di San Paolo fuori le mura allo scopo di agevolare il suo raggiungimento da parte dei pellegrini.\nNegli anni successivi si aggiunsero altre linee, soprattutto a servizio dei nascenti scali ferroviari, concesse dallo Stato a privati che agivano indipendentemente tra loro. Gli omnibus a trazione animale, incontrando il favore dei cittadini, si diffusero rapidamente. Dovettero, per\u00f2, trascorrere 32 anni prima di vedere a Roma la prima linea di trasporto su rotaie. Dopo la Breccia di Porta Pia un gruppo di imprenditori privati fond\u00f2 nel 1871 l'Impresa Romana degli Omnibus, poi SOciet\u00e0 Romana Omnibus e infine Societ\u00e0 Romana Tramways Omnibus (SRTO), che svolse a Roma un ruolo importante fino al 1929.\nGli omnibus, seppure in costante declino con lo sviluppo della rete tranviaria, rimasero a lungo, sopravvivendo di quasi 20 anni al tram a cavalli; l'ultima linea, fra piazza Venezia e piazza del Popolo, fu soppressa nel 1921.\nI tram a cavalli.\nLe rotaie del tram a cavalli fecero la loro comparsa a Roma per iniziativa della Societ\u00e0 Anonima per l'esercizio di Ferrovie e Tramvie Economiche (TFE), a capitale belga, che riusc\u00ec ad ottenere prima la concessione per la tranvia extraurbana a vapore Roma-Tivoli e subito dopo l'incarico a costruire e gestire la prima linea urbana, tra piazzale Flaminio e ponte Milvio. Venne prima inaugurata la linea tranviaria urbana, il 2 agosto 1877. Si trattava di un impianto a scartamento ordinario a binario unico, con due raddoppi per gli incroci.\nLa seconda linea urbana, gestita dalla medesima societ\u00e0, fu attivata il 1\u00ba novembre 1879 sul percorso Termini-Verano, quale penetrazione urbana a cavalli della tranvia extraurbana a vapore Roma-Tivoli.\nIn occasione del Natale 1880 fu aperta la Termini-piazza Venezia lungo l'allora via Nazionale, di particolare interesse per essere la prima linea SRTO (allora SRO), la prima ad essere costruita a doppio binario, per essere il primo collegamento tranviario con la stazione Termini, e per le notevoli pendenze, che venivano affrontate rinforzando il tiro con muli. Pochi giorni dopo, nel gennaio 1881 la SRTO apr\u00ec la Termini-San Giovanni, mentre un privato, l'ing. Marotti, realizz\u00f2 il collegamento piazza Montanara (Teatro di Marcello)-San Paolo; nel 1886 la SRTO assorb\u00ec tale linea e quella TFE lungo la via Flaminia.\nNel 1893 vennero infine aperte le linee da piazza Venezia a San Pietro, alla stazione Trastevere e a Termini passando per via Cavour.\nI primi tram elettrici.\nDomenica 6 luglio 1890 la SRTO, su proposta di un certo Capitano Michelangelo Cattori, alla presenza di Re Umberto speriment\u00f2 sulla via Flaminia (linea di ponte Milvio) il primo tram elettrico utilizzando un sistema di elettrificazione in serie, gi\u00e0 provato con scarso successo negli Stati Uniti ed in Inghilterra. Il successivo sabato 12 luglio la linea venne aperta al pubblico, ma anche a Roma l'esperimento non riscosse i risultati sperati e in breve l'impianto elettrico fu smantellato.\nLa seconda apparizione del tram elettrico avvenne il 2 settembre 1895 sulla linea Termini-San Silvestro, con l'utilizzo del sistema di alimentazione a corrente continua a tramite filo aereo e ritorno della corrente attraverso le rotaie. Da allora la SRTO si dedic\u00f2 all'elettrificazione di tutta la rete a cavalli, completandola nel 1904. L'ultima linea ad essere elettrificata fu quella di ponte Milvio.\nNel 1905 la SRTO gestiva ormai una rete di diciassette linee tranviarie e disponeva di un parco di 144 tram elettrici oltre ad un numero imprecisato di vetture a cavalli ormai utilizzate come rimorchi e destinate ad una rapida dismissione. Nel 1908 le linee iniziarono ad essere contrassegnate tramite un numero progressivo, dopo essere state indicate per qualche anno da tabelle colorate.\nLa municipalizzazione.\nSu iniziativa della giunta comunale guidata da Ernesto Nathan, nel 1909 venne fondata l'Azienda Autonoma Tranviaria Municipale (AATM). La prima linea AATM fu la III, da Largo Chigi a santa Croce in Gerusalemme (l'AATM adott\u00f2 numeri romani per distinguere i propri servizi da quelli svolti dalla SRTO), che apr\u00ec il 21 marzo 1911. Nel 1912 l'AATM gestiva gi\u00e0 5 linee.\nDurante la Grande Guerra gran parte del personale tranviario venne richiamato al fronte, e sia l'AATM che la SRTO furono costrette ad assumere personale femminile. Le due aziende, assieme alla TFE, assicuravano anche un capillare servizio di trasporto dei feriti dalle stazioni ferroviarie agli ospedali di Roma. A piazza Flavio Biondo ancora esiste il binario di raccordo tra la rete tranviaria e la stazione Trastevere.\nAlla guerra seguirono gli anni della seconda grande espansione della rete, grazie soprattutto all'AATM, che si preparava a riscattare tutte le concessioni della SRTO, il cui canto del cigno fu rappresentato dall'apertura della linea per Monteverde Vecchio nel 1918. Tra il 1920 ed il 1922 avvenne il trasferimento all'AATM di tutte le linee SRTO ad eccezione della linea 16 San Pietro - San Giovanni. AATM assorb\u00ec anche 228 motrici SRTO. Negli anni successivi continu\u00f2 l'espansione della rete tranviaria, che raggiunse Monte Sacro, Garbatella, via Prenestina e Parioli, mentre venivano costruite nuove linee lungo via Aventino, viale del Muro Torto, Corso Italia e nel quartiere San Lorenzo, costituendo l'ossatura delle future circolari.\nIl 1\u00ba giugno 1927 il comune divenne governatorato di Roma e l'AATM divent\u00f2 ATG (Azienda Tranviaria del Governatorato): aumentarono sia la lunghezza della rete che la consistenza del parco rotabile, con la consegna delle allora innovative motrici a carrelli MRS, destinate a circolare per settant'anni. Il tram inizi\u00f2 ad essere eliminato da alcune zone centrali, mentre si espandeva in periferia.\nNel 1929 cess\u00f2 di esistere la SRTO, che cedette la linea 16 e tutto il proprio materiale all'ATAG (nuovo nome dell'ATG). Il 31 dicembre 1929 la rete tranviaria romana raggiunse la sua massima espansione: 800 motrici e 280 rimorchi circolavano su 59 linee, con 140\u00a0km di impianti e 400\u00a0km di lunghezza d'esercizio.\nRazionalizzazione della rete (1930).\nDa tempo l'ATAG stava elaborando una radicale razionalizzazione del sistema tranviario romano che riducesse la sovrapposizione tra le linee; si ritenne inoltre allora necessario sopprimere il tram lungo alcuni percorsi attraverso il centro storico, ritenuti non pi\u00f9 compatibili con il traffico automobilistico.\nLa rete venne strutturata su due linee circolari, una interna, denominata \"circolare nera\", ed una esterna (\"circolare rossa\", completata nel 1931) concentriche tra loro, che, nei due sensi di marcia, circoscrivevano l'ambito dei rioni e quello dei primi quartieri, e su 24 linee radiali, i cui capolinea erano situati lungo la circolare interna. All'interno della circolare nera tutte le linee tranviarie furono soppresse e sostituite da undici autolinee.\nVennero cos\u00ec smantellati circa 40\u00a0km di binario (tra cui le lunghe linee di via Nomentana, nel 1935, e i binari lungo Via Aurelia, nel 1938) e pertanto la lunghezza d'esercizio risult\u00f2 dimezzata. L'ATAG dismise e demol\u00ec conseguentemente centinaia di motrici in soprannumero, tra cui quasi tutto il materiale ex SRTO.\nContemporaneamente alla soppressione di met\u00e0 della rete, vennero attivate nuove linee nei quartieri Tuscolano e Mazzini.\nDurante la seconda guerra mondiale.\nIl servizio tranviario, che in un primo momento dovette supplire alla riduzione della rete autofiloviaria afflitta dalla penuria di pneumatici, cominci\u00f2 a subire direttamente le conseguenze della seconda guerra mondiale a partire dal 1943, quando i due bombardamenti del 19 luglio e del 13 agosto colpirono pesantemente il deposito di Porta Maggiore e le Officine Centrali causando la distruzione di sessantanove tram e il danneggiamento di altri duecentodiciannove. Nel 1944 i tedeschi si impossessarono inoltre di altri settanta tram, che vennero rimessi in servizio in Germania, e prima di ritirarsi sabotarono le centrali elettriche causando la paralisi completa del trasporto pubblico.\nCon l'arrivo degli alleati l'ATAC, nuovo nome dell'azienda di gestione, riprese gradualmente il servizio tranviario.\nLe Olimpiadi del 1960 e il declino della rete.\nNegli anni 1950 la rete tranviaria romana si contrasse ancora, soprattutto nell'area ovest, con la chiusura nel 1955 delle linee 26 (P.Indipendenza-p.le Medaglie D'Oro), 27 (Piazza Cavour-Monte Mario-Santa Maria della Piet\u00e0) e 27/ (Piazza Cavour-Parco di Monte Mario). D'altro canto, le linee della Prenestina furono prolungate: il 12 (attuale 5) raggiunse Tor de'Schiavi nell'estate del 1955 e Centocelle nell'anno successivo, mentre nel 1958 fu istituita la linea 14 Termini-Via Lucera (attuale Viale Togliatti).\nNel 1959, in preparazione delle Olimpiadi del 1960, vennero presi provvedimenti radicali a favore del traffico veicolare: furono dunque soppressi i binari lungo il Muro Torto e istituito il senso unico sui lungotevere, con la conseguente soppressione delle circolari interne CD e CS insieme al tram 8, poi di un senso della circolare esterna, la ES.\nNel 1960 vennero anche soppresse le linee dei Parioli (3 e 4) e la linea 1 Piazzale Flaminio-Ponte Milvio. Anche dopo le Olimpiadi la rete fu ulteriormente ridotta nel 1963, con soppressione delle linee 15 (Piazza Lodi-Monte Savello) e 6 (Piazza Istria-V.XX Settembre), e nel 1965 con la soppressione del 16 (V.XX Settembre-Piazza Ragusa). Nel 1967 fu la volta dei binari fra piazza Indipendenza e piazza Istria, furono dunque limitate le linee 5 (che divenne P. Indipendenza-Garbatella) e 7 (Piazza Bologna-Piazza Zama). Nel 1970, con i lavori della metro A che avanzavano, furono soppressi i binari di Via Merulana e il 7 fu deviato su Via Emanuele Filiberto. Qualche anno dopo, nel 1972, i tram abbandonarono piazza Indipendenza e piazza Zama ed alla fine del 1973, con la trasformazione in autolinea dell'11 (Portonaccio-Garbatella), la rete tranviaria di Roma fu ridotta a quattro linee: 29 (ex ED circolare esterna destra), 12 (Termini-Centocelle), 13 (Monteverde-Largo Preneste) e 14 (Termini-via Togliatti).\nTra gli anni settanta e novanta.\nNel 1974-75 iniziarono una serie di interventi di ammodernamento della rete: venne infatti ricostruito il binario \"antiorario\u201d lungo circa tre quarti del vecchio percorso della circolare esterna.\nIl entr\u00f2 in esercizio la linea 19 (Centocelle - piazza Galeno).\nIl fu soppressa la linea circolare 29 (Esterna Destra), sostituita dalla nuova linea semicircolare 30 Monteverde - piazza del Risorgimento, quest'ultimo divenuto capolinea anche della citata linea 19; nacquero anche le linee 19 barrato (Valle Giulia - via Prenestina altezza viale della Serenissima) e 30 barrato (Valle Giulia - piazzale Ostiense).\nFu per\u00f2 abbandonato il binario tra piazza dell'Emporio e piazza del Risorgimento.\nIl le linee 12 e 12/ furono rinumerate rispettivamente 516 e 517.\nNel 1983 fu ricostruito il binario su via Flaminia tra viale delle Belle Arti e piazza Mancini, su cui fu deviata la linea 19.\nA met\u00e0 anni ottanta insistevano quindi su Roma otto linee tranviarie:\nLe linee 19/, 30/ e 517 erano attive solo nei giorni feriali\nNel 1990, in occasione dei campionato mondiale di calcio, tornarono i binari a Piazzale Flaminio: il 7 Giugno fu istituita la linea 225 (P.le Flaminio - P.za Mancini), mentre il 19 torn\u00f2 a Piazza Risorgimento in sostituzione del 30 che venne soppresso a favore di un potenziamento del 30/, trasformato in linea a regime. Nel 1996 venne disattivato, per motivi di sicurezza, il capolinea di via Tor de' Schiavi, cosa che port\u00f2 alla soppressione delle linee 19/ e 517, complice anche l'accantonamento di molte ; nello stesso anno iniziarono i lavori per la realizzazione della nuova linea 8 (Casaletto - Largo di Torre Argentina), con smantellamento del capolinea di Piazza San Giovanni di Dio. La nuova tramvia venne attivata il 23 Marzo 1998, con contemporanea soppressione della vecchia linea 13, gi\u00e0 da tempo limitata a P.le Ostiense. Nel medesimo periodo, il 19 fu nuovamente limitato a Piazza Mancini, per via di vari cantieri, durati oltre due anni, che interessarono tutta la zona di San Pietro, in vista del Giubileo: il percorso ordinario del 19 fu ripristinato il 1\u00ba Luglio 2000. Intanto gi\u00e0 dal novembre 1997, a causa di alcuni lavori su via Giolitti, il capolinea delle linee 14 e 516 era stato spostato su via Amendola, dove tuttavia rimase per 13 anni.\nNel corso del 2000 alcune linee vennero riclassificate: dal 3 Aprile il 30/ venne prolungato da Piazzale Ostiense fino alla Stazione Trastevere, diventando la nuova linea 3, mentre dal 1\u00ba Novembre la 225 e la 516 furono rinumerate rispettivamente 2 e 5.\nLa rete risultava quindi composta da sei linee: 2, 3, 5, 8, 14 e 19.\nAnni Duemila.\nNel 2000, trasformata l'ATAC in agenzia comunale della mobilit\u00e0, la gestione della rete di superficie fu affidata alla societ\u00e0 Trambus; tale situazione perdur\u00f2 fino al 2010, quando Trambus e Met.Ro (che gestiva la rete metropolitana e le ferrovie regionali ex concesse) vennero riassorbite dall'ATAC stessa.\nIntanto proseguivano gli interventi di ammodernamento della rete tranviaria. Dal Luglio 2005 il servizio sulla linea 3 venne sostituito da autobus per lavori di rinnovo dei binari, a cui si sovrapposero anche i cantieri per la realizzazione della nuova Metro-C in zona Porta San Giovanni; complice anche la temporanea indisponibilit\u00e0 di alcuni tram fermi per revisione straordinaria, trascorsero ben 7 anni prima di rivedere il 3 su rotaia, anche se fino al 2009 il servizio era comunque garantito nei fine settimana nella sola tratta Valle Giulia-Porta Maggiore. La linea fu riattivata il 27 agosto 2012, ma solo tra Valle Giulia e Piazzale Ostiense, a causa di alcuni problemi con le banchine di via Marmorata e di Porta Portese; soltanto l'8 Agosto 2016 venne riportata fino alla Stazione Trastevere. Nel 2010 furono svolti lavori sulle linee 5 e 14: il capolinea centrale venne spostato da via Amendola a piazza dei Cinquecento, nei pressi della stazione Termini, in corrispondenza delle uscite della metropolitana. Sempre nello stesso periodo, il vecchio anello di Piazzale Flaminio fu sostituito da un capolinea tronco con entrambi i binari in via Flaminia, abbandonando quindi la tratta di via Giambattista Vico. Durante questi lavori, la linea 2 fu sostituita dal nuovo 2D Piazza Mancini-Piazza Risorgimento, soppresso dopo il termine dei cantieri, sebbene ne fosse inizialmente previsto il mantenimento.\nIl 6 giugno 2013 la linea 8 venne prolungata lungo via delle Botteghe Oscure fino al nuovo capolinea di Piazza Venezia (posto in realt\u00e0 in Piazza San Marco), con eliminazione dei binari davanti al Teatro Argentina.\nUlteriori programmi di sviluppo della rete tranviaria sono stati elaborati da ATAC e dal Comune di Roma all'inizio degli anni Duemila, nell'ambito della cosiddetta \"cura del ferro\", ma non hanno ancora trovato realizzazione.\nSviluppi futuri.\nNel Piano urbano della mobilit\u00e0 sostenibile (PUMS), approvato nel 2019 dall'Assemblea Capitolina, \u00e8 stata prevista un'estensione della rete tranviaria tramite lo sviluppo di numerose nuove linee.\nIn particolare, \u00e8 stata prevista la realizzazione di nuove sedi tramviarie per portare la rete ad includere 12 linee, numerate da 1 a 12 (le attuali 2, 3, 5 e 8 manterrebbero l'attuale numerazione, mentre la 14 e la 19 dovrebbero divenire rispettivamente 4 e 9).\nLinea Termini-Vaticano/Aurelio.\nAd aprile 2021 la sindaca di Roma Virginia Raggi annuncia di aver presentato al Ministero delle infrastrutture e della mobilit\u00e0 sostenibili il progetto per la realizzazione della linea 1 Termini-Vaticano/Aurelio. del Sistema Tranviario Capitolino\nLa linea partirebbe dalla stazione Termini (interscambio con le stazioni Termini e Termini Laziali, il nodo autoferrofilotranviario di piazza dei Cinquecento e la metropolitana), proseguirebbe la corsa verso piazza della Repubblica (interscambio Metro A), via Nazionale, via IV novembre, piazza Venezia, corso Vittorio Emanuele II. La linea in seguito dovrebbe diramarsi nella seguente modalit\u00e0 all'altezza del fiume Tevere:\nLa lunghezza complessiva della nuova linea 1 sarebbe pari a circa 8,3 km.\nLinea Verano-Tiburtina.\nLa linea dovrebbe collegare piazzale del Verano alla stazione Tiburtina, per un estensione di 1,3 km.\nLinea Subaugusta-Ponte Mammolo.\nLa linea percorrerebbe l'interezza di viale Palmiro Togliatti, collegando Subaugusta sulla linea A della metropolitana a Ponte Mammolo sulla linea B, scambiando anche con la linea C a Parco di Centocelle e con la FL2 a Palmiro Togliatti, per un'estensione totale di 8 km.\nLinea Termini-Giardinetti-Tor Vergata.\nNel 2020 \u00e8 stata prevista la trasformazione della ferrovia Roma-Giardinetti in una metrotranvia, denominata linea 11 ovvero linea G in rapporto alla metropolitana di Roma.\nLinea Anagnina-Torre Angela.\n\u00c8 stata prevista la costruzione di una metrotranvia per collegare Anagnina, capolinea della linea A della metropolitana, a Torre Angela sulla linea C. La metrotranvia sar\u00e0 denominata linea 12, ovvero linea H in rapporto alla metropolitana di Roma.\nTranvie extraurbane.\nOltre a quelli della rete urbana, a Roma erano presenti i binari di alcune direttrici tranviarie extraurbane:\nDepositi.\nDepositi attuali.\nATAC dispone di due impianti adibiti dedicati al proprio parco tranviario:\nEx depositi.\nIn passato erano inoltre presenti i seguenti depositi:\nMateriale rotabile.\nTram delle gestioni municipali.\nIl materiale rotabile utilizzato dall'azienda municipale, nelle sue denominazioni di AATM, ATM, ATG, ATAG, ATAC e Trambus, fu costituito da un eterogeneo insieme di vetture di diversi tipi e caratteristiche.\nFino dall'inaugurazione dei primi servizi tranviari municipali nel 1911, il materiale rotabile ATAC \u00e8 stato caratterizzato da un peculiare sistema di numerazione, secondo il quale a tutte le motrici venivano assegnati numeri dispari ed ai rimorchi numeri pari, a partire rispettivamente dai numeri 101 e 102. Tale sistema \u00e8 stato applicato dall'ATAC anche quando era ormai chiaro che non sarebbero mai pi\u00f9 stati acquistati rimorchi (l'ultimo \u00e8 del 1925) e fino al 1990, quando le 8 motrici TAS ex 501-508 STEFER vennero immatricolate nel parco ATAC con i numeri dispari da 7101 a 7115.\nVi furono tuttavia delle eccezioni. Quando l'ATAG rilev\u00f2 motrici e rimorchi SRTO, infatti, si decise di aggiungere la cifra 1 davanti alla precedente SRTO nel caso delle motrici e di lasciare immutato il numero dei rimorchi. In questo modo, oltre ad ottenere delle motrici caratterizzate da numeri pari (come ad esempio la 1444, ex 444 SRTO, che fu demolita solo negli anni cinquanta), si ottenne la sovrapposizione tra la numerazione di rimorchi ex SRTO e motrici ATAG a otto finestrini. Con il medesimo sistema vennero numerati anche tutti i filobus e, fino al 1963, gli autobus pur nella quasi assoluta assenza di rimorchi per questi mezzi.\nCon la consegna delle motrici SOCIMI, il laborioso sistema pari/dispari \u00e8 stato abbandonato. Da allora tutti i tram romani sono stati immatricolati nell'intervallo 9000-9999.\nAltro materiale.\nA tali vetture si aggiungevano numerosi oltre alle vetture rimorchiate.\nTram romani nel cinema.\nNel corso dei decenni Roma \u00e8 stata scelta come ambientazione di centinaia di film, grazie anche alla presenza di numerosi studi cinematografici, in particolare a quelli di Cinecitt\u00e0; inevitabilmente i tram di Roma sono presenti sullo sfondo o sono stati utilizzati come set di numerosissime pellicole quali:"}
{"id": "837212", "revid": "110157", "url": "https://it.wikipedia.org/wiki?curid=837212", "title": "Finally We Are No One", "text": "Finally We Are No One \u00e8 il secondo album della band islandese m\u00fam, pubblicato il 20 maggio del 2002 dall'etichetta FatCat. Questo album \u00e8 stato preceduto dal singolo \"Green Grass of Tunnel\" pubblicato il 29 aprile 2002."}
{"id": "837219", "revid": "486946", "url": "https://it.wikipedia.org/wiki?curid=837219", "title": "Assemblea costituente italiana", "text": ""}
{"id": "837222", "revid": "1924342", "url": "https://it.wikipedia.org/wiki?curid=837222", "title": "Shake That", "text": "Shake That \u00e8 un singolo di Eminem. Il brano fa parte della raccolta \"\" (2005).\nIl 28 febbraio 2018, la RIAA lo certifica singolo di multiplatino, avendo venduto oltre tre milioni di copie nel mercato statunitense.\nDescrizione.\n\u00c8 stata pubblicata come singolo nel 2005, dopo \"When I'm Gone\". (\"Fack\", seconda canzone nuova dalla raccolta, non \u00e8 stata pubblicata).\nA \"Shake That\" ha partecipato anche Nate Dogg in un'ampia parte vocale nei versi, quarta collaborazione di Eminem dopo \"Bitch Please II\" da \"The Marshall Mathers LP\", \"Till I Collapse\" da \"The Eminem Show\", e \"Never Enough\" da \"Encore\". Entrambi hanno anche collaborato con Xzibit per \"My Name\", dall'album \"Man Vs. Machine\", e con Lloyd Banks per \"Warrior Part 2\" dall'album \"The Hunger For More\".\nCaratterizzata da contenuti umoristici, la canzone vede Eminem e Nate Dogg che parlano dell'arte di sedurre le donne nelle auto e negli strip club. Di \"Shake That\" esiste anche un remix cantato da Eminem, Obie Trice e Bobby Creekwater per la raccolta \"The Re-Up\", di cui \u00e8 la traccia numero 20.\nNel 2006 la canzone venne nominata ai Grammy Award alla miglior collaborazione con un artista rap, vinta per\u00f2 da \"Numb/Encore\" di Jay-Z e dei Linkin Park.\nVideo musicale.\nIl video \u00e8 stato animato dalla Plates Animation of Toronto, e s'ispira al contenuto della canzone.\nSuccesso commerciale.\nIl singolo ha raggiunto il sesto posto in classifica negli Stati Uniti nella Billboard Hot 100.In Gran Bretagna \"Shake That\" \u00e8 stato reso disponibile sui soli siti Internet musicali, dove \u00e8 arrivata al 90\u00ba posto nella Official Charts Company."}
{"id": "837234", "revid": "107445", "url": "https://it.wikipedia.org/wiki?curid=837234", "title": "Pendolo semplice", "text": ""}
{"id": "837239", "revid": "48344", "url": "https://it.wikipedia.org/wiki?curid=837239", "title": "Fune di guardia", "text": ""}
{"id": "837241", "revid": "92723", "url": "https://it.wikipedia.org/wiki?curid=837241", "title": "Bulguksa", "text": "Il Bulguksa () \u00e8 un complesso di templi buddhisti che si trova nella provincia di Gyeongsang Settentrionale, in Corea del Sud. Esso \u00e8 uno dei principali luoghi di interesse storico del paese e nel 1995 \u00e8 stato inserito nell'elenco dei Patrimoni dell'umanit\u00e0 dell'UNESCO insieme al Tempio sotterraneo di Seokguram, che si trova 4 chilometri a est del complesso principale, considerato un capolavoro dell'arte del periodo del regno di Silla.\nStoria.\nDa antiche registrazioni, risale al 528 durante il Regno Silla, nel 15\u00ba anno del regno di Beop-Heung (514-540). La costruzione in quest'area era costituita in origine da un primo piccolo tempio, chiamato \u201cHwaeom Bulguksa\u201d o \u201ctempio Beopryusa\u201d; mentre il tempio che si pu\u00f2 ammirare oggi venne eretto da Kim Dae-Seong nel 751 durante il regno di Gyeongdeok (742-765), iniziato dal suo Primo Ministro per placare gli spiriti dei suoi genitori. La costruzione venne ultimata dopo la sua morte, nel 774, durante il regno di Hye-Gong (765-780) e venne battezzata col nome di Bulguksa, cio\u00e8 \"Tempio della terra di Buddha\".\nIl tempio fu sottoposto a numerosi restauri a partire dalla dinastia Goryeo (918-1393), fino alla dinastia Joseon (in Hang\u016dl: \uc870\uc120) (1392-1910). Durante l'invasione giapponese del 1592 gli edifici in legno vennero completamente distrutti per mezzo del fuoco. Dopo il 1604, durante il 37\u00ba anno del regno di King Seon-jo, si inizi\u00f2 la ricostruzione del complesso, seguita da circa 40 rinnovamenti fino al 1805, (durante il regno di Sun-jo, 1790-1834). Durante la nuova occupazione nipponica del XX secolo, i giapponesi intrapresero un altro restauro, ma non si hanno documenti scritti che riportino l'entit\u00e0 dei lavori svolti; inoltre, in quegli anni il tempio venne danneggiato e depredato dei tesori che custodiva.\nDopo la seconda guerra mondiale e la successiva guerra di Corea, un nuovo parziale restauro venne condotto nel 1966. Nel 1969 venne formato il Comitato di Ricostruzione del Tempio Bulguksa e nel 1973 Mulseoljeon, Gwaneumjeon, Birojeon, Gyeongru, e Hoerang, (tutti precedentemente demoliti), vennero ricostruiti. Inoltre, vennero rimessi a nuovo altri siti vecchi o danneggiati come Daeungjeon, Geungnakjeon, Beomyeongnu e Jahamun. \nPer ordine del presidente Park Chung-hee, fra il 1969 e il 1973 vennero condotti approfonditi scavi e studi archeologici, oltre ad un ulteriore restauro che ha dato a Bulguksa l'aspetto odierno. Le strutture in pietra non sono andate distrutte durante tutti questi avvenimenti e risalgono all'epoca del regno Silla.\nStrutture.\nIl tempio si trova sulle pendici del monte Tohamsan, vicino alla citt\u00e0 di Gyeongju. L'entrata al complesso, \"Sokgyemun\", \u00e8 costituita da una scalinata e da un ponte che portano all'interno della struttura. Questa scalinata \u00e8 composta da 33 gradini, corrispondenti ai 33 passi necessari verso l'illuminazione. La parte inferiore, \"Cheongungyo\" (ponte della nuvola blu), \u00e8 lunga 6,3 metri ed \u00e8 composta di 17 gradini; la parte superiore, \"Baegungyo\" (ponte della nuvola bianca), \u00e8 lunga 5,4 metri ed \u00e8 composta di 16 gradini. Alla fine della scalinata vi \u00e8 la porta chiamata \"Jahamun\".\nDel complesso fanno parte due pagode: Seokgatap e Dabotap. La prima \u00e8 una pagoda di 3 piani, alta 8,2 metri e costruita in pietra, in stile tipicamente coreano, risalente all'VIII secolo. La seconda ha una struttura con moltissime decorazioni, \u00e8 alta 10,4 metri e la sua immagine \u00e8 riportata sulle monete da 10 won.\nLa sala principale \u00e8 detta \"Daeung Jeon\" (\"sala della grande illuminazione\"), costruita nel 681, al di fuori della quale si trovano le due pagode citate precedentemente. Dietro questa sala si trova la \"Munseol Jeon\" (\"sala del silenzio\"), che deve il suo nome alla credenza che gli insegnamenti di Buddha non possano essere insegnati con le sole parole. Questa sala dovrebbe risalire al 670.\nOltre a queste strutture, nel complesso si trovano numerose altre sale, statue (perlopi\u00f9 rappresentanti figure di Buddha) e lanterne, che fanno del complesso di templi di Bulguksa uno dei luoghi storici pi\u00f9 importanti della Corea del Sud, meta turistica di moltissime persone ogni anno."}
{"id": "837263", "revid": "1652635", "url": "https://it.wikipedia.org/wiki?curid=837263", "title": "\u00c9pagneul breton", "text": "L'\u00c9pagneul Breton, cio\u00e8 lo spagnolo e bretone, \u00e8 una razza di cani di origine spagnola e bretone (Francia), riconosciuta dalla FCI (Standard N. 95, Gruppo 7, Sezione 1). \nNel 1387 il conte Gastone Phoebus, nel suo famoso \"Livre de la chasse\", ritiene questo cane originario della Spagna, da cui il nome \"\u00c9pagneul\", che poi in Inghilterra si \u00e8 trasformato in \"Brittany Spaniel\" e dal 1982 in poi soltanto Brittany. \nLa sua prima apparizione ad una mostra canina avvenne per\u00f2 nel 1892 e verso gli anni trenta comincia ad avere grande successo in tutti i Paesi. \nCaratteristiche e attitudini dell'Epagneul breton.\nMentre generalmente i cani da ferma inglesi, i Pointer e i Setter, vengono utilizzati per far alzare la selvaggina e i Retriever e gli Spaniel la localizzano e la riportano, l'\u00c9pagneul compie tutto da solo.\nAnche se c'\u00e8 chi ritiene che questo cane sia nato e si sia sviluppato in Bretagna, e chi pensa che sia il risultato di incroci di Setter bianco arancio con altri cani bretoni e francesi, verosimilmente il nome \u00c9pagneul denota una origine comune spagnola con gli Spaniel inglesi.\nLa testa arrotondata si assottiglia verso il naso che ha le narici molto ben sviluppate.\nLo stop \u00e8 ben evidente.\nGli occhi, infossati, sono generalmente di color ambra scura. Le orecchie sono lunghe, arrotondate e ricoperte di pelo ondulato. La dentatura \u00e8 a forbice, il tronco \u00e8 corto e diritto, con il posteriore angolato. La coda spesso \u00e8 amputata, e termina con un ciuffo di peli ondulati. Alcuni esemplari possono nascere anuri o brachiuri.\nIl peso dei maschi corrisponde generalmente a 15 kg mentre il peso standard per le femmine equivale a 13 kg, l'altezza dei maschi \u00e8 generalmente di 48-50 cm e per le femmine \u00e8 di 47-49 cm. \nIl pelo \u00e8 denso e leggermente ondulato, ma mai arricciato, e tende ad essere di maggior lunghezza sul posteriore. Il colore del manto \u00e8 bianco e le macchie, abbastanza estese, possono variare dall'arancio intenso o rosso-bruno fino al nero, anche se in Francia si trovano esemplari con il manto blu-grigio a macchie marroni (\u00c9pagneul di Picardia) e l'\u00c9pagneul di Pont-Audemer.\nLa razza dell\u2019epagneul breton \u00e8 piuttosto recente: difatti risale ai primi del Novecento, quando si iniziava a stabilire uno \u2018standard\u2019 (non ufficiale, semplicemente si iniziavano ad ottenere risultati sempre uguali e a fissare caratteri anche estetici). Un po\u2019 di tempo prima, circa nel 1860, questo tipo di cane iniziava ad acquisire importanza e ad essere considerato un utile cane da caccia: da queste primissime considerazioni iniziava la selezione che, in oltre quarant\u2019anni di faticoso lavoro passato da allevatore in allevatore, ha reso i meticci simil cane da caccia dei cani come l\u2019epagneul breton.\nCarattere.\nL'\u00c9pagneul \u00e8 un cane vivace e molto intelligente, con una grande capacit\u00e0 di adattamento, sensibile e riservato ma anche espansivo e facile da addestrare, docile ed obbediente, calmo ma anche giocoso sa essere inoltre paziente con i bambini ed affettuoso con i proprietari.\nTende, se in famiglia viene adottato un altro animale, ad essere molto geloso e a manifestare questo suo sentimento con comportamenti scorretti o con aggressivit\u00e0 palese verso il nuovo arrivato.\nDa ricordare la sua origine di eccezionale cane da caccia: quindi occorre percorrere con lui lunghe passeggiate. \nIndicato per famiglie con bimbi."}
{"id": "837267", "revid": "599013", "url": "https://it.wikipedia.org/wiki?curid=837267", "title": "Ridanna", "text": ""}
{"id": "837272", "revid": "2130303", "url": "https://it.wikipedia.org/wiki?curid=837272", "title": "Chiesa dell'Assunta (Modugno)", "text": "La chiesa dell'Assunta \u00e8 un luogo di culto di Modugno (BA), si trova in fondo a via Cairoli.\nStoria.\nOriginariamente era una piccola cappella dedicata a san Sebastiano, situata al di fuori delle mura cittadine, di propriet\u00e0 del Capitolo Arcivescovile di Bari. Nel 1505 venne ceduta al Capitolo di Modugno, in cambio di 50 libbre di cera lavorata da pagare annualmente in occasione della festa dell'Assunta (altre fonti datano questo passaggio al 1507, con lettera dell'arcivescovo Giovanni Giacomo Castiglione).\nIn questa chiesa, l'arciprete Gian Battista Stella aveva l'abitudine di incontrare gli altri sacerdoti modugnesi due volte alla settimana, il mercoled\u00ec e il sabato, per dedicarsia alle letture sacre, alla preghiera e alla discussione di casi di coscienza.\nNel 1707 grazie all'interessamento dell'arciprete Stella vennero aggiunte due cappelle dedicate a San Filippo Neri e alla Sacra Famiglia. Una pietra posta sul lato esterno della chiesa, in corrispondenza della cappella di San Filippo Neri, riporta la data 1706. La devozione per san Filippo Neri era molto sentita a Modugno e questa chiesa venne chiama col nome del santo fino al 1797, quando venne definitivamente dedicata all'Assunta ospitando l'omonima confraternita.\nLa Confraternita dell'Assunta venne istituita dal gestuita padre Domenico Bruno nel 1721, il quale promosse fortemente il culto mariano facendosi artefice dell'istituzione di molte confraternite e congregazioni nel Sud Italia. Le norme di questa confraternita ebbero l'approvazione regia da Ferdinando IV di Napoli, il 24 luglio 1797. La chiesa dell'Assunta aveva sempre svolto una funzione di sostegno ai poveri e agli ammalati, la confraternita eredit\u00f2 questo compito. La divisa della Confraternita \u00e8 costituita da camice bianco con mantella celeste bordata in oro, scarpe bianche, cintura celeste, scapolare nero con medaglione dell'Assunta.\nDescrizione.\nFacciata.\nLa facciata della chiesa risale al Seicento. Al portale rettangolare si accede tramite tre gradini, su uno dei quali si legge l'iscrizione: TEMP(ORE) E PESTIS A.D. 1535 Questa iscrizione probabilmente fa riferimento al fatto che sotto il sagrato sono state sepolte le vittime della pestilenza che ha colpito Modugno in quell'anno. La trabeazione che sormonta il portale \u00e8 molto riccamente decorata con bassorilievi di pitti e conchiglie; riporta il monogramma di Maria Assunta (MA). \u00c8 poi possibile leggere la scritta \u201cIndulgenza Plenaria\u201d con riferimento alla concessione di Papa Pio VII al cardinale prefetto della Congregazione dell'Assunta (nel 1807).\nLa facciata nella sua sommit\u00e0 \u00e8 impreziosita da un campanile a vela risalente al Settecento. Questo campanile in stile Barocco spagnolo si erge su due livelli entrambi riccamente decorati: il primo presenta due fornici con ringhiera in ferro battuto; il secondo con un fornice pi\u00f9 piccolo circondato da una balaustra. Questa struttura presenta in apice un acroterio sorretto da angeli.\nInterno.\nL'interno della chiesa \u00e8 composto da tre navate: quella centrale corrisponde alla struttura originaria della chiesa; le due navate laterali risalgono all'ampliamento settecentesco voluto da Gian Battista Stella. La navata centrale \u00e8 formata da due campate con volte a crociera; mentre le due cappelle laterali hanno volta a vela. Quattro finestre ovali illuminano la chiesa, ne sono presenti due in ogni navata laterale. Complessivamente, la chiesa misura 12,60 metri di lunghezza e 10,70 nel suo punto pi\u00f9 largo.\nSu lato dell'ingresso \u00e8 presente una cantoria in legno con balaustra ed un organo del 1815.\nAl di sopra dell'altare principale \u00e8 presente una nicchia dal contorno dorato che custodisce una statua lignea della Madonna Assunta. Questa statua risale al 1797 e fu commissionata ad artigiani di Venezia dalla Confraternita dell'Assunta, in seguito al rincoscimento ottenuto da Ferdinando IV di Borbone. Una leggenda locale narra che la nave che trasportava la statua da Venezia, naufrag\u00f2 nei pressi di Molfetta in seguito ad una tempesta. La cassa che custodiva il manufatto arriv\u00f2 nel tratto di costa denominato \"Cala di San Iacobo\" vicino alla Basilica della Madonna dei Martiri, che era di propriet\u00e0 di Efrem Filioli.\nLa Madonna le sarebbe apparsa in sogno per due notti per avvisarla dell'accaduto. La signora Efrem Filioli, recandosi sulla spiaggia, trovo la cassa contenente la statua dell'Assunta galleggiare fra gli scogli. La notizia del ritrovamento viaggi\u00f2 rapidamente fra i paesi vicini fino a Modugno da dove la Confraternita part\u00ec per prendere possesso dell'opera d'arte, dopo averne dimostrato la propriet\u00e0. La statua entr\u00f2 a Modugno, dopo un lungo e avventuroso viaggio, il 10 agosto 1797.\nNella cappella di sinistra, in origine dedicata alla Sacra Famiglia, sono presenti una statua di San Sebastiano e un dipinto dell'Assunta. La cappella di destra conserva una statua e un quadro rappresentanti San Filippo Neri.\nAlla sinistra dell'ingresso si erge un altare circondato da ringhiera in ferro, dedicato alla Madonna Addolorata. All'interno della chiesa \u00e8 presente inoltre una statua rappresentante la Madonna Addolorata, testimonianza della presenza in questa chiesa del Terz'Ordine dell'Addolorata istituita nel 1888 da Fra' Pietro Maria Testa.\nNel 1851 venne istituita, all'interno della chiesa, la Via crucis. ci\u00f2 \u00e8 testimoniato dalla presenza di diversi quadri rappresentanti le diverse stazioni."}
{"id": "837276", "revid": "767487", "url": "https://it.wikipedia.org/wiki?curid=837276", "title": "Ram\u00f3n Power y Giralt", "text": "Secondo gli storici fu il primo nativo di Porto Rico a definirsi di nazionalit\u00e0 portoricana che si batt\u00e9 per i diritti di Porto Rico contro il governo spagnolo.\nBiografia.\nL'adolescenza.\nRam\u00f3n nacque a San Juan, la citt\u00e0 dove ricevette la prima educazione in un istituto privato. Nel 1788, all'et\u00e0 di soli 13 anni, fu mandato a Bilbao, in Spagna, per proseguire i suoi studi.\nLa carriera militare.\nA 17 anni Ram\u00f3n inizi\u00f2 a studiare per la marina militare spagnola e col passare del tempo fece carriera passando dal grado di tenente nella marina spagnola fino ad arrivare al grado di ammiraglio, con il quale si distinse nel 1808 e 1809 difendendo la colonia spagnola di Santo Domingo dall'invasione dei francesi.\nLa carriera politica.\nIl 18 giugno 1810, durante il periodo dell'invasione di Napoleone Bonaparte, fu incaricato dalla \"Giunta centrale governativa del Regno\" (\"Junta Central Gobernativa del Reino\") di rappresentare Porto Rico alla corte spagnola di Cadice. Uno dei suoi pi\u00f9 grandi sostenitori fu il vescovo Juan Alejo de Arizmendi il quale diede a Ram\u00f3n il suo anello episcopale affinch\u00e9 non dimenticasse mai le sue origini. Fu cos\u00ec che durante il suo breve mandato si distinse per essere un forte sostenitore della sua patria, tanto che, quando venne nominato vice presidente della corte, ottenne favori e poteri a beneficio dell'intera economia di Porto Rico. La costituzione spagnola del 1812 fu opera della sua assemblea alla corte di Cadice.\nLa morte.\nRam\u00f3n Power y Giralt mor\u00ec nella citt\u00e0 di Cadice il 10 giugno 1813, colto da un'epidemia di febbre gialla che si era diffusa attraverso l'Europa. Secondo il \"The San Juan Star\" sarebbe in corso una verifica del DNA per accertarsi che i resti conservati nella tomba comune dell'oratorio \"San Felipe Neris\" di Cadice siano effettivamente quelli di Ram\u00f3n, al fine di trasferirli in patria, a Porto Rico.\nRiconoscimenti \"post mortem\".\nAlla memoria di Ram\u00f3n Power sono state dedicate numerose strade e scuole di Porto Rico. La sua prima residenza nella Vecchia San Juan \u00e8 stata ristrutturata ed \u00e8 oggi la sede del Consorzio per la conservazione di Porto Rico. Jos\u00e9 Campeche ha voluto onorare Ram\u00f3n nel suo dipinto \"Shipwreck of Power\" e Lorenzo Homar, il pi\u00f9 famoso artista grafico portoricano, gli ha dedicato uno dei suoi lavori."}
{"id": "837278", "revid": "287204", "url": "https://it.wikipedia.org/wiki?curid=837278", "title": "Ramon Power y Giralt", "text": ""}
{"id": "837279", "revid": "1318658", "url": "https://it.wikipedia.org/wiki?curid=837279", "title": "Parco nazionale Morne Trois Pitons", "text": "Il parco nazionale Morne Trois Pitons \u00e8 un'area protetta che si trova nell'isola di Dominica, nel Mar dei Caraibi, in America centrale. \u00c8 stato dichiarato parco nazionale nel 1975 ed \u00e8 stato il primo a ricevere questo status nella nazione. Nel 1997 \u00e8 stato inserito nell'elenco dei patrimoni dell'umanit\u00e0 dell'UNESCO.\nIl nome del parco significa \"montagna dei tre picchi\"; al suo interno si trovano foreste incontaminate e difficilmente accessibili. Il luogo pi\u00f9 famoso del parco \u00e8 la \"valle della desolazione\", in cui si trovano geyser e laghi di fango, ma nel parco si trovano anche cascate e laghi cristallini."}
{"id": "837289", "revid": "101260", "url": "https://it.wikipedia.org/wiki?curid=837289", "title": "Grammatica context-free", "text": ""}
{"id": "837290", "revid": "1543377", "url": "https://it.wikipedia.org/wiki?curid=837290", "title": "Cascata di ghiaccio", "text": "Una cascata di ghiaccio \u00e8 una colata di acqua ghiacciata, con l'acqua che la genera che pu\u00f2 derivare da un corso d'acqua o essere di fusione. In Italia cascate di ghiaccio naturali si trovano nei mesi invernali sia sulle Alpi che sugli Appennini.\nDescrizione.\nFormazione.\nLe cascate di ghiaccio si formano solitamente tra i 1000 e i 2500 metri di altitudine. Poich\u00e9 la temperatura diminuisce con la quota, gelano prima i corsi posti pi\u00f9 in alto e poi via via quelli a minore altitudine. L'acqua che forma le cascate proviene dalle piogge autunnali, dallo scioglimento della neve e dalle sorgenti del sottosuolo. Minore \u00e8 il volume d'acqua e la velocit\u00e0 di scorrimento e maggiore \u00e8 la velocit\u00e0 di creazione. La cascata si forma progressivamente per somma di strati o per polverizzazione durante la caduta.\nTipo di ghiaccio.\nIn base al colore e trasparenza, il ghiaccio pu\u00f2 essere:\nStruttura.\nLe cascate di ghiaccio possono avere le seguenti strutture, a cui corrisponde una sicurezza decrescente per quanto riguarda il rischio di crollo:\nArrampicata su ghiaccio.\nLe cascate di ghiaccio possono essere salite utilizzando la tecnica dell'arrampicata su ghiaccio.\nL'arrampicata su cascate di ghiaccio \u00e8 molto pericolosa se non affrontata con la dovuta preparazione sia tecnica che fisica, poich\u00e9 il ghiaccio pu\u00f2 essere molto fragile in tutte le stagioni.\nAlcuni strumenti utilizzati per scalare cascate di ghiaccio: \nIn caso di scalata la sicurezza di una cascata si pu\u00f2 valutare considerandone la sua struttura e il tipo di ghiaccio."}
{"id": "837291", "revid": "1728", "url": "https://it.wikipedia.org/wiki?curid=837291", "title": "Mora (gioco)", "text": ""}
{"id": "837294", "revid": "287204", "url": "https://it.wikipedia.org/wiki?curid=837294", "title": "Star People", "text": "Star People \u00e8 un album di Miles Davis, pubblicato nel 1983 che raggiunse la quarta posizione nella classifica Jazz Albums statunitense."}
{"id": "837300", "revid": "287204", "url": "https://it.wikipedia.org/wiki?curid=837300", "title": "Pietro Reffi", "text": "Nel 1959 \u00e8 stato membro del Comitato Olimpico Nazionale Sammarinese."}
{"id": "837301", "revid": "2201760", "url": "https://it.wikipedia.org/wiki?curid=837301", "title": "Opuntia macrorhiza", "text": "L'Opuntia macrorhiza \u00e8 una specie di pianta succulenta della famiglia delle Cactaceae.\nDistribuzione.\n\u00c8 diffusa nella regione delle Grandi Pianure negli Stati Uniti (Kansas, Missouri, Oklahoma, Colorado, Arkansas, Nuovo Messico, Texas, Arizona, e Utah) e nel Messico settentrionale (Chihuahua)."}
{"id": "837305", "revid": "121558937", "url": "https://it.wikipedia.org/wiki?curid=837305", "title": "Periodo Muromachi", "text": "Il \u00e8 un'epoca della storia del Giappone che va dal 1336, data dell'ascesa a sh\u014dgun di Ashikaga Takauji, fino al 1573 quando l'ultimo shogun Ashikaga fu cacciato da Kyoto. Quest'epoca prende il nome dal quartiere di Kyoto dove gli shogun Ashikaga instaurarono la propria residenza dopo il 1378. \u00c8 talvolta anche chiamato periodo Ashikaga perch\u00e9 coincide sostanzialmente con lo shogunato Ashikaga.\nQuesto periodo della storia giapponese mostra dal punto di vista politico un indebolimento del potere centralizzato, ma si presenta dal punto di vista culturale e artistico come una dell'epoche migliori del Giappone.\nGli anni dal 1336 al 1392 sono anche noti come periodo Nanboku-ch\u014d (cio\u00e8 \"delle Corti del Nord e del Sud\"), mentre gli anni dal 1467 al 1573 sono noti come periodo Sengoku (cio\u00e8 \"degli stati combattenti\"). Proprio durante le agitazioni di questo periodo gli occidentali misero per la prima volta piede in Giappone: portarono oltre ad armi da fuoco pi\u00f9 sofisticate anche la religione cristiana, che sar\u00e0 in seguito introdotto in modo pi\u00f9 sistematico dal gesuita Francesco Saverio. \nL'ascesa degli Ashikaga.\nL'ascesa di Ashikaga Takauji.\nNel 1333 Ashikaga Takauji fu chiamato a combattere contro l'imperatore Godaigo, ritornato dall'esilio. Gli fu cos\u00ec affidata una grande armata per difendere il quartier generale degli Hojo a Rokuhara a Kyoto; Takauji aveva per\u00f2 intenzione di tradire il governo di Kamakura schierandosi a fianco del nemico. Dopo aver marciato sulla citt\u00e0 di Tamba proclam\u00f2 la resistenza Minamoto: con poca difficolt\u00e0 distrusse la residenza degli Hojo a Kyoto e cattur\u00f2 la citt\u00e0 nel nome dell'imperatore; nello stesso momento Nitta Yoshisada, l'altro generale di Godaigo, sconfisse il governo a Kamakura. Anche se avevano combattuto per l'imperatore n\u00e9 Takauji n\u00e9 i suoi sostenitori avevano intenzione di supportare la creazione di un governo centralizzato dove i generali avevano poteri uguali o inferiori a nobili senza esperienza di guerra.\nTakauji godeva di grande considerazione da parte di Godaigo che per\u00f2 non volle farlo shogun, dandogli cos\u00ec la possibilit\u00e0 di instaurare un nuovo bakufu: riserv\u00f2 infatti quella carica per i suoi due figli. Godaigo fece altre scelte infelici per la classe militare: infatti nonostante il gran numero di terre da spartire dopo la distruzione degli Hojo, non ne rimase una per i militari che lo avevano aiutato nella conquista.\nNel 1333 Takauji, dopo la presa di Kyoto, aveva posto le basi per un quartier generale all'interno della citt\u00e0 e, come generale vincitore, si era riservato i diritti di spartire le terre confiscate ai suoi sostenitori; proprio per questo durante tutto il 1334 ci fu una coesistenza precaria tra Takauji e Godaigo. L'imperatore intanto aveva messo in atto la sua restaurazione del potere (restaurazione Kemmu), creando i vari organi del governo centrale.\nNel 1335 le restanti forze degli Hojo riconquistarono Kamakura; Takauji senza ordini imperiali riconquist\u00f2 velocemente Kamakura con la sua armata. Godaigo lo dichiar\u00f2 ufficialmente un traditore, spogliandolo dei suoi titoli: incaric\u00f2 i suoi due generali, Nitta Yoshisada e Kitabatake Akije, di riprendere la regione del Kant\u014d. Takauji inizi\u00f2 cos\u00ec la sua marcia verso Kyoto, mantenne la citt\u00e0 sotto il suo controllo per quattro giorni prima di doversi ritirare nell'isola di Ky\u016bsh\u016b: durante la sua ritirata riusc\u00ec ad accumulare un considerevole numero di alleati sia con l'aiuto dell'ex imperatore sia promettendo cariche importanti nel nuovo governo Ashikaga.\nNel quinto mese del 1336 Takauji inizi\u00f2 il contrattacco: nella battaglia di Minatogawa, gli Ashikaga ottennero una vittoria decisiva. Takauji entr\u00f2 cos\u00ec a Kyoto insieme al principe Yutahito, fratello dell'ex-imperatore, che con il recupero degli emblemi imperiali pose le basi per diventare imperatore.\nI primi anni e il periodo delle due corti.\nKyoto non era ancora completamente in mano agli Ashikaga: i nemici del nuovo bakufu non mostravano nessuna intenzione di lasciare il campo di battaglia e Godaigo, affermando di avere con s\u00e9 i veri emblemi imperiali, mantenne vivi i suoi piani rifugiandosi nella zona montuosa di Yoshino. Qui cre\u00f2 la sua corte personale, chiamata Corte del Sud perch\u00e9 a sud di Kyoto; la corte al servizio degli Ashikaga prese quindi il nome di Corte del Nord. Riprese cos\u00ec la corsa alle armi, con entrambe le corti che richiamavano guerrieri da tutto il Giappone. Nonostante la morte dei pi\u00f9 forti rivali di Takauji, i generali Nitta Yoshisada e Kitabake Akiie, nell'estate del 1338 e la morte di Godaigo nell'estate dell'anno successivo, le rivalit\u00e0 continuarono.\nNel 1350 ci furono lotte interne per il potere nel governo Ashikaga tra Takauji e suo fratello Tadayoshi, conseguenza della divisione di responsabilit\u00e0 all'interno del bakufu: il primo si occupava dei compiti militari mentre il secondo delle mansioni riguardanti gli organi interni.\nNel 1349 Takauji aveva allontanato il fratello dalla corte; l'anno seguente fu costretto a combattere contro il figlio Tadafuyu. Nell'inverno 1351 il fratello venne avvelenato, probabilmente sotto ordine dello stesso Takauji: la morte di Tadayoshi non fece altro che accrescere il malcontento nei suoi confronti.\nTakauji mor\u00ec nel 1358, gli succedette come shogun e come capo degli Ashikaga il ventottenne Yoshiakira. Il secondo shogunato affront\u00f2 gli stessi problemi del primo, anche se ormai la violenza della guerra civile si era attenuata.\nYoshiakira mor\u00ec nel 1367 e sotto il suo successore, il figlio di 10 anni Yoshimitsu, il bakufu Muromachi vivr\u00e0 il suo massimo splendore.\nLo shogunato di Yoshimitsu.\nYoshimitsu dimostr\u00f2 di essere il pi\u00f9 abile shogun del periodo Muromachi. Nel 1392 riusc\u00ec a unificare le due Corti e in seguito riusc\u00ec a mantenere sotto controllo il crescente potere dei governatori: adott\u00f2 il metodo dello stato Yamato, conferendo loro cariche a corte in modo da obbligarli a risiedere a Kyoto. Riusc\u00ec ad aumentare ulteriormente il potere dello shogun dimostrando la sua fedelt\u00e0 all'imperatore cinese, riservando cos\u00ec il diritto per lo shogun di trattare con le istituzioni straniere senza interpellare la corte imperiale. Yoshimitsu istitu\u00ec anche la carica di shogun in ritiro, che egli stesso occup\u00f2 dopo aver abdicato in favore del figlio: come residenza fece costruire a Kyoto il famoso Kinkaku-ji, detto anche padiglione d'oro.\nAlla morte di Yoshimitsu nel 1408 il potere dello shogunato per\u00f2 inizi\u00f2 a diminuire.\nDecadenza del potere degli shogun.\nIl periodo che segu\u00ec la morte di Yoshimitsu vide il potere degli shogun via via diminuire: gli ordini non venivano rispettati, spesso ignorati o revocati dalla corte. Il potere delle varie famiglie che detenevano il controllo delle province inizi\u00f2 ad aumentare, dando vita a quelli che in seguito sarebbero diventati i daimy\u014d (signori feudali). Ormai al di fuori del controllo dello shogunato, le famiglie provinciali iniziarono a combattere tra loro; l'inutile guerra civile \u014cnin (1467-1477) rivel\u00f2 l'incapacit\u00e0 dello shogunato di mantenere il controllo militare. I cent'anni che seguirono la guerra civile caratterizzati da continui disordini civili sono conosciuti come epoca Sengoku (cio\u00e8 degli \"Stati guerrieri\")\nL'era Sengoku.\nIn questo periodo di lotte continue hanno origine gran parte dei moderni valori giapponesi. Proprio durante queste agitazioni gli occidentali fecero la loro prima comparsa in Giappone. Il Giappone si trovava in questo periodo diviso sotto il potere dei vari daimy\u00f5; proprio uno di questi Oda Nobunaga, che aveva acquisito sempre maggior potere sconfiggendo altri damy\u00f5, riconquist\u00f2 Kyoto sostenendo la causa di un membro della famiglia Ashikaga, Yoshiaki che mirava ad ottenere il titolo di shogun. Yoshiaki conquist\u00f2 lo shogunato ma il potere era detenuto pubblicamente da Nobunaga. Infatti solo cinque anni pi\u00f9 tardi, nel 1573, Nobunaga espulse lo shogun: questa \u00e8 la fine del potere Muromachi e la fine del dominio degli shogun Ashikaga.\nIl governo e la politica Ashikaga.\nLegittimazione del potere.\nUno dei pi\u00f9 grandi meriti della casata degli Ashikaga fu quello di legittimare la figura dello shogun, capo militare e custode delle tradizioni guerriere, all'interno del governo ancora presieduto dall'imperatore; non poteva essere altrimenti visto che Takauji aveva ottenuto largo consenso proclamando la fine del dominio della nobilt\u00e0 a favore della classe guerriera. Non c'era per\u00f2 nessuna intenzione da parte degli Ashikaga di togliere di mezzo la figura dell'imperatore, ne tantomeno di unire la classe degli aristocratici a quella dei guerrieri, entrambe importanti per la creazione di un buon governo; l'investitura di uno shogun rimase un privilegio dell'imperatore e della corte. \u00c8 durante il terzo shogunato, quello di Yoshimitsu, che la casata degli Ashikaga mostra grande abilit\u00e0 nel penetrare anche nelle attivit\u00e0 di corte; infatti dopo aver definitivamente sconfitto le ultime resistenze che minavano al potere imperiale, Yoshimitsu godeva delle massime cariche sia tra l'aristocrazia sia tra i guerrieri.\nL'amministrazione provinciale, shogun e governatori.\nInizialmente Takauji faceva affidamento solamente sui membri della famiglia Ashikaga per l'amministrazione delle province e le cariche pi\u00f9 importanti. Con il perpetuarsi della guerra fu costretto a crearsi nuovi alleati, soprattutto dopo l'eliminazione del fratello Tadayoshi. Alla fine del 1300, 23 delle province del Giappone erano sotto il controllo di casate ausiliari degli Ashikaga, 20 da non ausiliari e 2 da istituzioni. Ovviamente le famiglie ausiliarie erano quelle pi\u00f9 stimate dallo shogun, ma con il tempo quelle non ausiliarie si dimostrarono pi\u00f9 affidabili.\nLa distribuzione del potere.\nDopo la fine delle battaglie e dopo la riunificazione delle due corti nel 1392, proprio quando lo Shogun Yoshimitsu aveva il pieno controllo del governo militare, il rapporto tra shogun, corte e governatori \u00e8 stabile. Con l'instaurazione del bakufu a Kyoto, per\u00f2, la casata Ashikaga trov\u00f2 grande difficolt\u00e0 a mantenere il controllo sulle aree pi\u00f9 distanti, la regione del Kanto, dell'Ou e del Kyushu.\nCultura e religione nel periodo Muromachi.\nBuddhismo zen.\nIn questo periodo caratterizzato da continue lotte e guerre, il buddhismo zen si rivolse principalmente alla classe guerriera; i valori fondamentali come la semplicit\u00e0, la disciplina, il ritegno e la meditazione si trovarono in contrasto con il clima dell'epoca. In questo periodo nascono alcuni degli ideali estetici fondamentali ancora oggi per la cultura giapponese: il wabi (cio\u00e8 il gusto delicato) , il k\u00e5re (usato con il significato di sobrio), il sabi (semplicit\u00e0) e lo y\u016bgen (l'eleganza).\nTeatro e letteratura.\nIl teatro del n\u014d.\nMolti dei valori fondamentali suggeriti dal buddhismo zen, oltre a guidare la vita dei giapponesi, contribuirono a creare il genere teatrale del n\u014d; le rappresentazioni di questo genere teatrale erano costituite da drammatici scontri militari e affrontavano il tema della ricompensa nell'aldil\u00e0. Il distacco dalle cose terrene trattato colpiva anche gli scrittori che per distaccarsi dal mondo reale decidevano di condurre una vita da eremita. Cos\u00ec scriveva il monaco buddhista Zekkai: \nIl teatro del ky\u014dgen.\nNel periodo Muromachi divenne molto popolare anche un altro genere di dramma teatrale, il dramma comico conosciuto come ky\u014dgen. Dopo la fuga dei nobili dalle corti gli scrittori iniziarono a interessarsi alla vita della gente comune: nelle commedie del ky\u014dgen infatti le persone comuni, come i servi, erano in grado di rovesciare la nobilt\u00e0 e a condurre una vita felice. Queste rappresentazioni erano spesso messe in scena assieme alle rappresentazioni drammatiche del teatro n\u014d.\nLetteratura.\nCronache di guerra.\nUno dei generi letterari pi\u00f9 diffusi durante tutto il periodo Muromachi fu quello delle cronache di guerra. Una delle opere pi\u00f9 influenti fu il \"Taiheiki\" (conosciuto anche con il nome di \"Cronaca della Grande Pace\", un'opera di 40 volumi che racconta i fatti della restaurazione Kemmu e i cinquant'anni seguenti; scritta mezza in giapponese e mezza in cinese \u00e8 famosa soprattutto per le descrizione degli eroi che presero parte alla guerra a fianco dell'imperatore. Un'altra opera importante \u00e8 il Meitokuki, che narra la ribellione della famiglia Yamana contro la famiglia degli Ashikaga nel 1391.\nPoesia.\nGrande successo nei ranghi della classe guerriera fu riscontrato dalla poesia renga. Questo genere trova le sue radici nella poesia classica adottando lo stile metrico del tanka. Il pi\u00f9 famoso poeta del poesia renga del tempo fu S\u014dgi (1421\u20131502), che conquist\u00f2 una grandissima reputazione tra i poeti durante la Guerra \u014cnin."}
{"id": "837306", "revid": "767487", "url": "https://it.wikipedia.org/wiki?curid=837306", "title": "Rancid (1993)", "text": "Rancid rappresenta il primo album della band californiana dei Rancid, pubblicato nel 1993 da Epitaph Records. In questo primo album i componenti erano tre: Tim Armstrong alla chitarra e voce, Matt Freeman al basso e Brett Reed alla batteria. Infatti solo con il secondo album la band aggiunse un'altra chitarra e seconda voce quella di Lars Frederiksen che cos\u00ec completa la attuale formazione."}
{"id": "837307", "revid": "125978786", "url": "https://it.wikipedia.org/wiki?curid=837307", "title": "Parco nazionale Alejandro de Humboldt", "text": "Il parco naturale Alejandro de Humboldt \u00e8 un'area naturale protetta che si trova nelle province di Holgu\u00edn e Guant\u00e1namo, a Cuba.\nIl suo nome \u00e8 dovuto allo scienziato tedesco Alexander von Humboldt, che visit\u00f2 l'isola nel 1800 e nel 1801.\nTerritorio.\nLa superficie totale del parco \u00e8 di 69\u00a0341 ha, di cui 66.700 ha sono sulla terraferma e 2.641 ha in acqua.\n\u00c8 ubicato all\u2019interno della Reserva de la Biosfera Cuchillas del R\u00edo Toa, dichiarata Patrimonio Naturale dell\u2019Umanit\u00e0 e situata nel massiccio Sagua-Baracoa. Il nome della riserva deriva dal fiume Toa, il pi\u00f9 grande di tutta l\u2019isola. Al suo interno esistono percorsi per avvistare animali endemici, specie in via di estinzione e percorsi per l\u2019osservazione della flora selvatica e piante autoctone tipiche di Cuba come la Palma da cocco, la Palma Reale e le mangrovie. \nPatrimonio dell'umanit\u00e0.\nNel 2001 il parco \u00e8 stato inserito nell'elenco dei patrimoni dell'umanit\u00e0 dell'UNESCO a causa della sua biodiversit\u00e0 e delle numerose specie endemiche che contiene, sia per quanto riguarda la flora che la fauna. I fiumi che nascono dai picchi montuosi che si trovano all'interno del parco sono fra i pi\u00f9 grandi di tutta la regione caraibica, e per questo anche le specie ittiche mostrano una notevole diversit\u00e0 biologica."}
{"id": "837308", "revid": "101260", "url": "https://it.wikipedia.org/wiki?curid=837308", "title": "Linguaggio context-free", "text": ""}
{"id": "837309", "revid": "108649570", "url": "https://it.wikipedia.org/wiki?curid=837309", "title": "Frais (Chiomonte)", "text": "Il Frais (anche detto \"Pian del Frais\") \u00e8 una frazione del comune di Chiomonte, nella Val di Susa in provincia di Torino.\nIl numero di abitanti residenti nella frazione \u00e8 di circa 30.\nSituato a 1.500 metri di altezza, \u00e8 una localit\u00e0 di villeggiatura estiva e invernale.\nGrazie ai 4 impianti di risalita per lo sci alpino e ad una pista ad anello di costruzione recente per lo sci di fondo attira gli sciatori da Torino e dalla bassa Val di Susa.\nDi notevole pregio artistico la nuova chiesa, inaugurata nel 1974, al cui interno si trovano opere dell'artista Mario Molinari.\nLa stazione sciistica del Frais \u00e8 stata sede olimpica di allenamento durante i XX Giochi olimpici invernali di Torino del 2006.\nDopo tre anni di chiusura la stazione sciistica ha riaperto, il solo baby e solo nei week-end, per la stagione invernale 2009-2010. Nel dicembre 2010, Frais ha riattivato per tutta la stagione 2010-2011, la stazione. \nDall'aprile 2011 la Federazione Internazionale Sci ha omologato la pista Rossignol per lo svolgimento di gare di sci internazionali."}
{"id": "837311", "revid": "4506", "url": "https://it.wikipedia.org/wiki?curid=837311", "title": "Vall de ux\u00f2", "text": ""}
{"id": "837317", "revid": "63716", "url": "https://it.wikipedia.org/wiki?curid=837317", "title": "Muromachi", "text": ""}
{"id": "837322", "revid": "63716", "url": "https://it.wikipedia.org/wiki?curid=837322", "title": "Epoca Muromachi", "text": ""}
{"id": "837323", "revid": "1435569", "url": "https://it.wikipedia.org/wiki?curid=837323", "title": "Above", "text": "Above \u00e8 l'unico album realizzato dal supergruppo statunitense Mad Season.\nPubblicato il 14 marzo 1995 dalla Columbia Records, raggiunse la posizione 24 della Billboard 200 il 1\u00ba aprile dello stesso anno e rimase in classifica complessivamente per 27 settimane.\nIl disco.\n\"Above\" \u00e8 il prodotto di una collaborazione tra musicisti provenienti da alcune tra le band pi\u00f9 influenti del panorama musicale rock degli anni novanta: Layne Staley degli Alice in Chains, Mike McCready dei Pearl Jam e Barrett Martin degli Screaming Trees, con l'aggiunta del bassista John Baker Saunders dei The Walkabouts. I brani \"I'm Above\" e \"Long Gone Day\" vedono inoltre la collaborazione di Mark Lanegan, cantante degli Screaming Trees, alla voce.\nNell'album si mischiano diverse sonorit\u00e0, che vanno dal grunge, al rock pi\u00f9 classico, passando per il blues.\nDall'album vennero estratti i singoli \"River of Deceit\" e \"I Don't Know Anything\". Il primo si posizion\u00f2 al 9\u00ba posto della classifica \"Alternative Songs\" di Billboard, mentre il secondo raggiunse la posizione 20 della classifica Mainstream Rock Songs.\nNel 2013 \u00e8 stata pubblicata un'edizione \"rimasterizzata\" contenente la cover di John Lennon \"I Don't Wanna Be a Soldier Mama e\" quattro tracce aggiuntive che avrebbero dovuto far parte di un secondo album mai realizzato.\nTracce.\n\"*2013 Deluxe Edition bonus track\""}
{"id": "837324", "revid": "599013", "url": "https://it.wikipedia.org/wiki?curid=837324", "title": "Polmonite atipica", "text": "Per polmonite atipica si intende una polmonite causata da microrganismi meno frequentemente associati a questa patologia.\nStoria.\nVenne descritta per la prima volta da Reimann, nel 1938, il quale coni\u00f2 il termine \"polmonite atipica primaria\", dopo aver osservato 7 pazienti con sintomi respiratori, sintomi sistemici, decorso protratto e guarigione graduale.\nEziologia.\nGli agenti eziologici pi\u00f9 frequenti sono \"Mycoplasma pneumoniae\", \"Legionella pneumophila\" e \"Chlamydophila pneumoniae\", \"Chlamydophila psittaci\" (psittacosi), \"Francisella tularensis\" (tularemia), e \"Coxiella burnetii\" (Q fever).\nCaratteristiche.\nAlcune caratteristiche la definiscono come atipica:\nClinica.\nPolmonite da \"Mycoplasma pneumoniae\".\nSi tratta della forma pi\u00f9 comune di polmonite atipica primaria. Colpisce soprattutto bambini ed adolescenti mentre gran parte degli adulti sono immuni in seguito a precedenti esposizioni. Bench\u00e9 l'esposizione a \"M. pneumoniae\" dia luogo nella maggior parte dei casi ad una colonizzazione asintomatica, una parte dei pazienti, dopo 10-14 giorni di incubazione, pu\u00f2 sviluppare tracheobronchite che a sua volta pu\u00f2 degenerare in una polmonite. Il quadro \u00e8 caratterizzato da febbre moderata, tosse secca non produttiva che col tempo diventa mucoide o pi\u00f9 raramente mucopurulenta, cefalea, malessere mentre a differenza di altre forme di polmonite non sono comuni dispnea, mialgie, artralgie e sintomi gastrointestinali. In una piccola parte dei pazienti possono manifestarsi complicanze gravi quali meningite, encefalite, paralisi, neuropatia periferica, sindrome di Guillain-Barr\u00e9 e pi\u00f9 raramente pericardite, miocardite, anemia emolitica autoimmune (soprattutto nei bambini), artrite e quadri dermatologici come eritema nodoso, eritema multiforme, sindrome di Stevens-Johnson. La sintomatologia persiste generalmente per circa 2 settimane. All'RX torace si rilevano infiltrati localizzati soprattutto alle basi. La diagnosi di conferma si ottiene con la ricerca degli anticorpi anti-\"M. pneumoniae\" tramite fissazione del complemento o con test immunoenzimatici che possiedono maggiore sensibilit\u00e0. La conferma si pu\u00f2 ottenere mediante lavaggio broncoalveolare o prelievo dell'espettorato e successiva coltura ma la tecnica richiede tempi lunghi ed \u00e8 grava da percentuali di successo relativamente basse. La terapia si basa sulla somministrazione di un'antibioticoterapia a base di una tetraciclina o di un fluorochinolone negli adulti mentre per i bambini si utilizza l'eritromicina. Il batterio \u00e8 intrinsecamente resistente a penicilline, cefalosporine e vancomicina non avendo la parete cellulare."}
{"id": "837326", "revid": "767487", "url": "https://it.wikipedia.org/wiki?curid=837326", "title": "Decoy (album)", "text": "Decoy \u00e8 un album di Miles Davis, pubblicato nel 1984 che raggiunse la prima posizione nella classifica Jazz Albums statunitense."}
{"id": "837327", "revid": "63716", "url": "https://it.wikipedia.org/wiki?curid=837327", "title": "Era Muromachi", "text": ""}
{"id": "837331", "revid": "6923", "url": "https://it.wikipedia.org/wiki?curid=837331", "title": "Logout", "text": "Logout \u00e8 il termine inglese per indicare la \"procedura di uscita\" da un sistema informatico o applicazione informatica.\nProviene dalla contrazione di \"log out\", uscita dal log, il \"registro cronologico\" degli eventi tipico di qualsiasi sistema informativo. Altri termini corrispondenti sono: \"logoff\", \"signoff\", \"sign off\".\nIl logout chiude in modo completo e sicuro una sessione di lavoro in precedenza aperta con la procedura di login, impedendo l'accesso al sistema/applicazione con le credenziali immesse all'accesso, rappresentando dunque una procedura di sicurezza informatica.\nProcedura.\nLe operazioni compiute dal sistema a fronte della richiesta di logout dipendono dal tipo, complessit\u00e0 e riservatezza dell'applicazione che si stava utilizzando. Quelle pi\u00f9 probabili sono:\nLogout automatico.\n\u00c8 una funzione importante tipica delle applicazioni web e di tutte quelle che sono sensibili ai problemi di sicurezza e riservatezza, ed \u00e8 spesso implementato anche dai sistemi operativi.\nConsiste nel chiudere automaticamente la sessione e l'accesso all'utente dopo un certo tempo (denominato valore di \"time out\") durante il quale l'utente stesso non esegue alcuna operazione. Tale valore \u00e8 compreso tra i parametri di servizio delle applicazioni e dei server e pu\u00f2 essere \"tarato\" in funzione della sicurezza / riservatezza propria dell'applicazione.\nQuesta funzione \u00e8 necessaria, ad esempio per evitare il classico caso di sostituzione di persona sul posto di lavoro, in buona fede o in mala fede.\nAd esempio: l'utente Tizio interrompe il proprio lavoro, si allontana per una qualsiasi ragione dalla sua postazione, passa il signor Caio o la signora Sempronia, si siede sulla sua postazione con l'accesso aperto a tutto quanto Tizio stava facendo, compreso il suo account, ossia informazioni pi\u00f9 o meno personali, e la possibilit\u00e0 di portare azioni malevoli a nome dell'utente autenticato o direttamente sull'utente stesso (es. cancellazione di dati).\nSenza un'opzione di \"logout\" automatico, e se l'utente non ha provveduto a chiudere la connessione, \u00e8 quindi possibile che pi\u00f9 nodi (indirizzi IP) accedano, in lettura e in modifica, nello stesso istante ad un \"comune\" \"account\" utente. \nIl sito pu\u00f2 gestire in vari modi una multiutenza: "}
{"id": "837333", "revid": "287204", "url": "https://it.wikipedia.org/wiki?curid=837333", "title": "Il sangue dell'azteco", "text": "Il sangue dell'azteco \u00e8 un romanzo storico, terzo capitolo della serie scritta da Gary Jennings sulla civilt\u00e0 azteca, pubblicato dai suoi eredi nel 2001 dopo la morte dell'autore avvenuta nel 1999. \nTrama.\nIl terzo volume della saga dedicata al popolo azteco racconta le vicende di Cristobal, un \"lepero\" costretto a fuggire dalla \"Hacienda\" di don Francisco Perez con un prete, frate Antonio. Insieme a lui arriva a vivere a Veracruz, la citt\u00e0 della Vera Croce fondata da Hern\u00e1n Cort\u00e9s; qui Cristobal impara dal prete il latino, il greco e legge gli autori pi\u00f9 importanti dell'epoca come Cervantes. Quando dei sicari uccidono frate Antonio, Cristobal \u00e8 costretto a fuggire da loro ma viene miracolosamente salvato da una nobildonna spagnola. Accusato dell'assassinio del prete, deve fuggire da Veracruz e lungo il cammino conosce un vecchio sciamano che lo inizia alle antiche arti dei suoi \"padri\" aztechi; conosce anche il picaro Mateo e con lui rischia l'impiccagione per essere rimasto coinvolto nel furto di un antico tesoro azteco.\nLa sua vita subisce la svolta decisiva quando entra al servizio di Don Julio, un nobile spagnolo che decide di prenderlo sotto la sua ala protettrice e di educarlo come un vero \"hidalgo\". Conosce cos\u00ec la nobildonna che lo aveva salvato ai tempi di Veracruz e se ne innamora. I tradimenti e gli intrighi della moglie di Don Julio capovolgono la sua situazione ma gli permettono di scoprire la verit\u00e0 sulle sue origini. Cristobal scopre infatti di essere il figlio legittimo di un marchese e fratello del promesso sposo della sua amata.\nAlla morte di Don Julio Cristobal finisce in prigione, ma con l'aiuto di Mateo riesce a fuggire di prigione, e a sostituirsi al perfido fratello e grazie alla sua amata \u00e8 in grado di rientrare in societ\u00e0 sotto le vesti del fratello. Cristobal vedica cos\u00ec la morte della madre e del prete che lo aveva allevato, eredita il titolo di marchese e salpa per la Spagna al fianco della sua amata."}
{"id": "837334", "revid": "697352", "url": "https://it.wikipedia.org/wiki?curid=837334", "title": "Adrian Blincoe", "text": "Biografia.\nHa studiato negli Stati Uniti d'America all'Universit\u00e0 di Villanova; \u00e8 stato, nella sua carriera universitaria, tra i migliori soprattutto nei 1500 metri piani.\nIl suo debutto professionale s'\u00e8 verificato ai Campionati del mondo di atletica leggera 2003, ma fu eliminato in semifinale nei 1500\u00a0m; successivamente partecip\u00f2 ai mondiali di Helsinki del 2005, venendo ancora eliminato nei turni preliminari, sempre nei 1500 m.\nAi Giochi del Commonwealth del 2006 svoltisi a Melbourne, era tra i favoriti dei 1500 metri ma una caduta lo releg\u00f2 nelle retrovie in una gara vinta dal connazionale Nick Willis. Lo stesso anno ha provato a cimentarsi sui 5000 metri alla Coppa del mondo di Atene ma \u00e8 stato solo ottavo. Dopo essersi qualificato sui 1500\u00a0m per i Campionati del mondo di atletica leggera 2007 con sede ad Osaka, alcune riviste d'atletica leggera hanno sparso la voce che successivamente Blincoe potesse dedicarsi solo ai 5000\u00a0m, cosa che l'atleta ha cominciato a fare gi\u00e0 da Pechino 2008.\nI suoi personali sono 1'48\"69 sugli 800 metri, 3'35\"50 sui 1500 metri, 7'46\"49 sui 3000 m piani e 13'10\"19 sui 5000 metri.\n\u00c8 da sempre allenato dall'ex mezzofondista irlandese Marcus O'Sullivan."}
{"id": "837337", "revid": "9316", "url": "https://it.wikipedia.org/wiki?curid=837337", "title": "Bifo", "text": ""}
{"id": "837339", "revid": "697352", "url": "https://it.wikipedia.org/wiki?curid=837339", "title": "Vincenzo Monaldi", "text": "Biografia.\nNato nel 1899 in Monte Vidon Combatte, visse l'infanzia con la famiglia a Grottazzolina dove non appena ventenne fu eletto sindaco. Il pi\u00f9 giovane sindaco dell'Italia dell'epoca. \nTisiologo.\nDopo aver preso parte, giovane studente, alla prima guerra mondiale (ricevette anche una croce di guerra), consegu\u00ec nel 1925 la laurea in medicina dedicandosi immediatamente dopo alla ricerca nel campo della tubercolosi e delle malattie dell'apparato respiratorio.\nA soli 34 anni scrisse un trattato sulla fisiopatologia della tubercolosi polmonare che ebbe una larga diffusione e nel 1940 anche una traduzione in spagnolo. \nDal 1946 al 1954 diresse l\"'Istituto Sanatoriale Principe del Piemonte\" e fond\u00f2 la rivista \"Archivio di tisiologia\" sostenendo la supremazia del vaccino antitubercolare francese BCG rispetto all'omologo vaccino italiano VDS.,\nMise a punto una tecnica di drenaggio dello pneumotorace che ancora oggi \u00e8 conosciuta sotto il nome di \"Monaldi-Drainage\" nei paesi di lingua tedesca.\nDivenne professore alla facolt\u00e0 di Medicina e Chirurgia dell'Universit\u00e0 di Napoli \ne ricevette apprezzamenti anche fuori Italia (fu nominato membro della Reale Societ\u00e0 di Medicina di Londra e di varie Accademie di medicina in Italia ed in Germania). \nMinistro della sanit\u00e0.\nAffianc\u00f2 alla ricerca medica anche l'attivit\u00e0 politica arrivando alla carica di Ministro della sanit\u00e0 durante il Governo Fanfani II del 1958. \u00c8 stato pertanto il primo Ministro della sanit\u00e0 dall'istituzione del relativo Ministero nel 1958., fino ad allora prima esisteva l'ACIS (\"Alto Commissariato per l'Igiene e la Sanit\u00e0 pubblica\")\nMor\u00ec a Napoli nel 1969. In suo onore, l\"'Istituto Sanatoriale Principe del Piemonte\" fu rinominato Ospedale Monaldi.\nOnorificenze.\nDal sito del Comune di nascita \nsi ricordano alcune altre onorificenze, tra le quali:"}
{"id": "837343", "revid": "41851", "url": "https://it.wikipedia.org/wiki?curid=837343", "title": "Parco nazionale sbarco del Granma", "text": "Il parco nazionale Desembarco del Granma \u00e8 un parco nazionale che si trova nella parte sud-orientale dell'isola di Cuba, in quella che oggi \u00e8 la provincia di Granma. Quest'area protetta prende il nome dal Granma, l'imbarcazione con cui Fidel Castro, Che Guevara e Ra\u00fal Castro sbarcarono nell'isola nel 1956, provenienti dal Messico, uno dei primissimi episodi della rivoluzione cubana. La nave, a sua volta, aveva il nome comune di \"nonna\", in inglese.\nNel parco si trovano alcuni dei paesaggi marini pi\u00f9 spettacolari di Cuba, con alte scogliere ed una geologia molto movimentata a causa dei fenomeni carsici tuttora in atto."}
{"id": "837346", "revid": "74801", "url": "https://it.wikipedia.org/wiki?curid=837346", "title": "Fran\u00e7ois-No\u00ebl Babeuf", "text": "La giovinezza.\nFran\u00e7ois-No\u00ebl \u00e8 il primogenito della famiglia di Claude Babeuf, il quale aveva disertato l'esercito francese nel 1738; condannato per questo e poi amnistiato nel 1755, divenne impiegato delle imposte e fu l'unico insegnante di Fran\u00e7ois. La famiglia in cui Fran\u00e7ois-No\u00ebl crebbe apparteneva alla piccola borghesia povera, classe vicina a quella dei lavoratori non proprietari, dalla quale si distingueva tuttavia per una maggiore cultura, per la volont\u00e0 di emergere e per un impegno politico favorito dai mutamenti sociali in corso e dalle conseguenti richieste di eguaglianza politica alle quali la crisi dell\"Ancien r\u00e9gime\" n\u00e9 riusciva n\u00e9 voleva dare risposte adeguate.\nAncora grazie all'esperienza paterna, che lo rese edotto di materia fiscale, prese servizio nel 1777 dal signore di Bracquemont, un notabile della provincia di Roye, nella Piccardia; di qui, nel 1779, and\u00f2 a guadagnare tre lire al mese da un cancelliere di Flixecourt. Nel 1780, rimasto orfano di padre, dovette assumersi l'onere del mantenimento di una famiglia numerosa, un impegno che dovr\u00e0 mantenere per tutta la vita.\nIl 13 novembre 1782 sposa Marie Anne Victoire Langlet, un'ex-cameriera della signora di Braquemont, che aveva conosciuto cinque anni prima, al tempo del suo primo impiego. Avranno cinque figli: Catherine Adelaide Sophie (1783-1787), Robert, che chiamer\u00e0 Emile in onore di Rousseau, nel 1785, Catherine Adelaide Sophie (1788-1795), Jean-Baptiste Claude (1790-1815) e Gaius Gracchus (1797-1814).\nApre uno studio di \"commissaire \u00e0 terrier\", ossia commissario al registro catastale agrario, equivalente a un'attivit\u00e0 di geometra e agrimensore, che gli permette, ma soltanto per pochi anni, di migliorare la propria situazione economica.\nLo sfruttamento feudale.\nIl suo lavoro consisteva infatti nel determinare i diritti signorili, tipici di una societ\u00e0 feudale, che gravavano sulle terre, diritti spesso soggetti a prescrizioni, a trascuratezza e a contestazioni. La nobilt\u00e0 feudale, e specialmente la piccola propriet\u00e0 nobiliare, nella seconda met\u00e0 del Settecento vorr\u00e0 mettere una particolare cura nel tutelare e rivendicare tali diritti a fronte delle continue maggiori spese cui doveva far fronte: \u00e8 questa, nella sostanza, la causa della violenta e acrimoniosa reazione feudale che giocher\u00e0 una funzione importante negli sviluppi della crisi del regime feudale francese. Lo stesso Babeuf scriver\u00e0 nel 1795 che \u00abfu proprio nella polvere degli archivi signorili che scoprii i misteri delle usurpazioni della casta nobiliare\u00bb, una scoperta e una consapevolezza maggiore di tanti rivoluzionari ben pi\u00f9 noti e celebrati di lui.\nSe pur \u00e8 vero che in diverse regioni della Francia il tradizionale sfruttamento feudale della nobilt\u00e0 terriera sui contadini era da tempo in regressione, trasformandosi nelle moderne forme di propriet\u00e0 capitalistiche, in altre regioni, come la Piccardia, per non dire della Vandea, esso era la regola ed era aggravata, oltre che dall'esplosione demografica, che produceva una massa di braccianti sovradimensionati rispetto alle possibilit\u00e0 di lavoro, dalla riduzione dei diritti collettivi sulla terra dei quali tradizionalmente godeva - come il diritto di pascolo e di utilizzo di beni comuni - e dalla congiuntura economica che, con l'aumento del prezzo della terra, favoriva la vendita della terra, con il conseguente accentramento in grandi propriet\u00e0 e un altrettanto conseguente disoccupazione.\nLa corrispondenza con l'Accademia di Arras.\nNel 1785 entra in corrispondenza con il segretario dell'Accademia di Arras, Dubois de Fosseux, che si occupa di raccogliere e comunicare analisi della situazione delle campagne e dei progetti atti a migliorarne la situazione. L'occasione gli era stata offerta da un concorso bandito dall'Accademia a cui Babeuf partecip\u00f2, senza successo, avendo mandato in ritardo il suo manoscritto che svolgeva una tesi sulla grande propriet\u00e0 agraria.\nMostra la sua vicinanza alle idee di Rousseau quando il 27 novembre 1786 scrive di essere \u00abfautore di un sistema assai noto, che si alimenta dell'idea della felicit\u00e0 sociale e consiste nella pretesa che la popolazione \u00e8 la misura dell'aumento della ricchezza comune\u00bb, in opposizione alle opinioni fisiocratiche, che credono che minore \u00e8 la popolazione e maggiore sar\u00e0 la ricchezza nazionale relativa. E il 13 dicembre scrive al segretario dell'Accademia di dedicarsi \u00aballa formazione o piuttosto alla conservazione del fisico dei miei rampolli e per questo ho seguito, quanto meglio ho potuto, il noto sistema di quelli fra i nostri pensatori moderni che stimo essere i pi\u00f9 ragionevoli\u00bb e cita i sistemi educativi svolti da Rousseau nel suo \"Emile\".\nIn una lettera del 21 marzo 1787 propone tre soggetti per il concorso accademico previsto nel 1789: nel primo suggerisce di abolire l'uso di lasciare annualmente incolto, a maggese, un terzo delle terre coltivabili; nel secondo, si pone il problema di stabilire \u00abla pi\u00f9 giusta determinazione della quantit\u00e0, della situazione locale, dei limiti, dei diritti e dei doveri di tutte le parti\u00bb; nel terzo si esprime a favore, pur mantenendo una forma dubitativa, della coltivazione collettiva della terra: \u00abquale sarebbe lo stato di un popolo le cui istituzioni sociali fossero tali che regnasse indistintamente, presso ciascuno dei suoi membri individuali, la pi\u00f9 perfetta eguaglianza, che il suolo da lui abitato non appartenesse a nessuno ma a tutti, che infine tutto fosse comune, compresi i prodotti di ogni genere di industria. Simili istituzioni sarebbero autorizzate dalla Legge naturale? Sarebbe possibile che siffatta societ\u00e0 sussistesse e anche che fossero praticabili i mezzi d'osservare una ripartizione assolutamente eguale?\u00bb.\nIl 23 maggio comunica al segretario dell'Accademia il suo progetto di stabilire un nuovo \"Cadastre perp\u00e9tuel\", un Catasto perpetuo, per mettere a punto il quale si era recato a Parigi per contattare il matematico Audiffret che aveva messo a punto un \"grafometro trigonometrico\", un goniometro di agrimensore con il quale Babeuf si propone di \u00abeseguire la pi\u00f9 esatta misurazione di ogni oggetto raggiungibile dallo sguardo\u00bb in modo da determinare esattamente la misura delle propriet\u00e0 terriere e, di qui, l'esatta imposta dovuta dai proprietari. Il progetto voleva incidere sulle ingiustizie fiscali per le quali si tassavano le piccole propriet\u00e0 - facilmente misurabili e note - mentre rimanevano evase parte delle grandi propriet\u00e0, per lo pi\u00f9 sconosciute allo Stato. L'Accademia lascer\u00e0 cadere il progetto che Babeuf ripresent\u00f2 nel 1789 all'Assemblea Nazionale.\nDubois de Fosseux, nel giugno del 1787, trasmise a Babeuf l'opuscolo di un avvocato di Orl\u00e9ans, un certo Collignon, intitolato \"L'Avant-coureur du changement du mond entier\" (Il Riformatore del mondo intero). Nella sua lettera di risposta dell'8 luglio Babeuf si dichiara entusiasta: \u00abcome amo il Riformatore generale! \u00c8 un vero peccato che egli lasci un vuoto a proposito dei mezzi [...] per realizzare una grande rivoluzione bisogna operare grandi mutamenti [...] tra gli uomini ci devono essere le minime differenze? La Natura [...] ha voluto che un individuo fosse nutrito, vestito, alloggiato meno bene di un altro? [...] Mi sembra che il nostro Riformatore vada oltre il Cittadino di Ginevra [...] come lui, sostiene che, essendo tutti gli uomini eguali, non devono possedere nulla in particolare, ma godere di tutto in comune e in modo che, nascendo, ogni individuo non sia n\u00e9 pi\u00f9 n\u00e9 meno ricco, n\u00e9 meno considerato di ciascuno di quelli che lo circondano [...]\u00bb.\nIn questa stessa lettera si mostra favorevole all'adozione in tutta la Francia di un nuovo codice di leggi, sull'esempio dell'iniziativa presa anni prima da Federico II - a quel tempo universalmente considerato un principe illuminato - perch\u00e9 in tal modo crede che si porrebbe un freno alla molteplicit\u00e0 degli usi e delle usurpazioni del diritto tipici dei regimi feudali, alle \u00abrivoltanti distinzioni in tutti gli ordini della societ\u00e0. Chiunque fu meno feroce, meno astuto o pi\u00f9 sfortunato nella lotta, fin\u00ec con l'essere servo e oggetto del disprezzo altrui. Di qui, ancora, la formazione di codici bizzarri che servirono agli usurpatori come titoli che legittimavano i loro saccheggi e come irrevocabili decreti, per le famiglie vinte, di confisca delle loro propriet\u00e0 [...] coloro che avevano pi\u00f9 ascendente e preponderanza grazie alle proprie ricchezze fecero stabilire, nelle assemblee convocate per la redazione di siffatti codici, articoli a loro piacimento\u00bb.\nLa corrispondenza con l'Accademia di Arras si interrompe definitivamente il 21 aprile 1788: Babeuf aveva compreso la vacuit\u00e0 di quell'Istituzione che, come tante altre, discuteva e proponeva di tutto senza avere la volont\u00e0 - e forse neanche l'interesse - di concludere alcunch\u00e9. Ma le lettere che si sono conservate sono preziose per la ricostruzione delle convinzioni del prossimo rivoluzionario.\nBabeuf e l'Illuminismo.\nNon sappiamo esattamente quali libri possedesse e avesse letto Babeuf; di lui, abbonato al \"Mercure de France\" e a \"L'Ann\u00e9e litt\u00e9raire\", si sa che, giovane, lesse di Mably i \"Principes de la l\u00e9gislation\", del Vauban la \"D\u00eeme royale\", di Rousseau il \"Discours sur l'origine de l'in\u00e9galit\u00e9 parmi les hommes\", l\"Emile\", le \"Confessions\" e, negli ultimi anni, \"Le Contrat social\", oltre al \"Code de la nature\" del Morelly e gli scritti di Marat.\nIlluminista, pur approvando in gran parte Rousseau, non ne condivise il pessimismo, fiducioso com'era che una cultura diffusa comportasse necessariamente il progresso del genere umano, n\u00e9 l'ispirazione religiosa, al quale oppose il proprio ateismo e il materialismo di Helv\u00e9tius.\nAutodidatta, conobbe altri autori solo di seconda mano; in compenso, conosceva bene i problemi concreti dei suoi concittadini, per risolvere i quali creder\u00e0 di dover adottare un programma che andava pi\u00f9 lontano di qualunque altro e per il quale diede la vita.\nLa Rivoluzione.\nBabeuf \u00e8 a Parigi il 17 luglio 1789, tre giorni dopo la presa della Bastiglia, per curare la pubblicazione del suo \"Catasto perpetuo\", dedicato all'Assemblea Nazionale, a cui premette un \"Discorso preliminare\" che \u00e8 una sintesi di rivendicazioni democratiche, dal momento, scrive, che \u00e8 \u00abappunto in favore dell'oppresso ci siamo votati alla redazione dell'opera che pubblichiamo\u00bb: richiesta di un'imposta proporzionale - non per\u00f2 progressiva - \u00abche non si vendano pi\u00f9 i beni spirituali della Religione, che sia cio\u00e8 permesso di nascere e morire senz'obbligo di mettere mano alla tasca per pagare le cerimonie d'uso in tali circostanze. Che s'istituisca una cassa nazionale per le sussistenze dei Poveri. Che si stipendino, a carico dei fondi pubblici, i Medici, i Farmacisti e i Chirurghi, perch\u00e9 possano somministrare \"gratis\" i loro servigi. Che sia fatto un piano di educazione nazionale di cui possano profittare tutti i Cittadini. Che i Magistrati siano del pari stipendiati con le pubbliche entrate, cos\u00ec da rendere la Giustizia gratuita\u00bb.\nPer vivere, s'impiega nel giornale \"Le Courrier de l'Europe\", inviando a Londra le corrispondenze sulla situazione della capitale, in cui alle crescenti difficolt\u00e0 economiche si univano i problemi dell'approvvigionamento che fecero nascere la credenza di un complotto aristocratico per affamare la popolazione - il \"pact de famine\", patto di carestia.\nA ottobre ritorna a Roye, impegnandosi nella richiesta di abolizione delle vecchie tasse feudali; a questo scopo si fa promotore di una petizione, indirizzata all'Assemblea Nazionale, che viene appoggiata da 800 comuni della Piccardia e dell'Artois (oggi Pas-de-Calais): nell'indirizzo, sostiene che le \"aides\", le imposte indirette, le \"gabelles\", una quantit\u00e0 di tasse date in appalto, e i \"droits d'entr\u00e9es aux villes\", i dazi comunali, tutte tasse mantenute dall'Assemblea in attesa di una riforma fiscale generale, erano illegittime e \u00abnon potevano essere mantenute, nemmeno provvisoriamente, dai Francesi divenuti liberi\u00bb.\nIl \"Comitato delle ricerche\" dell'Assemblea Nazionale - una commissione incaricata di proporre l'incriminazione degli imputati di reati politici - defin\u00ec la Petizione un \u00ablibello incendiario\u00bb; il 10 maggio 1790 Babeuf si autodenuncia autore della petizione e risponde che un libello \u00abnon \u00e8 uno scritto il cui autore si faccia conoscere pubblicamente, non \u00e8 uno scritto che tutti si affrettano a sottoscrivere\u00bb e denuncia che nemmeno prima della Rivoluzione \u00abl'inquieta tirannide spinse le precauzioni al punto di chiudere decisamente la bocca alle proteste\u00bb. Arrestato il 19 maggio, \u00e8 condannato ma viene liberato il 7 luglio per l'intervento tanto di nobili liberali che per la campagna a suo favore dell\"Ami du peuple\" di Marat e il 20 agosto \u00e8 accolto come un trionfatore nella sua Roye.\nNel suo giornale \"Le Correspondant picard\" protesta contro la \"Dichiarazione dei diritti\" che solo in apparenza riconosceva l'eguaglianza di tutti i cittadini, dal momento che essi vengono distinti in \u00abattivi\u00bb, dotati di un reddito e in \u00abpassivi\u00bb, quelli che non hanno nulla e non hanno diritto di voto. Del resto, tra i cittadini attivi, solo l'uno per cento dei pi\u00f9 agiati poteva essere ammesso alle urne, eleggendo a deputato chi poteva pagare un contributo di un marco d'argento (52 franchi): i \u00abrappresentanti del popolo\u00bb venivano cos\u00ec scelti solo fra i benestanti.\nIl suo giornale svolge un'attivit\u00e0 di protesta nell'alveo di un programma democratico: si batte contro le pretese ecclesiastiche di reclamare le decime feudali e di quelle nobiliari di poter continuare a disporre dei beni del comune di Roye - i diritti feudali gravanti sui beni saranno aboliti per decreto della Convenzione soltanto il 17 luglio 1793 - attirandosi cos\u00ec l'ostilit\u00e0 dei notabili della cittadina, che riescono ancora a farlo arrestare, ma solo per breve tempo, n\u00e9 queste iniziative lo intimidiscono.\nAlla notizia del tentativo di fuga dalla Francia di Luigi XVI, chiede l'instaurazione della Repubblica e sostiene la candidatura dell'abate Coup\u00e9 de Sermaize all'Assemblea legislativa, ritenendolo - ma ne sar\u00e0 presto deluso - un sostenitore coerente e inflessibile di un programma politico radicale. Appoggiandolo, non si fa illusioni sull'onest\u00e0 dei deputati dell'Assemblea - \u00abquesto grande teatro in cui tanti personaggi verranno con un ruolo e con una maschera\u00bb - e gli suggerisce di \u00abaggirare tutti gli ostacoli e di sventare con astute manovre le macchinazioni e le bricconerie del partito dell'iniquit\u00e0, di evitare le sorprese e le insidie, di opporre insomma con opportunit\u00e0 e perspicacia una tattica all'altra. Ci\u00f2 che io vorrei in quest'assemblea sarebbe, tra i sostegni che il popolo pu\u00f2 dare, una conoscenza pi\u00f9 approfondita delle sue sofferenze e dei suoi bisogni, una maggior risoluzione ad applicare a tanti mali il solo rimedio efficace: pi\u00f9 animo per volere con energia e persistenza la soppressione della miseria e dell'ignoranza\u00bb.\nAttacca anche il Robespierre di quegli anni, cui rimprovera di non aver \u00abinsistito sulla conseguenza capitale che discende naturalmente dal principio dell'eguaglianza dei diritti: a tutti un'eguale educazione e una sussistenza assicurata. Una simile disposizione, introdotta nella costituzione, avrebbe rappresentato il pi\u00f9 grande dei benefici, l'avrebbe resa inviolabile\u00bb.\nSi candida ad amministratore del dipartimento della Somme, dichiarandosi favorevole a una legge agraria che riduca le grandi propriet\u00e0 - inimicandosi cos\u00ec tutti i moderati del dipartimento e il sindaco di Roye e procuratore della Somme, il signore di Longuecamp - e viene eletto il 17 settembre 1792. Commette, per quanto in buona fede, un'irregolarit\u00e0 su un atto di vendita, della quale si accorge il Longuecamp che lo minaccia d'arresto e Babeuf preferisce fuggire, nei primi del 1793, a Parigi.\nA Parigi.\nNella capitale si avvicina al movimento sanculotto e con il suo appoggio ottiene un impiego amministrativo nella sussistenza. Viene tuttavia raggiunto dalla giustizia per l'irregolarit\u00e0 commessa in precedenza e resta in carcere dal 14 novembre 1793 al 18 luglio 1794, dieci giorni prima dell'esecuzione di Robespierre e degli altri giacobini sostenitori del Terrore.\nPubblic\u00f2 il primo numero del suo \"Journal de la Libert\u00e9 de la Presse\" presto cambiato in \"Le Tribun du Peuple\" (5 ottobre 1794). Gracco Babeuf prese le parti del regime caduto, attaccando violentemente i fautori della politica termidoriana, che tanti privilegi aveva consentito. Il suo atteggiamento ebbe pochi consensi anche tra i giacobini cos\u00ec in ottobre venne arrestato e imprigionato ad Arras. In carcere conobbe Filippo Buonarroti, Germain e Ren\u00e9-Fran\u00e7ois Lebois, editore del \"Journal de l'\u00c9galit\u00e9\".\nLa Societ\u00e0 degli Eguali.\nFurono i tentativi del Direttorio di occuparsi della crisi economica, dunque, che dettero a Babeuf la sua importanza storica. Il nuovo governo, infatti, si impegn\u00f2 ad abolire i privilegi di cui Parigi si era alimentata a scapito di tutta la Francia e, dal 20 febbraio 1796, divenne necessario porre un maximum sui prezzi del pane e della carne. L'annuncio caus\u00f2 malcontento diffuso, non soltanto per gli operai e la vasta classe di proletari, che erano emigrati a Parigi in cerca di fortuna, ma anche per gli impiegati statali, che venivano pagati tramite \"assegnati\" fissati dal governo. Tutti gli espedienti che dovevano attenuare la crisi, pertanto, non fecero che ingigantire l'allarme.\nLa miseria diffusa divenne il principale palcoscenico per i pesanti attacchi di Babeuf, che, in quegli anni, si era guadagnato numerosi ammiratori. Aveva intorno a s\u00e9 un piccolo circolo di seguaci, conosciuto come \"Societ\u00e9 des \u00e9gaux\", che, ben presto, si trov\u00f2 a confrontarsi con il partito giacobino che incontr\u00f2 al Pantheon. Nel mese di novembre del 1795 venne segnalato dalla polizia per aver predicato apertamente all\"insurrezione, la sommossa e la costituzione del 1793\". La Societ\u00e0 venne influenzata dagli scritti di Sylvain Mar\u00e9chal, autore di \"Le Manifeste des Egaux\", nonch\u00e9 simpatizzante di Babeuf.\nPer un certo tempo, il governo si tenne informato alle attivit\u00e0 del gruppo, seppure non intervenendo direttamente. Il Direttorio lasci\u00f2 crescere l'ideale socialista con lo scopo di dissuadere la gente dall'associarsi ai movimenti monarchici, che desideravano il rovesciamento del regime in vigore.\nCon la crescita della crisi economica, tuttavia, l'influenza di Babeuf aument\u00f2 e, dopo che Napoleone Bonaparte chiuse la societ\u00e0 il 27 febbraio 1796, anche l'aggressivit\u00e0 del gruppo raddoppi\u00f2. In Ventoso e Germile, sotto lo pseudonimo di \"Lalande, soldat de la patrie\", un nuovo pamphlet, il \"Eclaireur du Peuple, ou le D\u00e9fenseur de Vingt-Cinq Millions d'Opprim\u00e9s\", venne diffuso clandestinamente a Parigi.\nArresto e morte.\nLa canzone di Sylvain Mar\u00e9chal, \"Chanson nouvelle \u00e0 l'usage des faubourgs\", i cui primi, celebri versi recitano: \"Mourant de faim, mourant de froid/Peuple d\u00e9pouill\u00e9 de tout droit\" (Morente di fame, morente di freddo/Popolo spogliato di ogni diritto), scritta per radicalizzare l'opinione pubblica, cominci\u00f2 ad essere cantata nei caf\u00e9, dove i pensieri di rivolta ebbero modo di trovare terreno fertile per attecchire con successo.\nIl Direttorio pens\u00f2 fosse tempo di agire. Il 10 maggio Babeuf, che aveva preso lo pseudonimo di \"Tissot\", venne arrestato; molti degli associati vennero segnalati alla polizia: tra questi c'erano Augustin Darth\u00e9 e Filippo Buonarroti, ex-membri della Convenzione Nazionale, Robert Lindet, Jean-Pierre-Andr\u00e9 Amar, Marc Guillaume Alexis Vadier e Jean-Baptiste Drouet.\nIl provvedimento severo preso dal governo riusc\u00ec. Il processo di Babeuf e gli altri cominci\u00f2 il 20 febbraio 1797 a Vend\u00f4me e dur\u00f2 due mesi. Il 26 maggio 1797 Babeuf e Darth\u00e8 vennero condannati a morte; alcuni, come Buonarroti, furono esiliati, gli altri, tra cui Vadier, incarcerati. Subito dopo la lettura della sentenza, Babeuf e Darth\u00e8 tentarono il suicidio con i pugnali. Buonarroti protest\u00f2 e si appell\u00f2 agli spettatori presenti in tribunale, ma le baionette subito alzate impedirono loro qualsiasi reazione. \u00abI gendarmi afferrarono i deportati, li minacciarono con le sciabole e li trascinarono con i loro compagni\u00bb sanguinanti fuori dalla vista dei presenti. I due condannati a morte \u00abtrascorsero una notte crudele tra le sofferenze causate dalle ferite\u00bb autoinferte, e la mattina seguente furono ghigliottinati. \u00abVicino a ricevere il colpo fatale, Babeuf parl\u00f2 del suo amore per il popolo\u00bb a cui raccomand\u00f2 la moglie e i figli.\nIl corpo di Babeuf venne trasportato e sepolto in una fossa comune dell'antico cimitero del Grand Faubourg di Vend\u00f4me, nella Loir-et-Cher."}
{"id": "837347", "revid": "1718925", "url": "https://it.wikipedia.org/wiki?curid=837347", "title": "Hijab", "text": "Il termine hijab (, pronuncia , derivante dalla radice \"\u1e25-j-b\", \"rendere invisibile, celare allo sguardo, nascondere, coprire\") indica qualsiasi barriera di separazione posta davanti a un essere umano, o a un oggetto, per sottrarlo alla vista o isolarlo. Acquista quindi anche il senso di \"velo\", \"cortina\" o \"schermo\".\nDi norma, per\u00f2, il termine \"\u1e25ij\u0101b\" viene usato in riferimento a un particolare capo di abbigliamento femminile, il velo islamico, e in particolare a quella foggia di velo che adempie almeno alle norme minime di velatura delle donne, cos\u00ec come sancite dalla giurisprudenza islamica. In questa voce, perci\u00f2, si far\u00e0 riferimento in generale al tema della velatura delle donne nell'Islam.\nStoria.\nCi\u00f2 che in Occidente viene chiamato \"velo\", ed erroneamente alcuni pensano essere stato introdotto dall'Islam, esiste in realt\u00e0 ben prima di esso. Una legge del XII secolo a.C. nella Mesopotamia assira, sotto il regno del sovrano Tiglatpileser I (1114 a.C. \u2014 1076 a.C.), rendeva gi\u00e0 obbligatorio portare il velo in pubblico a ogni donna sposata. Esso appariva anche nel mondo greco: un esempio, fra gli altri, si ha in un passo dell'Iliade, nel quale la dea Era, decisa a uscire dalla sua reggia sull'Olimpo per recarsi sul Monte Ida, si veste di tutto punto e, prima di indossare i calzari, avvolge intorno alla testa \"una leggiadra / e chiara come sole intatta benda\" (Libro XIV, 184, traduzione di Vincenzo Monti): si tratta del \"\u03ba\u03c1\u03ae\u03b4\u03b5\u03bc\u03bd\u03bf\u03bd\" (\"kr\u00e9demnon,\" \"ci\u00f2 che cinge il capo\"), un velo sottile che, posato sui capelli, scendeva fin sulle spalle e con uno dei lembi poteva coprire anche il viso. Il \"kr\u00e9demnon\" era una variante del \"\u03ba\u03ac\u03bb\u03c5\u03bc\u03bc\u03b1\" (\"k\u00e1lumma\", dal verbo \"\u03ba\u03b1\u03bb\u03cd\u03c0\u03c4\u03c9\", \"nascondo\"), il velo usato dalle spose.\nQuesta situazione si riscontrava in tutto il Mediterraneo, tanto che ancora nel Medioevo si hanno notizie di tre donne (Accursia, Bettisia Gozzadini e Novella d'Andrea) che nel XIII e XIV secolo ebbero la possibilit\u00e0 di tenere delle lezioni di Diritto all'Universit\u00e0 di Bologna, ma soltanto a condizione che tenessero il corpo e il volto completamente velati per non distrarre gli studenti.\nNella Penisola araba preislamica la situazione delle donne era notevolmente contraddittoria: non pare vi fossero norme istituzionalizzate, in forza delle quali esse potessero reclamare precisi diritti. Da un canto, le bambine potevano occasionalmente essere sotterrate vive per motivi che ci sono rimasti oscuri ma che sembrano coinvolgere la sfera religiosa, d'altro canto le donne godevano nondimeno di vasti privilegi in campo coniugale: poliandria mirante alla procreazione di fanciulli sani in caso di impotenza del primo marito, possibilit\u00e0 di ripudio del marito e matrimoni a tempo predeterminato (\"mut'a\"), per il quale era assolutamente prescritto il libero consenso della donna e in base al quale l'eventuale figlio della coppia rimaneva al padre, che se ne assumeva ogni onere economico. Troviamo donne imprenditrici e notevolmente attive in campo politico (in passato si parlava non episodicamente di \"regine degli Arabi\").\nA ridosso della nascita dell'Islam, alcuni di questi istituti giuridici non risultano essere stati pi\u00f9 validi: segno probabile di una rivalsa virile a discapito del ruolo muliebre: \u00e8 probabile che l'uso del velo, in questo periodo, fosse comunque abbastanza diffuso, sia pur non generalizzato come in seguito con l'affermarsi dell'Islam.\nSecondo alcuni sociologi, con l'avvento dell'Islam il velo diviene il simbolo di una ritrovata dignit\u00e0 femminile, dal momento che la donna diventa soggetto di alcuni precisi diritti (al mahr, ad esempio, una quota di beni o denaro obbligatoriamente versata dall'uomo a tutela dell'eventuale vedovanza o di un ripudio subito, senza dimenticare il diritto all'eredit\u00e0, per quanto normalmente determinata nella met\u00e0 della quota-parte riservata al maschio avente pari titolo giuridico); secondo altri (come Monica Lanfranco e Maria Di Rienzo), l'obbligo del velo manifesta invece la subordinazione della donna rispetto all'uomo, vista come una sua propriet\u00e0 e quindi costretta a nascondere il proprio capo a tutti gli altri uomini, se non a quelli della propria famiglia. La religione islamica chiede inoltre alle donne che si convertono di velarsi per essere distinte dalle non musulmane.\nRimane un dato storico incontrovertibile, che l'uso del velo non sia cio\u00e8 una pratica esclusivamente e specificamente musulmana, ma semmai araba e anteriore all'Islam, diffusa anche in varie altre culture e religioni, tra le quali il Cristianesimo orientale e in generale il mondo bizantino. Il suo scopo principale era quello di segnalare le differenze sociali, indicare le donne che dovevano essere oggetto di un particolare rispetto, e spesso marcare la differenza tra sacro e profano.\nIl \"\u1e25ij\u0101b\" nel Corano.\nI passaggi del Corano che normalmente vengono citati a proposito del precetto di indossare il velo sono, in particolare, l'\u0101ya 31 della s\u016bra XXIV (al-N\u016br, \"La luce\")\ne l'\u0101ya 59 della sura XXXIII (al-A\u1e25z\u0101b, \"Le fazioni alleate\")\nI termini che vengono utilizzati in questi versetti in riferimento all'abbigliamento sono due:\nLa parola \"\u1e25ij\u0101b\", invece, la pi\u00f9 usata oggigiorno in riferimento al velo islamico, appare in sette versetti del Corano, ma in modo meno specifico, dato che si riferisce sempre - salvo un caso - a una cortina, una tenda, dietro alla quale pu\u00f2 avvenire la rivelazione del Corano stesso. In particolare:\nQuesta separazione, inizialmente riservata alle mogli del profeta Maometto, in seguito sarebbe stata estesa alle donne musulmane libere. L'imposizione di rivolgersi alle mogli del Profeta da dietro un \"\u1e25ij\u0101b\" aveva quasi certamente in origine motivazioni di protocollo, e solo pi\u00f9 tardi venne preso a pretesto per giustificare forme generalizzate di segregazione sessuale, del tutto sconosciute all'Islam dell'epoca di Maometto.\nIn un solo caso nel Corano \"\u1e25ij\u0101b\" indica un velo inteso come capo di abbigliamento. Si tratta di\nIn sintesi, dunque, i giuristi musulmani designarono ben presto con il termine generico \"\u1e25ij\u0101b\" tutto ci\u00f2 che dissimula o copre il corpo delle donne al fine di preservarne il pudore. \"\u1e24ij\u0101b\" \u00e8 il termine comunemente pi\u00f9 utilizzato per designare il \"velo\" della donna musulmana, anche se nel Corano altri due termini (\"khim\u0101r\" e \"jilb\u0101b\") lo definiscono in modo pi\u00f9 preciso, specificando come esso dovrebbe coprire il capo della credente e a parere di molti anche il volto.\nSecondo molti musulmani praticanti, per quanto riguarda l'abbigliamento femminile le principali fonti del diritto islamico, cio\u00e8 il Corano e la Sunna, prescriverebbero senza alcun dubbio l'obbligo di indossare il velo. Anche tra gli assertori della obbligatoriet\u00e0 del velo, tuttavia, esistono due differenti linee di interpretazione dei testi: una ritiene che la donna possa mostrare il proprio viso (anche se si giudica pi\u00f9 meritevole celarlo davanti agli estranei), l'altra afferma che sia comunque tenuta a coprirlo. Evidentemente, le donne musulmane che seguono quest'ultima interpretazione non la ritengono una tradizione culturale locale o invalsa solo col tempo e a motivo di presunti influssi di altre tradizioni sulla civilt\u00e0 musulmana, bens\u00ec di un insegnamento appartenente in pieno all'Islam.\nEliminazione del velo.\nIn Egitto, si considera che la prima contestazione riguardante l'asserita obbligatoriet\u00e0 d'indossare un velo abbia avuto luogo verso la fine del XIX secolo: Q\u0101sim Am\u012bn, che apparteneva allora alla corrente di pensiero \"modernista\" (pi\u00f9 correttamente, \"i\u1e63l\u0101\u1e25\u012b\", \"riformatrice\"), che cercava d'interpretare l'Islam per renderlo compatibile con i processi di modernizzazione della societ\u00e0 egiziana in particolare, si espresse a favore dell'evoluzione dello \"status\" della donna nella sua opera \"Ta\u1e25r\u012br al-mar\u02bea\" (\"La liberazione della donna\", pubblicata nel 1899). Si dichiar\u00f2 in particolare a favore dell'istruzione femminile, della riforma della procedura di divorzio (nel diritto islamico: \"\u1e6dal\u0101q\") e della fine dell'uso del velo e della segregazione muliebre.\nA quei tempi, Q\u0101sim Am\u012bn si riferiva al velo facciale (\"burqu\": velo di mussolina bianca che ricopre il naso e la bocca) che portavano le donne di classe agiate urbane, fossero esse cristiane o musulmane. Il \"\u1e25ij\u0101b\" d'allora era effettivamente legato all'isolamento delle donne. Si considera generalmente che fu da quel momento che il \"\u1e25ij\u0101b\" cess\u00f2 dall'essere il simbolo d'uno \"status\" sociale e di ricchezza per divenire simbolo di arretratezza e di posta in gioco sociale, politica e religiosa.\nNel 1923 Hoda Sha'rawi, considerata come una delle prime femministe, si libera dal suo velo facciale di ritorno da un incontro femminista svoltosi a Roma, lanciando in tal modo, insieme con molte altre donne, un movimento di \"svelamento\" che sar\u00e0 chiamato in arabo \"al-suf\u016br\".\nIn Turchia e in Iran, l'abolizione del velo fu imposta all'inizio del XX secolo da Mustafa Kemal Atat\u00fcrk e dallo Shah d'Iran, che videro l'adozione dell'abbigliamento occidentale come un segno di modernizzazione. In Tunisia, Habib Bourghiba viet\u00f2 il velo nell'amministrazione pubblica e sconsigli\u00f2 fortemente alle donne di portarlo in pubblico. In Marocco, all'avvento dell'indipendenza, il re Mohammed V, padre di Hassan II e nonno dell'attuale sovrano Mohammed VI, chiese a sua figlia di togliersi il velo in pubblico, come simbolo della liberazione della donna. Tuttavia in presenza del re, le deputate si videro obbligate a coprire i loro capelli in segno di rispetto per la tradizione. Nel corso degli ultimi anni della guerra d'Algeria, i francesi organizzarono cerimonie di \"svelamento\" collettivo, miranti a dimostrare l'opera civilizzatrice della Francia in Algeria, a favore dell'emancipazione delle donne algerine. Negli anni sessanta portare il velo divenne un fenomeno estremamente minoritario nella maggior parte dei paesi arabi (con l'eccezione dei paesi che si rifacevano al pensiero del wahhabismo e a una rigida visione antiquaria dell'Islam).\nSenso contemporaneo.\nAttualmente la maggior parte degli autori \u00e8 concorde nell'includere il tema del \"\u1e25ij\u0101b\" nell'ambito dello \"zay al-shar\u02bf\u012b\", il \"vestito secondo la shari'a\". Esso indica, in prima battuta, l'abbigliamento femminile che gli integralisti musulmani hanno preso ad adottare a partire dagli anni Settanta e che consiste in una tenuta lunga e ampia, il \"jilb\u0101b\", di colore sobrio, e di un velo, il \"khim\u0101r\", del pari di colore sobrio, che ricopre interamente i capelli delle donne, il loro collo, le spalle e il petto, in modo tale che - conformemente alla pretesa legge islamica - non appaiano altro che le mani e il viso.\nL'obbligo di velarsi \u00e8 oggi controverso, ma generalmente dedotto da un insieme di versetti gi\u00e0 esposti del Corano e di \"\u1e25ad\u012bth\" del profeta Maometto. Non si trova traccia d'una tale controversia nei testi degli \"\u02bfulam\u0101\u02be\" e degli esegeti (\"mufassir\u016bn\") antichi. Il soggetto del loro disaccordo era piuttosto quello di appurare se il velo fosse obbligatorio per coprire o meno il volto delle donne. L'obbligo di nascondere le altre parti del corpo (escluso il viso, le mani e i piedi per alcuni) \u00e8 del pari riportato nei libri consacrati al tema del consenso (\"ijm\u0101\u02bf\"), come quello di Ibn \u1e24azm (XI secolo), i \"Mar\u0101tib al-ijm\u0101\u02bf\" (I gradi del consenso).\nIl \"\u1e25ij\u0101b\", secondo l'Islam pi\u00f9 tradizionalista, \u00e8 dunque manifestazione di una condotta di vita conforme alle descrizioni coraniche che impongono modestia e piet\u00e0, laddove per gli antislamisti (ma anche per diversi esponenti di un Islam meno passatista) esso sarebbe soltanto un segno di sottomissione muliebre all'uomo, il che, secondo l'Islam, costituirebbe un peccato, visto che nella religione islamica la sottomissione \u00e8 unicamente dovuta a Dio.\nIl \"\u1e25ij\u0101b\" pu\u00f2 anche costituire il segno ostentato del rifiuto dell'\"occidentalizzazione\" (\"tagharrub\") e della globalizzazione determinata dall'Occidente, in grado di eliminare in breve tempo le differenze e le specificit\u00e0 identitarie. In tal modo il \"\u1e25ij\u0101b\" pu\u00f2 acquistare talvolta una nuova valenza e il suo uso non si limita pi\u00f9 sempre e necessariamente all'ambito culturale, ideologico e religioso del fondamentalismo islamico, ma si estende anche a chi intende sottolineare una differenza anche estetica con l'Occidente, sulla falsariga di quanto avvenuto con l'abolizione della cravatta in ambito iranico post-rivoluzionario.\nLegislazione nei Paesi dell'Unione Europea.\nIl divieto introdotto in diversi Paesi dell'Unione europea (primo fra tutti la Francia, nel 2010, seguita da altri fra cui il Belgio, l'Italia, l'Austria, i Paesi Bassi e recentemente, nel 2018, la Danimarca) di indossare in pubblico il velo islamico non riguarda tanto il \"\u1e25ij\u0101b\" quanto invece il \"burqa\" (che copre il viso e il corpo integralmente) \"e\" il \"niqab\" (che lascia visibili solo gli occhi), La legge italiana gi\u00e0 prevedeva che in pubblico e per qualsiasi evenienza dovesse essere possibile riconoscere le persone. \nTuttavia, nel 2017, una delibera della Corte di Giustizia Europea con sede a Lussemburgo ha consentito ai datori di lavoro di proibire - qualora lo ritengano opportuno o necessario - alle proprie dipendenti di religione islamica di indossare il \"\u1e25ij\u0101b\" durante l'orario lavorativo. La delibera reca questa precisazione: \u00abUna regola interna che proibisca di indossare in modo visibile qualsiasi segno politico, filosofico o religioso non costituisce diretta discriminazione\u00bb.\nBibliografia.\nLe citazioni del Corano sono prese dalla traduzione curata da Alessandro Bausani (Firenze, Sansoni, 1961 e succ. ried.)."}
{"id": "837348", "revid": "767487", "url": "https://it.wikipedia.org/wiki?curid=837348", "title": "Apple (album)", "text": "Apple \u00e8 l'unico LP realizzato dal gruppo grunge dei Mother Love Bone."}
{"id": "837350", "revid": "287204", "url": "https://it.wikipedia.org/wiki?curid=837350", "title": "Stelle principali della costellazione della Poppa", "text": "Segue un prospetto delle stelle principali della costellazione della Poppa, elencate per magnitudine decrescente."}
{"id": "837351", "revid": "101260", "url": "https://it.wikipedia.org/wiki?curid=837351", "title": "Pumping lemma per i linguaggi context free", "text": ""}
{"id": "837354", "revid": "1318658", "url": "https://it.wikipedia.org/wiki?curid=837354", "title": "On-off keying", "text": "L'On-Off Keying (OOK) \u00e8 la forma pi\u00f9 semplice di modulazione ASK (Amplitude Shift Keying), la quale rappresenta i dati digitali come presenza o assenza di una portante. Nella sua forma pi\u00f9 semplice, la presenza di una portante per un tempo specifico rappresenta un uno binario, mentre la sua assenza, per la stessa durata temporale, rappresenta uno zero. Alcuni schemi pi\u00f9 complessi alterano queste durate temporali per convogliare informazioni aggiuntiva.\nLa codifica OOK \u00e8 storicamente usata per trasmettere codice Morse su frequenze radio, anche se - in linea di principio - potrebbe essere usata qualunque tipo di codifica digitale. L'OOK \u00e8 anche usata diffusamente nei sistemi a fibra ottica a lunga, media e breve distanza dove, la modulazione viene anche chiamata \"Modulazione a conteggio di fotoni\".\nL'efficienza spettrale della modulazione OOK non \u00e8 molto elevata a causa delle rapidissime variazioni di ampiezza della portante, ma diviene assai sensibile al rumore se non si utilizza correttamente un ricevitore rigenerativo o a supereterodina. Per una data velocit\u00e0 di dati, la larghezza di banda di un segnale BPSK (Binary Phase Shift keying) e la larghezza di banda del segnale OOK sono uguali.\nA tassi di segnalazione non troppo elevati questo effetto pu\u00f2 essere mitigato variando i tempi di salita e discesa dell'ampiezza della portante. Ad alte velocit\u00e0 si \u00e8 invece soliti usare per le comunicazioni digitali formati di modulazione pi\u00f9 efficienti come la modulazione di fase e di frequenza.\nInoltre, alle onde portanti RF, la OOK viene utilizzata anche nei sistemi ottici, come i sistemi a infrarossi IrDA."}
{"id": "837356", "revid": "136013", "url": "https://it.wikipedia.org/wiki?curid=837356", "title": "On off keying", "text": ""}
{"id": "837357", "revid": "287204", "url": "https://it.wikipedia.org/wiki?curid=837357", "title": "Stelle principali della costellazione della Bussola", "text": "Segue un prospetto delle stelle principali della costellazione della Bussola, elencate per magnitudine decrescente."}
{"id": "837360", "revid": "6923", "url": "https://it.wikipedia.org/wiki?curid=837360", "title": "Arpadi", "text": "Arpadi, \u00c1rp\u00e1d o anche Arpadiani fu la prima dinastia che regn\u00f2 in Ungheria dall'896 al 1301, prende il nome dal suo fondatore \u00c1rp\u00e1d, principe magiaro figlio di \u00c1lmos.\nStoria.\nOrigini.\nSecondo alcune notizie storiche \u00c1rp\u00e1d venne eletto da sette trib\u00f9 magiare che fuggirono dalle pressioni dei Pecenghi, condotte nell'869 sulle rive del Mukacevo, nel bacino dei Carpazi da \u00c1rp\u00e1d, dove fond\u00f2 la sua dinastia.\nLe trib\u00f9 ungheresi, allora erano costituite secondo un modello khazaro, basato sull'autorit\u00e0 di due principi: un capo religioso (il \"kend\u00e8\") ed un capo militare (il \"gyula\"). Si suppone che le origini della dinastia siano comunque di origini Khazare; secondo una leggenda, il padre di \u00c1rp\u00e1d, Almos, sarebbe stato ucciso in occasione di un'invasione straniera.\nUn'altra versione descritta dall'imperatore Costantino narra che nella Pannonia del nord regna un capo magiaro, mentre \u00c1rp\u00e1d occupa la regione tra il Tisza e il Danubio. Inoltre, il principe ereditario \u00c1rp\u00e1d riceve una provincia ducale, probabilmente il nord-est del paese, dove \u00e8 capo della trib\u00f9 Kabares. Infine Szablocs, il maggiore dei cugini di Arpad, avrebbe portato il titolo ducale. \u00c8 evidente comunque che nel periodo compreso circa tra il 907 ed il 955 ci fosse pi\u00f9 di un capo che regnasse sui magiari, pur appartenendo tutti alla stessa famiglia.\nFondazione del Regno d'Ungheria.\nDopo la sconfitta nella battaglia di Lechfeld nel 955, cui presero parte i capi militari Bulcsu, Lel, Sur e il principe Taksony (figlio di Zoltan e nipote di \u00c1rp\u00e1d), contro l'esercito di Ottone I e di Boleslao I di Boemia, il principe Taksony arretr\u00f2 stanziandosi nelle pianure della Pannonia, dove diede l'inizio alla fondazione di uno stato ungherese.\nNel 973 suo figlio G\u00e9za fu un promotore della cristianizzazione dei magiari, stabil\u00ec un'alleanza con il Sacro Romano Impero e con Bisanzio col fine di assicurare una pace durevole all'Ungheria, e chiese ad Ottone II di inviargli un monaco benedettino affinch\u00e9 potesse battezzare lui e la sua famiglia, tra cui Vajk, che col battesimo divenne Stefano I.\nCon Stefano I, la dinastia si afferma in Ungheria, dando una vera e propria identit\u00e0 al paese e relazioni con altri regni. Stefano I fu prima principe, poi il giorno di Natale del anno 1000, venne incoronato re d'Ungheria. Spos\u00f2 Gisella di Baviera, figlia del duca Enrico.\nEstinzione.\nLa dinastia si estinse nel 1301.\nInteressante notare come il primo e l'ultimo membro della dinastia ed erede di Santo Stefano al trono d'Ungheria siano stati dei Veneziani."}
{"id": "837363", "revid": "228446", "url": "https://it.wikipedia.org/wiki?curid=837363", "title": "Crisi marocchine", "text": "Agli inizi del Novecento, il Marocco fu al centro di due crisi internazionali, denominate crisi marocchine, rispettivamente nel 1905 e nel 1911. Gli echi di queste crisi si fecero sentire con forza in un contesto di grandi tensioni internazionali.\nQueste crisi coinvolsero in particolare la Germania, la Francia e la Spagna, tutte interessate alla colonizzazione del Marocco, ma di riflesso anche la Gran Bretagna che sosteneva le posizioni francesi.\nLa prima crisi marocchina.\nLa Prima crisi marocchina, detta anche Crisi di Tangeri, venne provocata da una visita del kaiser Guglielmo II a Tangeri al Sultanato del Marocco, il 31 marzo 1905. Con questa azione la Germania prendeva posizione a favore dell'indipendenza del Marocco che era minacciata dalla Francia forte della \"Entente cordiale\" del 1904.\nLa Francia tenne quindi testa alla Germania e, dopo un periodo di aspre polemiche e tensioni in cui il Ministro degli Esteri francese Delcass\u00e9 fu costretto a dimettersi, la soluzione della crisi venne affidata alla conferenza di Algeciras, del 1906, in cui la Germania fu isolata e la Francia miglior\u00f2 la propria posizione aumentando la sua influenza sul Marocco.\nLa seconda crisi marocchina.\nLa Germania, nonostante la grande sconfitta di questa spartizione, non si rassegn\u00f2 e nel 1911 invi\u00f2 la propria cannoniera \"Panther\" davanti al porto marocchino di Agadir, provocando la Seconda crisi marocchina, detta anche Crisi di Agadir. Questa mossa, che mirava a far pressioni sulla Francia per ottenere maggiori compensazioni in cambio della rinuncia alle pretese tedesche sul Marocco, venne interpretata dalla Gran Bretagna come un tentativo di prendere il controllo del porto di Agadir ad opera della marina del Reich, facendone una piazzaforte in grado di contrastare le rotte dell'Atlantico centrale.\nAnche questa crisi fu all'origine di intense trattative diplomatiche, che sfociarono in una convenzione secondo la quale la Germania riconosceva definitivamente la supremazia francese in Marocco, ottenendo in cambio alcune concessioni territoriali con una striscia di territorio del \"Moyen Congo\", che venne annessa ai possedimenti territoriali tedeschi nella zona (il cosiddetto \"Neukamerun\"). In conseguenza di questi accordi, la Francia pot\u00e9 stabilire un pieno protettorato sul Marocco (30 marzo 1912). Il territorio marocchino fu diviso tra Francia e Spagna. Quest'ultima aveva sotto il proprio controllo la parte nord del paese ad eccezione di Tangeri, che per la propria posizione strategica nei pressi dello Stretto di Gibilterra manteneva il proprio status di citt\u00e0 internazionale. La Francia invece aveva il controllo del centro del paese.\nConseguenze.\nQueste crisi in territorio africano ebbero una notevole importanza sulla storia dell'Europa, perch\u00e9 da una parte contribuirono a rafforzare i legami tra Inghilterra e Francia, e dall'altra invece approfondirono il solco tra questi due paesi e la Germania, prefigurando quelli che sarebbero stati poi gli schieramenti della Prima guerra mondiale.\nLa seconda crisi marocchina, inoltre, con l'inserimento del Marocco nella sfera francese, dette il via libera all'Italia (che faceva parte della triplice alleanza) alla conquista della Libia che si realizz\u00f2 nel 1912 dopo la guerra italo-turca. "}
{"id": "837367", "revid": "547034", "url": "https://it.wikipedia.org/wiki?curid=837367", "title": "Susan Lucci", "text": "Biografia.\nSusan Lucci \u00e8 nata a Scarsdale, New York,da Victor Lucci, un imprenditore edile di origini italiane e da Jeanette Lucci (nata Granquist) di origini svedesi, francesi e tedesche.\nSusan ha frequentato la \"Garden City High School\" a Garden City, localit\u00e0 dello stato di New York in cui \u00e8 cresciuta, dove si \u00e8 diplomata nel 1964. Ha poi frequentato il Marymount College alla Fordham University, laureandosi nel 1968.\nCarriera.\nL'attrice \u00e8 conosciuta soprattutto per aver interpretato il ruolo di Erica Kane nella soap opera della ABC, \"La valle dei pini\", ruolo ricoperto dall'inizio della serie nel 1970 fino alla fine avvenuta nel 2011 dopo ben 41 anni. Grazie a questa parte ha ottenuto ben 20 nomination agli Emmy Awards, vincendone solo uno nel 1999 quale miglior attrice protagonista in una serie drammatica. Ha inoltre vinto diversi Soap Opera Digest Awards e altri premi.\nNonostante il lungo impegno con la soap ha interpretato altri ruoli; tra i pi\u00f9 importanti, \u00e8 da ricordare nella serie cult \"Dallas\" dove ha impersonato il personaggio di Hilary Taylor dal 1990 al 1991, recitando con Larry Hagman e Patrick Duffy.\n\u00c8 apparsa anche come guest star in numerosi telefilm e sitcom come \"Hope &amp; Faith\" (2004), \"Raven\" (2005) e pi\u00f9 recentemente in diversi episodi di \"Hot in Cleveland\" (2010-2012).\nAl cinema ha interpretato diversi film tra cui \"La ragazza di Tony\" (1969) con Ali MacGraw, \"Anastasia - Il mistero di Anna\" (1986) con Omar Sharif e Olivia de Havilland.\nNel 1995 \u00e8 apparsa nel film della Lifetime \"Buon Natale, Ebbie\", un \"remake\" del classico di Charles Dickens \"Canto di Natale\". Ha poi partecipato all'allestimento teatrale per Broadway del film musicale \"Anna prendi il fucile\".\nNei primi mesi del 2005 a Susan Lucci \u00e8 stata assegnata una stella nella Hollywood Walk of Fame.\nNel febbraio 2008 il celebre museo delle cere \"Madame Tussauds\", a New York, le ha dedicato una statua che la raffigura. \u00c8 una delle uniche due attrici di soap opera, assieme alla defunta Darlene Conley di \"Beautiful\", ad essere inserita nel museo.\nSempre nel 2008 partecipa come concorrente al reality \"Dancing with the Stars\" noto in Italia come \"Ballando con le stelle\".\nNel 2009 si \u00e8 classificata al 20\u00ba posto della classifica delle \"50 Greatest Soap Actresses\", cio\u00e8 le 50 pi\u00f9 grandi attrici di soap opera.\nNel 2012 viene scelta per interpretare Genevieve Delatour nella serie \"Devious Maids - Panni sporchi a Beverly Hills\".\nVita privata.\nLa Lucci \u00e8 sposata dal 3 settembre 1969 con l'imprenditore austriaco, Helmut Huber. Sono i genitori dell'attrice Liza Huber e di Andreas Huber. \u00c8 divenuta nonna il giorno del suo sessantesimo compleanno il 23 dicembre 2006; il bambino si chiama Royce Alexander.\nPremi e nomination.\nEmmy Awards.\nVinti:\nNomination:\nPeople's Choice Awards.\nVinti.\nSoap Opera Digest Awards.\nVinti:\nNomination:\nDoppiatrici italiane.\nNelle versioni in italiano dei suoi film, Susan Lucci \u00e8 stata doppiata da:"}
{"id": "837370", "revid": "110157", "url": "https://it.wikipedia.org/wiki?curid=837370", "title": "Shine (Mother Love Bone)", "text": "Shine \u00e8 l'EP d'esordio del gruppo statunitense dei Mother Love Bone pubblicato nel 1989."}
{"id": "837372", "revid": "122822924", "url": "https://it.wikipedia.org/wiki?curid=837372", "title": "Accademia delle scienze di Siena", "text": "L'Accademia delle Scienze di Siena, detta anche Accademia dei Fisiocritici, fu fondata nel XVII secolo con lo scopo di promuovere l'analisi del mondo fisico alla luce del metodo sperimentale. Tuttora svolge un'intensa attivit\u00e0 di carattere scientifico, grazie a studiosi provenienti da ogni parte del mondo.\nLo stemma dell'Accademia mostra al centro la pietra di paragone con cui si distinguevano l'oro e l'argento veri da quelli falsi, metafora del metodo scientifico adottato dagli accademici. Nel cartiglio \u00e8 riportato un verso del De Rerum Natura di Lucrezio: \"veris quod possit vincere falsa\" (libro IV, v. 481), \u201c\u2026(a ci\u00f2 che) col vero possa confutare il falso\u201d.\nStoria.\nL'Accademia venne fondata nel 17 marzo 1691 per mano del docente di medicina e botanica Pirro Maria Gabrielli, dapprima col nome di Accademia fisico-medica. La sede originaria fu l'Ospedale Santa Maria della Scala. La denominazione di \"fisiocritici\", insieme con lo stemma ed il motto dell'Accademia (\"Veris quod possit vincere falsa\") fu assunta il 21 febbraio 1692.\nNel 1694 l'istituzione fu spostata presso la \"Sapienza\" dove, alcuni decenni pi\u00f9 tardi, Gabrielli realizz\u00f2 il cosiddetto eliometro fisiocritico (noto anche come meridiana senese). Siena pot\u00e9 cos\u00ec fregiarsi, quarta citt\u00e0 in Europa dopo Roma, Parigi e Bologna, di uno strumento del genere. Dopo il terremoto del 1798 si rese necessaria per l'Accademia una nuova sede, che venne individuata definitivamente nel 1816 nel convento di Santa Mustiola, sconsacrato nel 1810, in piazzetta Silvio Gigli, al principio di via Mattioli. Oggi questi locali contengono preziosi reperti geologici, mineralogici, paleontologici e zoologici.\nTra i pi\u00f9 importanti accademici figurano Antonio Vallisneri, Giovanni Battista Morgagni, Lazzaro Spallanzani, Linneo, Alessandro Volta, Paolo Mascagni, Joseph-Louis Lagrange, Giovanni Targioni Tozzetti, Francesco Algarotti, Beccaria, Pietro Metastasio, Georges Cuvier, Fran\u00e7ois Magendie, Samuel Thomas von S\u00f6mmerring, Luciano Bonaparte, Nicola Demidoff, Pietro Cuscani Politi, Francesco Valli.\nLe due compagnie di volontari universitari senesi impegnate nella battaglia di Curtatone e Montanara furono guidate da Alessandro Corticelli, a quel tempo presidente dell'Accademia, a dimostrazione che i fisiocritici furono tra i primi a sostenere le idee di libert\u00e0 e unit\u00e0 nazionale.\nAttivit\u00e0 editoriale.\nL'Accademia dei Fisiocritici pubblica i seguenti periodici di carattere scientifico:\nOltre ai periodici, l'Accademia dei Fisiocritici edita:"}
{"id": "837373", "revid": "122125902", "url": "https://it.wikipedia.org/wiki?curid=837373", "title": "Dispersione ottica", "text": "In ottica la dispersione \u00e8 un fenomeno fisico che causa la separazione di un'onda in componenti spettrali con diverse lunghezze d'onda, a causa della dipendenza della velocit\u00e0 dell'onda dalla lunghezza d'onda nel mezzo attraversato. \u00c8 spesso descritta in onde luminose, ma pu\u00f2 avvenire in ogni tipo di onda che interagisce con un mezzo o che pu\u00f2 essere confinata in una guida d'onda, come le onde sonore. La dispersione \u00e8 anche chiamata dispersione cromatica per enfatizzare la sua dipendenza dalla lunghezza d'onda. Un mezzo che esibisce queste caratteristiche nei confronti dell'onda in propagazione \u00e8 detto \"dispersivo\".\nDescrizione.\nEsistono in generale due sorgenti di dispersione: la \"dispersione di materiale\", che deriva dal fatto che la risposta del materiale alle onde dipende dalla frequenza e la \"dispersione di guida d'onda\", che avviene quando la velocit\u00e0 dell'onda nella guida dipende dalla sua frequenza. I modi trasversi delle onde confinate in una guida d'onda finita in generale hanno velocit\u00e0 (e forme di campo) diverse, che dipendono dalla frequenza (ossia dalla dimensione relativa dell'onda, la lunghezza d'onda, rispetto alle dimensioni della guida).\nLa dispersione in guide d'onda utilizzate per le telecomunicazioni comporta la degradazione del segnale, poich\u00e9 il diverso ritardo con cui le differenti componenti spettrali giungono al ricevitore, \"sporca\" il segnale nel tempo ovvero crea distorsione. Un fenomeno simile \u00e8 la dispersione intermodale, causata dalla presenza di pi\u00f9 modi in una guida ad una data frequenza, ognuno dei quali presenta una velocit\u00e0 diversa. Un caso particolare \u00e8 invece la dispersione dei modi di polarizzazione o PMD (\"polarization mode dispersion\") che deriva dalla composizione di due modi separati in polarizzazione che viaggiano a velocit\u00e0 diverse a causa di imperfezioni randomiche che spezzano la simmetria della guida.\nLa dispersione della luce nel vetro di un prisma \u00e8 usata per costruire spettrometri e spettroradiometri. Sono utilizzati anche reticoli olografici, poich\u00e9 consentono una discriminazione pi\u00f9 accurata delle lunghezze d'onda. La dispersione nelle lenti produce l'aberrazione cromatica, un effetto indesiderato che pu\u00f2 distorcere la immagini in microscopi, telescopi ed obiettivi fotografici.\nDispersione di materiale in ottica.\nIn ottica, la \"velocit\u00e0 di fase\" di un'onda \"v\" in un dato mezzo uniforme \u00e8 data da\ndove formula_2 \u00e8 la velocit\u00e0 della luce nel vuoto ed formula_3 l'indice di rifrazione del mezzo.\nIn generale l'indice di rifrazione \u00e8 una funzione della frequenza formula_4 della luce, quindi formula_5 o, alternativamente, rispetto alla lunghezza d'onda formula_6 La dipendenza dalla lunghezza d'onda dell'indice di rifrazione di un materiale \u00e8 solitamente quantificato mediante formule empiriche, come l'equazione di Cauchy e l'equazione di Sellmeier.\nLa conseguenza pi\u00f9 comunemente osservabile della dispersione in ottica \u00e8 la separazione della luce bianca in uno spettro di colori per mezzo di un prisma triangolare. Dalla legge di Snell, si pu\u00f2 vedere che l'angolo di rifrazione della luce in un prisma dipende dall'indice di rifrazione del materiale di cui \u00e8 composto il prisma. Dato che l'indice di rifrazione varia in dipendenza dalla lunghezza d'onda, ne segue che anche l'angolo con cui la luce viene rifratta varia con la lunghezza d'onda, causando una separazione angolare dei colori nota anche come \"dispersione angolare\".\nPer la luce visibile, la maggior parte dei materiali trasparenti ha:\no alternativamente"}
{"id": "837375", "revid": "256896", "url": "https://it.wikipedia.org/wiki?curid=837375", "title": "Accademia dei Fisiocritici", "text": ""}
{"id": "837377", "revid": "122738792", "url": "https://it.wikipedia.org/wiki?curid=837377", "title": "Ludwig Gumplowicz", "text": "\u00c8 considerato uno dei padri fondatori della sociologia europea. Fu anche giurista e politologo e ha insegnato diritto costituzionale e amministrativo all'Universit\u00e0 di Graz.\nBiografia.\nStudi\u00f2 diritto a Cracovia diventando quindi avvocato ed esperto di diritto pubblico. Nel 1875 inizi\u00f2 ad insegnare diritto amministrativo a Graz, diventando professore associato nel 1892 e ordinario nel 1893. Nel 1909 dopo aver scoperto di essere ammalato di tumore lui e la moglie decisero di suicidarsi assumendo del veleno.\nOpere e influenza.\nGumplowicz si interess\u00f2 molto presto al problema dei gruppi etnici repressi, dal momento che proveniva da una famiglia ebraica ed era originario di Cracovia, citt\u00e0 parte in precedenza della Confederazione polacco-lituana che fu in seguito divisa e quindi annessa con il nome di Repubblica di Cracovia all'Austria-Ungheria. Come avvocato si dedic\u00f2 sempre alle minoranze etniche interne all'Impero Asburgico, in particolare ai popoli di lingua slava.\nGumplowicz si occup\u00f2 delle ultime versioni della teoria del conflitto, partendo dall'idea di \"gruppo sociale\" (che all'epoca veniva identificato con la \"razza\"). Guardava allo stato come a un'istituzione che in differenti momenti si poneva al servizio di diverse \u00e9lite che ne assumevano il controllo. Scrisse analisi macrosociologiche, predicendo che se le minoranze interne a uno stato si fossero integrate socialmente ne sarebbe derivata una guerra. Nel suo testo del 1909 \"Der Rassenkampf\" (It. \"La lotta delle razze\") predisse lo scoppio della prima guerra mondiale. Finch\u00e9 era in vita fu considerato un darwinista sociale.\nLe sue convinzioni politiche e il suo carattere polemico affascinarono molti studenti polacchi e italiani, che diffusero le sue teorie nei loro paesi e in altri circostanti (corrispondenti alle attuali Croazia e Repubblica Ceca). L'aver pubblicato le proprie opere in tedesco lo rese inoltre una figura anche nei paesi germanofoni. Gustav Ratzenhofer fu uno dei pi\u00f9 celebri studiosi ad esserne influenzato.\nGumplowicz trov\u00f2 un discepolo in Manuel Gonz\u00e1lez Prada. Prada visse in Per\u00f9 e trov\u00f2 le teorie di Gumplowicz sul conflitto etnico utili per comprendere non solo la conquista dei popoli Quechua da parte degli Spagnoli nel XVI secolo, ma anche come i discendenti degli spagnoli e di altri immigrati europei riuscissero a continuare e tenere le popolazioni indigene in stato di subordinazione."}
{"id": "837378", "revid": "2187", "url": "https://it.wikipedia.org/wiki?curid=837378", "title": "Sant'Ignazio da Santhi\u00e0", "text": ""}
{"id": "837380", "revid": "6923", "url": "https://it.wikipedia.org/wiki?curid=837380", "title": "Blaise Pascal", "text": "Bambino prodigio, fu istruito dal padre. I primi lavori di Pascal sono relativi alle scienze naturali e alle scienze applicate, contribuendo in modo significativo alla costruzione di calcolatori meccanici e allo studio dei fluidi: ha chiarito i concetti di pressione e di vuoto ampliando il lavoro di Torricelli; scrisse inoltre importanti testi sul metodo scientifico.\nA sedici anni scrisse un trattato di geometria proiettiva e dal 1654 lavor\u00f2 con Pierre de Fermat sulla teoria delle probabilit\u00e0 che influenz\u00f2 fortemente le moderne teorie economiche e le scienze sociali; dopo un'esperienza mistica seguita ad un incidente in cui aveva rischiato la vita, nel 1654, abbandon\u00f2 matematica e fisica per dedicarsi alle riflessioni religiose e filosofiche; mor\u00ec due mesi dopo il suo 39\u00ba compleanno, nel 1662, dopo una lunga malattia che lo affliggeva dalla fanciullezza. Il suo quoziente d'intelligenza \u00e8 stato stimato, da alcuni studiosi moderni, in un punteggio di 185.\nBiografia.\nNato a Clermont-Ferrand nell'Alvernia, Pascal all'et\u00e0 di tre anni perse la madre Antoinette Begon, che non si era pi\u00f9 ripresa dopo il parto della figlia Jacqueline Pascal (1625-1662). A causa di questo il padre, \u00c9tienne Pascal (1588 - 1651), magistrato e matematico, si occup\u00f2 personalmente della sua educazione e di quella delle sorelle Jacqueline e Gilberte. Il giovane Blaise si rivel\u00f2 assai precoce nello studio e nella comprensione della matematica e della fisica, tanto che fu ammesso alle riunioni scientifiche del circolo intorno a Marin Mersenne, che era in corrispondenza con i pi\u00f9 grandi ricercatori del tempo, tra cui Girard Desargues, Galileo Galilei, Pierre de Fermat, Ren\u00e9 Descartes ed Evangelista Torricelli.\nDal 1639 al 1647 fu a Rouen, dove suo padre aveva avuto un incarico da parte del cardinale Richelieu. Qui, nel 1640, Blaise Pascal compose la sua prima opera scientifica \"Sulle sezioni coniche\" (\"Essai pour les coniques\"), basata sul lavoro di Desargues, e nel 1644 costru\u00ec la sua prima macchina calcolatrice, la Pascalina. Nel 1646, inoltre, suo padre, che si era ferito in una caduta, fu curato da due gentiluomini della corrente dei giansenisti, che in breve convinsero sia lui che i figli ad abbracciare le idee religiose e morali gianseniste.\nNel 1650, a causa della sua salute cagionevole, Pascal lasci\u00f2 temporaneamente lo studio della matematica. Nel 1653, quando la salute miglior\u00f2, scrisse il \"Trait\u00e9 du triangle arithm\u00e9tique\", nel quale descrisse il triangolo aritmetico che porta appunto il suo nome.\nA seguito di un incidente avvenuto nel 1654 sul ponte di Neuilly, nel quale i cavalli finirono oltre il parapetto ma la carrozza si salv\u00f2 miracolosamente, Pascal abbandon\u00f2 definitivamente lo studio della matematica e della fisica per dedicarsi alla filosofia e alla teologia. Da quel momento, Pascal entr\u00f2 a far parte dei \"solitari\", dell'abbazia di Port-Royal, laici dediti alla meditazione e allo studio, fra i quali vi era gi\u00e0 sua sorella, e qui divent\u00f2 membro del movimento dei giansenisti, fondato dal vescovo Giansenio. Proprio in quel periodo si era accesa un'aspra controversia tra i giansenisti e i teologi dell'Universit\u00e0 della Sorbona di Parigi, ed egli intervenne in tale disputa in difesa del Giansenismo.\nIl 23 gennaio 1656 pubblic\u00f2 le sue prime lettere, con lo pseudonimo di \"Louis de Montalte\", scritte da un provinciale ad uno dei suoi amici, sulle dispute della Sorbona. A queste seguirono altre 17 lettere (l'ultima \u00e8 datata 24 marzo 1657). Nel 1660, il re Luigi XIV ordin\u00f2 per\u00f2 la distruzione delle \"Lettere provinciali\" di Pascal, scritte in difesa del giansenista Antoine Arnauld.\nProprio mentre pubblicava le sue \"Lettere\", Pascal aveva concepito l'intenzione di scrivere una grande opera apologetica del Cristianesimo (oltre che del giansenismo). La sua salute gi\u00e0 malferma, era divenuta ancor pi\u00f9 fragile: mor\u00ec il 19 agosto 1662, a soli trentanove anni; nei mesi successivi sua sorella Gilberte scrive \"La vie de Monsieur Pascal\".\nL'autopsia a cui fu sottoposto rivel\u00f2 gravi disturbi a carico dello stomaco e dell'addome, nonch\u00e9 danni al tessuto cerebrale, tuttavia la causa della morte e della salute cronicamente malferma non furono mai del tutto chiarite. Si pensa alla tubercolosi, ad un tumore allo stomaco, oppure ad una combinazione delle due malattie. Egli seguiva comunque, per ragioni etiche e morali, una dieta leggera, di tipo vegetariano. Le emicranie che afflissero Pascal furono molto probabilmente causate dai danni al cervello. Fu sepolto nella chiesa di Saint-\u00c9tienne-du-Mont.\nLe bozze e gli appunti delle sue lettere furono raccolte da familiari e amici nei suoi celebri \"Pensieri\", una profonda opera filosofica, morale e teologica dove \u00e8 gi\u00e0 tracciata la linea apologetica in favore del cristianesimo. Per riassumere la sua vita e il suo pensiero, lo scrittore e pensatore francese Fran\u00e7ois-Ren\u00e9 de Chateaubriand scrisse: \nIl pensiero scientifico.\nIl triangolo, i fluidi, la probabilit\u00e0, le invenzioni.\nTra i suoi apporti matematici vi \u00e8 il triangolo di Pascal (noto in Italia come \"Triangolo di Tartaglia\"), che \u00e8 un modo di presentare i coefficienti binomiali, e porta appunto il suo nome, anche se i matematici conoscevano tali coefficienti gi\u00e0 da tempo.\nInoltre, il suo notevole contributo nello studio dei fluidi (idrodinamica e idrostatica); in particolare s'incentr\u00f2 sul principio di fluido idraulico. Le sue invenzioni comprendono la pressa idraulica (che usa la pressione per moltiplicare la forza) e la siringa. Pascal chiarific\u00f2 anche concetti quali \"pressione\" (la cui unit\u00e0 di misura porta il suo nome) e \"vuoto\": riguardo alla pressione, formul\u00f2 il cosiddetto principio di Pascal, ovvero il principio secondo il quale la pressione esercitata in un punto qualunque di un liquido incomprimibile, si trasmette inalterata in tutti gli altri punti di tale liquido; riguardo al vuoto, invece, riusc\u00ec a dimostrarne l'esistenza, confutando quindi il pensiero della fisica antica, che lo negava. Fece inoltre delle brillanti considerazioni sulla teoria della probabilit\u00e0, e all'et\u00e0 di sedici anni elabor\u00f2 anche un trattato sulle sezioni coniche. Nel 1654, spinto dall'interesse di un amico in problemi legati alle scommesse, avvi\u00f2 una corrispondenza con Fermat e stese un piccolo saggio sulle probabilit\u00e0.\nPascal \u00e8 anche considerato uno dei precursori dell'informatica poich\u00e9, appena diciottenne, progett\u00f2 e costru\u00ec circa cinquanta esemplari di un calcolatore meccanico, detto Pascalina, capace di eseguire addizioni e sottrazioni.\nIl Teorema di Pascal.\nUn altro suo importante apporto alla matematica \u00e8 il Teorema di Pascal, che \u00e8 uno dei teoremi-base della teoria delle coniche. Premesso che sei punti ordinati A1, A2, A3, A4, A5, A6 di una conica individuano un esagono inscritto in essa, il teorema di Pascal fornisce una condizione grafica caratteristica affinch\u00e9 un dato esagono sia inscrivibile in una conica.\nPoich\u00e9 una conica \u00e8 individuata da 5 suoi punti, tale teorema fornisce una condizione affinch\u00e9 un sesto vertice dell'esagono appartenga alla conica individuata dagli altri 5 vertici di tale poligono. La condizione \u00e8 la seguente: siano A1, A2, A3, A4, A5, A6 sei punti dati ordinatamente nel piano e siano B1, B2, B3 i punti comuni, rispettivamente, alle rette A1-A2 e A4-A5, alle rette A2-A3 e A5-A6, alle rette A3-A4 e A6-A1; i sei punti appartengono ad una conica se, e soltanto se, i tre punti B1, B2, B3 appartengono ad una retta, che \u00e8 chiamata \"retta di Pascal\". Il caso particolare in cui i sei punti sono contenuti in una \"conica degenere\", cio\u00e8 l'unione di due rette, si traduce nel teorema di Pappo-Pascal.\nIl pensiero filosofico.\nI \"Pensieri\".\nSecondo alcuni autori Pascal progettava di scrivere un'immensa opera in cui riversare tutto il suo genio: una \"Apologia del Cristianesimo\", una difesa contro i libertini e gli atei che, a suo dire, chiunque l'avesse letta per intero avrebbe dovuto infine confessare la sua fede o ammettere la sua completa follia. Secondo altri, invece, il progetto di una grande opera non fu mai nelle intenzioni di Pascal. In realt\u00e0 di questo ambizioso progetto, incompleto a causa della sua morte prematura a soli trentanove anni, restano dei frammenti sparsi, intitolati \"Pensieri\" (in francese, \"Les pens\u00e9es\"), pubblicati postumi, nel 1670.\nPascal, infatti aveva l'abitudine, quando aveva un qualche progetto letterario, di elaborare e revisionare le frasi e i vari capitoli tenendo tutto a mente, avendo una memoria prodigiosa, e di scriverli su carta solo quando fosse convinto della loro forma definitiva. Perci\u00f2 inizi\u00f2 a scrivere i \"Pensieri\", almeno come appunti sparsi, solo quando cap\u00ec che la malattia non gli avrebbe permesso di portare a compimento l'opera. Alcuni di essi furono scritti (dai suoi familiari ed amici fidati) sotto sua dettatura, perch\u00e9 alla fine non era pi\u00f9 nemmeno in grado di scrivere.\nL'uomo fra due abissi.\nLa filosofia di Pascal ha come centro la profonda analisi della condizione umana, in rapporto alla verit\u00e0 divina rivelata dal Cristo. Egli scrive:\nDunque, per Pascal la condizione umana \u00e8 nient'altro che estrema precariet\u00e0, impossibilit\u00e0 di raggiungere punti fermi, insanabile contraddizione fra il volere e l'ottenere, volubilit\u00e0 e continuo movimento nell'avere e nel volere stesso. L'uomo \u00e8 una pura contraddizione in s\u00e9, posto tra \"i due abissi dell'infinito e del nulla\", fra l'infinitamente grande e l'infinitamente piccolo, fra l'essere spirituale (eterno) e l'essere corporeo (temporale). L'uomo non pu\u00f2 sapere n\u00e9 ignorare totalmente. In sostanza: \nPer descrivere la natura umana, Pascal ha preso come maestri Epitteto e Michel de Montaigne, oltre a rimandarsi a Pico della Mirandola; il primo infatti ha evidenziato la grandezza e la dignit\u00e0 dell'uomo, che, pur essendo un essere infinitamente piccolo e debole, pu\u00f2 ritrovare il suo valore nella propria coscienza e nel proprio pensiero. Montaigne, invece, ne ha evidenziato soprattutto la debolezza, tracciando un limite al suo conoscere e al suo vivere, pur sostenendo anch'egli la duplice natura (misera e dignitosa) dell'uomo. Infine, Pico della Mirandola ha espressamente parlato della dignit\u00e0 dell'uomo, che, unico fra le creature, pu\u00f2 scegliere che creatura essere. Pascal scrive ancora: \nIn sostanza, Pascal vuole dare all'uomo l'autentica misura della sua condizione, ch\u00e9 \u00e8 un intreccio di \"angelo\" e di \"bestia\". Inoltre, secondo Pascal, l'uomo vive perennemente nell'illusione e nell'errore, indotti soprattutto dall'immaginazione, lasciandosi ingannare persino dai principi etici e morali, che mutano in realt\u00e0 da luogo a luogo, da tempo a tempo, dimostrandone la relativit\u00e0; quest'ultimo pensiero, che era stato usato dagli stessi libertini per sostenere la loro posizione, viene rivoltato da Pascal contro la limitatezza della ragione umana, che non basta mai a se stessa, ma che necessita della fede, per aver significato e fine.\nIl \"divertissement\".\nUn punto molto importante della filosofia pascaliana \u00e8 la critica al \"divertissement\", inteso da lui nel senso originale di \"deviazione\" e \"allontanamento\" (dal latino \"devertere\", cio\u00e8 \"deviare\", \"allontanarsi\"). Tale divertimento non \u00e8 dunque la festa o il gioco, ma \u00e8 ogni azione ed attivit\u00e0 che conduce l'uomo \"lontano\" dal pensare a se stesso e dal considerare la propria interiorit\u00e0.\nL'uomo ricerca cio\u00e8 ogni forma di divertimento (e anche d'impegno in un'attivit\u00e0 o un'occupazione pi\u00f9 gratificante) come uno strumento di distrazione, un diversivo che \u00e8 in realt\u00e0 un risibile tentativo di sottrarsi a ci\u00f2 che genera infelicit\u00e0 nella sua misera vita: l'ignoranza, il pensiero della morte, la propria pochezza ecc.\nEgli scrive infatti: \nIl divertimento, per Pascal, \u00e8 dunque la peggiore e la pi\u00f9 vasta piaga del mondo, in quanto ogni uomo cerca di \"distrarsi\" dalla propria condizione \"debole, mortale e cos\u00ec miserabile\", per questo si disperde in infinite attivit\u00e0 che lo illudono e, al contempo, s'impegna egli stesso ad illudere gli altri. L'uomo \u00e8 sempre in movimento, ma, se si ferma, sente il nulla; ma stare sempre in movimento \u00e8 dannoso, poich\u00e9 l'uomo \u00e8 vero solo nella \"stasi\"; lo \"stare tranquillo in una camera\" non sarebbe dunque la causa dell'infelicit\u00e0, ma solo la rivelazione di tale infelicit\u00e0, che in realt\u00e0 \u00e8 sempre presente.\nQuindi, per la vita di un cristiano, dice Pascal, il \"divertissement\" \u00e8 una cosa ignobile e assai pericolosa, in quanto solo nella meditazione (una sorta di \"otium\" latino) l'uomo pu\u00f2, riconoscendo la propria miseria, accostarsi a Dio Ges\u00f9 attraverso la preghiera ed il pensiero. In altri suoi pensieri, poi, dice: \nIl divertimento \u00e8 la nostra pi\u00f9 grande miseria poich\u00e9, per Pascal, ci distoglie dalla nostra unica dignit\u00e0 e ricchezza, cio\u00e8 il pensiero, con l'illusione della dignit\u00e0 stessa (cio\u00e8 lo svago). Infatti, l'uomo non ha dignit\u00e0 se non nel riconoscere che \u00e8 senza dignit\u00e0, e questo lo rende pi\u00f9 di una \"bestia\", anche se egli continua ad esser meno di un \"angelo\". Nel divertimento non ci si pu\u00f2 dunque accostare a Dio, perch\u00e9 tale accostamento dev'essere l'umiliazione (e quindi il riconoscimento) di se stessi e della propria infinita miseria di fronte all'Onnipotente, per riceverne cos\u00ec la Sua misericordia e la Sua Grazia.\nLa critica alla \"casistica\".\nPascal ottenne fama anche per il suo forte attacco alla \"casistica\", ovvero un metodo etico usato dai pensatori cattolici dell'inizio dell'era moderna (specialmente i Gesuiti); esso era un sistema d'interpretazione accomodante verso le debolezze umane, che riconduceva tali atti (cio\u00e8 i peccati) ad una casistica che li classificava e li valutava in modo tale da ridurre la colpa (e quindi la penitenza) del peccatore.\nPascal, nelle sue \"Lettres provinciales\" (\"Lettere provinciali\"), denunci\u00f2 la casistica come un mero utilizzo di ragionamenti vuoti e complessi per giustificare il lassismo morale dell'epoca e ridurre cos\u00ec la responsabilit\u00e0 etica dell'uomo di fronte a se stesso e di fronte a Dio.\nLo stesso Papa Alessandro VII, spinto anche dalle \"Lettere provinciali\" di Pascal, condann\u00f2 diverse proposizioni e tesi dei gesuiti casisti.\nIl Dio dei filosofi e quello dei cristiani.\nDunque, la miseria dell'uomo, secondo Pascal, \u00e8 di essere senza Dio; la sua natura \u00e8 decaduta dalla natura immortale e divina in cui era nato, a causa del peccato originale:\nL'uomo, abbandonato col peccato l'amore per Dio, ha nell'anima uno spazio vuoto di dimensione infinita (prima occupato dall'amore per Dio), che tenta di riempire con l'amore proprio e verso i beni terreni, che vengono quindi investiti di amore infinito che non sono in grado di soddisfare, essendo finiti. Da ci\u00f2 deriva il senso di finitezza e incompletezza che, secondo Pascal, fa parte della natura umana.\nSolo l'infinita pienezza del divino pu\u00f2 riempire l'infinito vuoto dell'umano, e, tra le tante, solo la religione cristiana, secondo Pascal, ci conduce a tale idea di duplicit\u00e0 e di contraddizione, che \u00e8 alla base delle radici dell'uomo. L'unico modo per sciogliere tale, inestricabile \"nodo\" \u00e8 umiliarsi, rinnegando la propria natura e ponendosi di fronte a Dio passivamente, liberi dalla propria volont\u00e0 per accogliere la Sua. Dunque, le dimostrazioni razionali dell'esistenza di Dio, per Pascal, sono insensate, poich\u00e9: \nCon queste parole rimarcava la differenza fra un Dio che \u00e8 pensato solamente come Architetto dell'universo, come Ente meccanico e non come Essere libero, Padre degli uomini e nostro Salvatore, che opera nella storia per amore; in Pascal vi \u00e8 anche un riferimento ad un'esperienza comune ad altri filosofi (come Plotino), oltre che a religiosi, di un contatto con la divinit\u00e0, di cui parler\u00e0 ampiamente. Inoltre, dopo la morte fu rinvenuto un suo scritto cucito nel suo vestito che ci documenta il suo spirito. Ecco alcune frasi: \nLe critiche al cartesianesimo.\nPascal ebbe anche modo di scontrarsi col cartesianesimo, assai diffuso nella Francia della sua epoca. Col criticare il cartesianesimo, Pascal metteva sotto accusa soprattutto il razionalismo di Cartesio per il quale criterio di verit\u00e0 e di conoscenza sono le idee chiare ed evidenti del nostro intelletto. Infatti, tali obiettivi non sarebbero perseguibili dall'uomo, che, al contrario, per sua natura \u00e8 pieno di incertezza, di dubbio e di contraddizione.\nSeguendo il percorso razionale di Cartesio, Pascal critica ci\u00f2 a cui giunge il filosofo con la sua ragione, ovvero la dimostrazione dell'esistenza di Dio attraverso il \"metodo del dubbio\". Quando infatti Pascal nega il mero \"Dio dei filosofi\", si riferisce soprattutto al Dio pensato da Cartesio come \"motore dell'universo\".\nDice, infatti: \nPascal si riferisce al pensiero di Cartesio secondo cui noi abbiamo certezza del mondo fisico solo perch\u00e9 vi \u00e8 un Dio a darne garanzia; tuttavia, critica Pascal, tale divinit\u00e0 non sarebbe affatto utile, ma una semplice idea usata per dare ragione di altre cose. Cartesio, dunque, secondo Pascal si dimentica che Dio non \u00e8 una semplice \"macchina\" che serve a muovere ogni altra macchina, ma \u00e8 il Dio d'infinito amore e misericordia di cui scrive poi nel \"Memoriale\".\nAltre due critiche precise mosse da Pascal contro il pensiero di Cartesio sono la negazione del \"conatus recedendi\" (la forza centrifuga che animerebbe tutti i corpi) e degli \"spiriti vitali\" (cause delle passioni), e la critica alla spiegazione dell'Eucaristia data dallo stesso Cartesio (\"unione dell'anima di Ges\u00f9 Cristo alla materia dell'ostia, e dunque l'ostia sarebbe l'intero corpo di Cristo\").\nRiguardo alla prima critica, Pascal nega, quasi ironicamente, sia il \"conatus recedendi\" che gli \"spiriti vitali\"; riguardo alla seconda, invece, Pascal ribatte che l'ostia non \u00e8 una semplice unione di anima e materia, ma \u00e8 tutto il \"corpo\" di Cristo, inteso come carne, anima, sangue e divinit\u00e0.\nCi\u00f2 richiederebbe una cambiamento della sostanza dell'ostia nella sostanza del corpo di Ges\u00f9. Pascal, dunque, sostiene che l'Eucaristia sia un pieno mistero, nonostante la chiarezza che voleva dargli Cartesio.\nLa scommessa di Pascal.\nPascal afferma che bisogna, dopotutto, \"scommettere\" sull'esistenza di Dio. Bisogna, cio\u00e8, decidere di vivere come se Dio ci fosse o come se Dio non ci fosse; non si pu\u00f2 non scegliere, poich\u00e9 il non scegliere \u00e8 gi\u00e0 una scelta. In realt\u00e0, come dice il commentatore pascaliano Jacques Chevalier, la scommessa \u00e8 meno banale e superficiale di quanto sembri: infatti, egli dice: \nOvvero, \"scommettendo\" che Dio non esiste, non si vince nulla, ma si perde tutto (cio\u00e8 il bene finito); al contrario, \"scommettendo\" che Dio esiste si vince tutto (cio\u00e8 la beatitudine eterna ed infinita) e non si perde nulla; ed il fatto che la scommessa a favore di Dio \u00e8 totalmente ed infinitamente propizia e vantaggiosa a coloro che la compiono, ci\u00f2 significa che \u00e8 fondata, e diventa dunque la scommessa stessa una \"prova\" di tale esistenza divina, e dunque la \"vittoria\" della scommessa \u00e8 nella scommessa stessa, che in tal modo non \u00e8 pi\u00f9 scommessa, ma \u00e8 gi\u00e0 vittoria certa.\nEsteriorit\u00e0 ed interiorit\u00e0.\nInoltre, per coloro che mancassero totalmente di fede, dice che, essendo gli uomini, oltre che spiriti, anche automi, possono trovare ogni forza che manca nell'abitudine, compresa la fede. Dunque, afferma che coloro che non hanno fede dovrebbero comportarsi come se l'avessero, praticando riti e frequentando i Sacramenti per un certo tempo, finch\u00e9 alla fine, sottomessi ai dettami della fede, la fede stessa nascer\u00e0 nei cuori, non perch\u00e9 essa sia frutto dell'abitudine, ma perch\u00e9 l'abitudine e l'umilt\u00e0 preparano il cuore a riceverla, che \u00e8 dono di Dio. Come dice lui stesso, infatti: \nQuest'espressione \"vous ab\u00eatira\" (traducibile anche \"vi abbruttir\u00e0\", \"vi istupidir\u00e0\", \"vi umilier\u00e0\"), apparentemente sconcertante, si riferisce alla tesi secondo cui la fede deve investire non soltanto lo spirito dell'uomo, ma anche l'automa che \u00e8 nell'individuo, cio\u00e8 il complesso delle abitudini che fissano la fede stessa e contribuiscono a sottrarla al dubbio. Pertanto, assumendo cartesianamente che le bestie siano solo macchine, Pascal propone di farsi meccanismo in nome del bene.\nIn quest'ultima frase Pascal si riallaccia soprattutto al Vangelo, dove \u00e8 scritto, ad esempio: \nA tale proposito \u00e8 utile ricordare anche la predicazione di San Giovanni Battista, che cita il profeta Isaia: \nDunque, Pascal afferma che la sottomissione alle formalit\u00e0 religiose non ha valore di per s\u00e9, ma ha valore in quanto umilia i superbi, rendendoli \"come bambini\", pronti a ricevere la Grazia divina. Come dice in un suo altro pensiero: \nQuesto concetto apologetico della religione cristiana \u00e8 spiegato ancor meglio in un suo altro pensiero, dove dice: \nPer Pascal \u00e8 altres\u00ec vero che, proprio perch\u00e9 la vera cristianit\u00e0 si trova in un punto mediano tra esteriorit\u00e0 ed interiorit\u00e0, allora: \nSpirito di geometria e spirito di finezza.\nInfine, Pascal, attraverso la sua filosofia, si accosta anche alle discipline scientifiche, facendo delle importanti considerazioni. Infatti, secondo lui, la conoscenza umana \u00e8 limitata sempre dai due abissi dell'infinito e del nulla, dai quali nessun uomo (e quindi nessuna scienza) pu\u00f2 prescindere. Il pensiero \u00e8 infatti ovviamente finito, e coloro che hanno indagato la natura hanno invece pensato di poterne scoprire i principi primi ed ultimi (cio\u00e8 il tutto), che per\u00f2 si trovano proprio al \"limite\" di tali abissi infiniti (infinitamente grande e infinitamente piccolo). Pascal, dunque, afferma che del mondo si pu\u00f2 avere solo una conoscenza limitata, parziale, ma comunque valida. Detto ci\u00f2, fa una differenza sostanziale nel campo della conoscenza, cio\u00e8, afferma che ci sono due possibili forme di conoscenza, che partono da fondamenti diversi: la prima \u00e8 data dal cosiddetto \"spirito di geometria\" (\"esprit g\u00e9om\u00e9trique\", ed \u00e8 appunto la conoscenza scientifica e analitica, ottenuta con procedimenti perfettamente geometrici e razionali, seppur lontani dall'uso comune. L'altra forma di conoscenza \u00e8 quella data dallo \"spirito di finezza\" (\"esprit de finesse\"), ed \u00e8 la conoscenza esistenziale dell'uomo, dei moti della sua anima, dei principi che governano la sua sfera spirituale; inoltre \u00e8 di tipo sintetico, questo tipo di conoscenza si rivolge ai principi e fenomeni di \"uso comune\" e riesce a cogliere tali fenomeni nella loro interezza e complessit\u00e0. Pascal dice che lo \"spirito di geometria\" non \u00e8 sufficiente per comprendere la realt\u00e0, poich\u00e9 non arriva a capire i fondamenti dell'esistenza umana, ed \u00e8 cos\u00ec limitato; infatti, ogni scienza che non consideri l'uomo \u00e8 una scienza inutile, se non addirittura dannosa. Per comprendere i temi esistenziali dell'uomo si ha invece bisogno del \"cuore\", che per Pascal non \u00e8 nulla di romantico o irrazionale, ma \u00e8 il centro pulsante dell'interiorit\u00e0 umana, lo strumento dello \"spirito di finezza\". Famosa \u00e8 la sua frase: \nDunque, il cuore non agisce irrazionalmente, ma ha dei precisi procedimenti che seguono un'altra specie di \"ragione\", differente dalla \"ragione scientifica\". Egli dice anche, in tre pensieri: \nTuttavia, Pascal non approva lo \"spirito di finezza\" senza lo \"spirito di geometria\", poich\u00e9, se lo \"spirito di geometria\" senza lo \"spirito di finezza\" \u00e8 sterile e vano, lo \"spirito di finezza\" senza lo \"spirito di geometria\" \u00e8 debole, e non potr\u00e0 discendere fino ai principi pi\u00f9 profondi e pi\u00f9 veri dell'uomo. In sostanza, per Pascal la scienza e la filosofia non hanno due direzioni totalmente differenti, n\u00e9 tanto meno si avversano l'un l'altra, ma sono l'una il completamento dell'altra. Pascal \u00e8 dunque uno dei primi pensatori che hanno tentato di conciliare la scienza (che si fonda sullo \"spirito di geometria\") e la fede (che si fonda sullo \"spirito di finezza\"), ponendo i due campi complementari e necessari l'uno all'altro. Infine, Pascal conclude cos\u00ec il suo pensiero: \nProposta di beatificazione.\nIn un articolo del 2012, il direttore di \"Repubblica\" Eugenio Scalfari, con un passato dichiaratamente ateo fino al secondo decennio del 2000, scrisse una lettera aperta all'allora Pontefice Ratzinger, che si concludeva con la proposta di beatificazione: \nPascal fu l'autore delle \"Lettere a un provinciale\" e un temuto critico dei gesuiti nel XVII secolo.\nCiononostante, la proposta fu ripresa nel 2017 con Papa Francesco e al 2019 non ha avuto un seguito dal punto di vista del diritto canonico.\nTuttavia, al 2017 la biografia di Blaise Pascal e i \"Pensieri\" furono oggetto di citazioni da parte del papa in occasione di visite pastorali e udienze pubbliche.\nFortuna.\nLa fortuna del pensiero di Pascal, specialmente la riflessione sull'esprit de finesse contrapposto allo spirito di geometria, si ritrova, per esempio, in Rousseau, nel filosofo statunitense Ralph Waldo Emerson, in Martin Heidegger e altri. La sua influenza teologica e mistica \u00e8 poi evidente in S\u00f8ren Kierkegaard e Arthur Schopenhauer per quanto riguarda la filosofia ed in Alessandro Manzoni, F\u00ebdor Dostoevskij e Fran\u00e7ois-Ren\u00e9 de Chateaubriand per quanto riguarda la letteratura."}
{"id": "837381", "revid": "1121152", "url": "https://it.wikipedia.org/wiki?curid=837381", "title": "UNAMIR", "text": "La Missione di assistenza delle Nazioni Unite per il Ruanda (UNAMIR dall'inglese United Nations Assistance Mission for Ruanda) fu una missione delle ONU che dur\u00f2 dall'ottobre 1993 al marzo 1996.\nLo scopo dell'UNAMIR era quello di calmare le tensioni etniche nel paese tra gli Hutu, che governavano il paese, e la minoranza Tutsi, in gran parte raccolta nel Fronte Patriottico Ruandese (FPR).\nIl mandato era quello di assicurare la sicurezza della capitale Kigali, monitorare il rispetto del cessate-il-fuoco tra le parti, la smilitarizzazione delle fazioni, garantire sicurezza nel paese durante il governo di transizione, indire nuove e democratiche elezioni, coordinare gli aiuti umanitari ed effettuare lo sminamento del paese.\nL'UNAMIR \u00e8 considerato il pi\u00f9 grande fallimento dell\u2019Organizzazione delle Nazioni Unite, per la mancanza di regole di ingaggio chiare e soprattutto per non essere riuscita ad evitare il genocidio ruandese.\nStoria.\nL'UNAMIR venne creata il 5 ottobre 1993 con la risoluzione 872 del Consiglio di Sicurezza delle Nazioni Unite. Venne autorizzato il dispiegamento 2.500 militari, ma ci vollero mesi perch\u00e9 il contingente venisse completamente dispiegato.\nLa missione era guidata dal generale Jacques-Roger Booh-Booh del Camerun, mentre il comando delle operazioni sul campo era affidato all'esercito canadese con a capo il generale Rom\u00e9o Dallaire.\nUna parte consistente delle truppe(400 militari) proveniva dal Belgio, Paese che aveva occupato il Ruanda in epoca coloniale; questo fatto rappresenta una anomalia della missione, poich\u00e9 l'ONU generalmente non prevede l'invio di forze armate di peacekeeping da parte di paesi ex-colonizzatori. Questa decisione \u00e8 stata criticata anche perch\u00e9 erano stati proprio i colonizzatori belgi ad accentuare e sfruttare a loro favore la contrapposizione tra Hutu e Tutsi, privilegiando i Tutsi.\nNel 1993 la situazione nel Ruanda sembrava andare verso una soluzione pacifica: entrambi i fronti avevano acconsentito a deporre le armi e a rispettare gli accordi di Arusha, creando un governo temporaneo di unit\u00e0 nazionale.\nLa situazione per\u00f2 precipit\u00f2 dopo l'insediamento del nuovo presidente Juv\u00e9nal Habyarimana, il 5 gennaio 1994; i partiti diedero inizio a una violenta disputa sulla composizione del governo, e in questo contesto due dei maggiori leader politici del paese vennero assassinati. Dopo un agguato dell'FPR a un convoglio di caschi blu, l'ONU protest\u00f2 con il presidente Habyarimana e l'FPR, invitandoli a rispettare i patti.\nIl 5 aprile 1994 l'ONU vot\u00f2 il prolungamento dell'UNAMIR fino al 29 giugno, esprimendo \"profonda preoccupazione per la situazione politica del Paese, in particolar modo per la capitale Kigali\". Il giorno dopo, l'aereo che trasportava il presidente del Ruanda Juv\u00e9nal Habyarimana e quello del Burundi Cyprien Ntaryamira venne abbattuto. Fu la scintilla che fece esplodere il conflitto civile nel Paese. Le truppe regolari del Fronte armato ruandese, sotto il comando di generali Hutu, diedero inizio al genocidio sistematico dei Tutsi.\nIl primo ministro Agathe Uwilingiyimana venne uccisa durante un assalto da parte delle forze governative ruandesi, in cui persero la vita anche dieci militari belgi. La morte dei soldati belgi venne in seguito attribuita alle regole di ingaggio poco chiare, che apparentemente non consentivano al comandante delle truppe di rispondere al fuoco nonostante un assedio prolungato per pi\u00f9 di due ore.\nLa confusione legata alle regole di ingaggio caratterizz\u00f2 in generale la missione UNAMIR. Il mandato era vago soprattutto riguardo alla difesa dei civili. L'imbarazzo internazionale fu enorme; gli Stati Uniti rimasero inermi, gi\u00e0 impegnati dalla missione di pacekeeping in Somalia e furono pi\u00f9 volte accusati di aver ritardato l'invio di una forza di intervento. Dopo il massacro il Belgio ritir\u00f2 le truppe dal Paese come fecero anche la maggior parte degli altri Stati.\nSolo il generale Rom\u00e9o Dallaire rifiut\u00f2 di abbandonare il Ruanda, nella speranza di poter ancora evitare il genocidio, rimanendo con un contingente di soli 270 militari canadesi supportati da poco pi\u00f9 di 200 truppe locali.\nCon un contingente ridotto all'osso Dallaire continu\u00f2 a comandare le proprie truppe salvando migliaia di cittadini Tutsi.\nDallaire chiese urgentemente all'ONU l'invio di un contingente di almeno 5.000 unit\u00e0, la sua richiesta venne respinta.\nPer sei settimane l'UNAMIR cerc\u00f2 di condurre un negoziato di pace tra le fazioni, che si rivel\u00f2 un fallimento completo.\nMentre nel Paese infuriava la violenza, finalmente il Consiglio di Sicurezza delle Nazioni Unite approv\u00f2 una risoluzione che stabiliva l'invio di 5.500 militari.\nI paesi, per\u00f2, rifiutarono di mandare le proprie truppe fino a quando l'ondata di violenza non fosse cessata.\nNel luglio dello stesso anno l'FPR entr\u00f2 a Kigali e il presidente provvisorio Paul Kagame si impegn\u00f2 a rispettare gli accordi di Arusha. Il genocidio era finito.\nAd agosto dello stesso anno Dellaire chiese di rientrare in Canada perch\u00e9 sofferente di stress, venne sostituito da Guy Tousignant.\nIl genocidio dei Tutsi lasci\u00f2 una scia di sangue spaventosa: si calcola che i Tutsi massacrati furono un milione in poco pi\u00f9 di 100 giorni.\nDopo il genocidio, l'UNAMIR riusc\u00ec a prestare le cure ed il supporto necessari al Paese stremato dalla guerra. Alla fine del 1996, avendo fallito la missione prioritaria, l'UNAMIR venne ritirato.\nL'UNAMIR riusc\u00ec comunque a salvare dei cittadini Tutsi dal genocidio, ma non riusc\u00ec ad evitare la carneficina. Il generale Dallaire, nonostante il comportamento eroico, venne traumatizzato dalla missione e, frustrato dall'aver fallito il compito, tent\u00f2 anche il suicidio. Attualmente \u00e8 senatore del Qu\u00e9bec, e attraverso numerose interviste ha pi\u00f9 volte criticato l'atteggiamento dell'ONU e di Kofi Annan.\nNonostante i diversi rapporti presentati alla Commissione per i diritti umani dell'ONU, il Consiglio di Sicurezza, a causa del veto USA, non riconosce il genocidio in Ruanda.\nNella missione 27 peacekeeper sono morti."}
{"id": "837383", "revid": "287204", "url": "https://it.wikipedia.org/wiki?curid=837383", "title": "Stelle principali della costellazione del Reticolo", "text": "Segue un prospetto delle stelle principali della costellazione del Reticolo, elencate per magnitudine decrescente."}
{"id": "837390", "revid": "16066", "url": "https://it.wikipedia.org/wiki?curid=837390", "title": "\u0396 Ret", "text": ""}
{"id": "837397", "revid": "767487", "url": "https://it.wikipedia.org/wiki?curid=837397", "title": "Fallom", "text": "Fallom \u00e8 un personaggio comparso nel romanzo di Isaac Asimov tradotto in italiano con il titolo di \"Fondazione e Terra\"; Si tratta di una bambina/bambino nativa di Solaria, un pianeta facente parte dei mondi spaziali, vale a dire i primi 50 mondi colonizzati dai terrestri nell'universo immaginario di Asimov.\nPeculiarit\u00e0 degli abitanti di Solaria \u00e8 l'ingegneria genetica portata a livelli estremi, grazie alla quale hanno modificato loro stessi fino a diventare ermafroditi, capaci di autoriprodursi. Questa caratteristica risulta essere lo stadio finale di un'aberrazione sociologica, gi\u00e0 evidenziata nel romanzo \"Il sole nudo\", che li spinge ad evitare il pi\u00f9 possibile i contatti diretti con qualsiasi altro essere umano.\nA causa della morte certa a cui andrebbe incontro Fallom nel caso rimanesse sul pianeta, Golan Trevize e Bliss decidono di portarla via con loro mentre fuggono.\nAvr\u00e0 un ruolo determinante sia nel ritrovamento di R. Daneel Olivaw che negli avvenimenti futuri che Isaac Asimov non ebbe modo di scrivere"}
{"id": "837399", "revid": "1652134", "url": "https://it.wikipedia.org/wiki?curid=837399", "title": "UNFICYP", "text": "La Forza di Peacekeeping delle Nazioni Unite a Cipro (UNFICYP dall'inglese \"United Nations Peacekeeping Force in Cyprus\") \u00e8 una forza di sicurezza delle Nazioni Unite, inviata a Cipro nel 1964.\nStoria.\nLa missione fu inviata per porre termine alle continue violenze tra le comunit\u00e0 greco-cipriota e turco-cipriota e prevenire cos\u00ec che la situazione degenerasse in una vera e propria guerra tra greci e turchi.\nNel 1974 la guerra effettivamente ebbe luogo e da allora il contingente militare della UNFICYP presidia la Linea Verde che divide in due l'isola di Cipro.\nComposizione.\nIl contingente multinazionale \u00e8 composto da 860 effettivi, in prevalenza argentini, britannici, slovacchi e ungheresi. Nel corso della missione si sono avuti 176 decessi, la maggior parte per incidenti.\nDal 2016 il comandante della missione \u00e8 la canadese Elizabeth Spehar."}
{"id": "837400", "revid": "1318658", "url": "https://it.wikipedia.org/wiki?curid=837400", "title": "Paesaggio archeologico delle prime piantagioni di caff\u00e8 nel sud-est di Cuba", "text": "Il Paesaggio archeologico delle prime piantagioni di caff\u00e8 nel sud-est di Cuba \u00e8 un'area protetta che si trova sull'isola di Cuba. Qui si svilupp\u00f2 la coltivazione della pianta del caff\u00e8, in una zona paesaggisticamente poco adatta nei pressi della \"Sierra Maestra\".\nNel 2000 il sito \u00e8 stato inserito nell'elenco dei Patrimoni dell'umanit\u00e0 dell'UNESCO in quanto luogo di notevole significato storico e sociale per l'intera area caraibica dell'America centrale."}
{"id": "837401", "revid": "287204", "url": "https://it.wikipedia.org/wiki?curid=837401", "title": "Stelle principali della costellazione della Freccia", "text": "Segue un prospetto delle stelle principali della costellazione della Freccia, elencate per magnitudine decrescente."}
{"id": "837402", "revid": "101260", "url": "https://it.wikipedia.org/wiki?curid=837402", "title": "LR parser", "text": ""}
{"id": "837404", "revid": "101260", "url": "https://it.wikipedia.org/wiki?curid=837404", "title": "Simple LR parser", "text": ""}
{"id": "837405", "revid": "201394", "url": "https://it.wikipedia.org/wiki?curid=837405", "title": "Mother Love Bone (album)", "text": "Mother Love Bone (conosciuto anche come \"Stardog Champion\") \u00e8 una raccolta dei Mother Love Bone pubblicata nel 1992.\nContiene le canzoni tratte dal EP \"Shine\" e dall'album \"Apple\"."}
{"id": "837410", "revid": "131962", "url": "https://it.wikipedia.org/wiki?curid=837410", "title": "Jean-Louis Ernest Meissonier", "text": ""}
{"id": "837412", "revid": "38120", "url": "https://it.wikipedia.org/wiki?curid=837412", "title": "Stardog Champion", "text": ""}
{"id": "837416", "revid": "6923", "url": "https://it.wikipedia.org/wiki?curid=837416", "title": "Archimedes (software)", "text": "Archimedes - \"The Open CAD\" - \u00e8 un software CAD che viene sviluppato passo dopo passo da un gruppo di volontari con la collaborazione di architetti professionisti in modo da realizzare e mettere a disposizione tutti gli strumenti necessari a soddisfare le loro esigenze. L'obiettivo degli sviluppatori \u00e8 quello di realizzare un programma migliore rispetto al software CAD pi\u00f9 diffuso, AutoCAD, o di altri programmi simili, rendendo disponibile il tutto come software open source.\nStoria.\nIl progetto fu inizialmente pensato nel giugno 2005, ma lo sviluppo inizi\u00f2 solo nel marzo 2006. La prima tappa del progetto fu quella di fornire un semplice strumento di disegno per architetti. Il vero punto di forza di Archimedes sta nel fatto che il suo sviluppo \u00e8 incentrato sullo scambio reciproco di informazioni e ad uno scambio costante di informazioni tra gli sviluppatori e gli architetti, garantendo in questo modo che il progetto metta a disposizione uno strumento realmente adatto alle necessit\u00e0 degli stessi. Il linguaggio di sviluppo \u00e8 Java utilizzando l'IDE Eclipse ed attualmente Archimedes \u00e8 in grado di funzionare correttamente in ambiente Linux, Windows e Macintosh.\nArchimedes \u00e8 messo a disposizione come software libero e distribuito sotto licenza Eclipse Public License (EPL).\nCaratteristiche.\nL'ultima versione stabile di Archimedes \u00e8 abbastanza vicina a quella che sar\u00e0 diffusa come versione 1.0. Archimedes mette a disposizione alcune funzionalit\u00e0 interessanti e, anche se ancora in pieno sviluppo, allo stato attuale \u00e8 in grado di mettere a disposizione:\nUn punto cruciale ancora da sviluppare e che rappresentano una forte limitazione \u00e8 la mancanza di una funzione che consenta l'esportazione verso altri formati CAD.\nRequisiti minimi.\nRequisiti hardware"}
{"id": "837419", "revid": "110817505", "url": "https://it.wikipedia.org/wiki?curid=837419", "title": "SSH File Transfer Protocol", "text": "In telecomunicazioni e informatica l'SSH File Transfer Protocol o SFTP \u00e8 un protocollo di rete che prevede il trasferimento dei dati e funzionalit\u00e0 di manipolazione. \u00c8 tipicamente usato con il protocollo SSH-2 che utilizza un trasferimento dei file sicuro, anche se \u00e8 utilizzabile con altri protocolli capaci di stabilire un canale sicuro.\nUtilizzo.\nIl protocollo SFTP \u00e8 differente da SCP in quanto quest'ultimo permette solo il trasferimento del file, mentre SFTP permette diverse operazioni sui file remoti. Solitamente si utilizza la porta 22. Potrebbe essere considerato quindi anche come un file system remoto.\nSicurezza.\nIl protocollo SFTP in s\u00e9 non prevede n\u00e9 autenticazione n\u00e9 sistemi di sicurezza.\nIl protocollo SSH versione 2 \u00e8 quindi usato come sottosistema a SFTP; l'utilizzo della versione 1 di SSH, insieme a SFTP, non \u00e8 possibile, in quanto non supporta il concetto di \"sottosistema\".\nInfatti il client che si connette con SSH-1 deve conoscere il percorso dei binari del server SFTP.\nStandardizzazione.\nIl protocollo non \u00e8 ancora diventato standard. \nSono per\u00f2 documentate le specifiche riguardo all'ultima versione del protocollo, la 6.\nLa versione pi\u00f9 usata, per\u00f2, \u00e8 la 3, che \u00e8 implementata nel popolare OpenSSH come server SFTP."}
{"id": "837420", "revid": "83531", "url": "https://it.wikipedia.org/wiki?curid=837420", "title": "Quelli della notte", "text": "Quelli della notte \u00e8 stato un programma televisivo di Renzo Arbore e Ugo Porcelli trasmesso da Rai 2 nel 1985 intorno alle 23:00, ideato e condotto da Renzo Arbore. \nNe vennero realizzate 32 puntate, andate in onda (dal luned\u00ec al venerd\u00ec) dal 29 aprile al 14 giugno 1985, con l'interruzione del 29 e 30 maggio in seguito alla strage dell'Heysel, e del 6 giugno.\nIl programma.\nLa trasmissione iniziava verso le 23:00 e andava in onda da un luogo che Arbore (accreditato sia come conduttore sia come regista) qualificava come il salotto di casa propria (in realt\u00e0 si trattava di una scenografia ricostruita all'interno di uno studio televisivo). La scaletta alternava brani eseguiti dalla New Pathetic Elastic Orchestra, cantati in massima parte da Mauro Chiari e Silvia Annichiarico, con scherzi e \"sketch\" di comici quali Nino Frassica, Maurizio Ferrini, Andy Luotto, Riccardo Pazzaglia, Marisa Laurito, Simona Marchini, Roberto D'Agostino, Giorgio Bracardi, Massimo Catalano ed altri, che interpretavano personaggi surreali e divertenti anche se meno noti, come Angelo Antonio Toriello, in arte Marvin, entrati tutti di diritto nella storia della televisione italiana, oltre che musicisti e fantasisti come Mauro Chiari, Geg\u00e8 Telesforo, Sal Genovese, Stefano Palatresi, Gianni Mazza e il duo formato da Antonio Maiello e Marcello Cirillo.\nCome in altri suoi programmi precedenti e successivi, l'intento di Arbore era chiaramente satirico nei confronti di un certo tipo di televisione e tendeva a ricreare il clima radiofonico di \"Alto gradimento\". Nel caso di \"Quelli della notte\" ad essere presa di mira era principalmente la moda, nata appunto fra la fine degli anni settanta ed i primi anni ottanta, del salotto televisivo, spesso vacuo raccoglitore di chiacchiere senza costrutto, in un maldestro assortimento dei pi\u00f9 svariati personaggi che dicono la loro a ruota libera su qualunque argomento.\nCome successivamente dichiarato dallo stesso Arbore, caratteristica della trasmissione era quella di non avere un copione predeterminato, ma anzi di procedere a braccio, improvvisando continuamente e cercando di creare un dibattito che fosse il pi\u00f9 sconclusionato possibile, al punto che lo stesso Arbore il pi\u00f9 delle volte non sapeva cosa avrebbero detto in diretta i vari personaggi.\nIl programma ottenne un crescente successo fino a superare il 50% di share. Celebri sono rimaste la sigla di apertura e quella che accompagnava i titoli di coda: rispettivamente, \"Ma la notte no\" (che fu proposto anche come titolo della trasmissione in alternativa a \"Quelli della notte\") e \"Il materasso\".\nLa trasmissione comprendeva una sezione in cui venivano fatti esibire artisti e gruppi italiani sconosciuti, scelti tra coloro che inviavano una \"demo\". Va segnalata, a testimoniare la particolare sensibilit\u00e0 di Renzo Arbore come \"talent-scout\", la prima esibizione televisiva del gruppo catanese Denovo, destinato a diventare una delle band italiane pi\u00f9 interessanti degli anni ottanta.\nIn seguito al successo ottenuto la banda Arbore torn\u00f2 con \"Indietro tutta!\" e successivamente ancora con \"Speciale per me - meno siamo meglio stiamo\"."}
{"id": "837421", "revid": "48344", "url": "https://it.wikipedia.org/wiki?curid=837421", "title": "Ellopione di Pepareto", "text": "Il suo nome viene menzionato solo da Plutarco, che nel \"De Genio Socratis\" riferisce che \u00ab E Simmia di Rodi, il quale trovavasi in Egitto ad imparar filosofia con Platone ed Ellopione di Pepareto...\u00bb ."}
{"id": "837426", "revid": "287204", "url": "https://it.wikipedia.org/wiki?curid=837426", "title": "Shine (album)", "text": ""}
{"id": "837432", "revid": "339392", "url": "https://it.wikipedia.org/wiki?curid=837432", "title": "SFTP", "text": ""}
{"id": "837436", "revid": "1573940", "url": "https://it.wikipedia.org/wiki?curid=837436", "title": "UNMIS", "text": "La Missione delle Nazioni Unite nel Sudan (UNMIS dall'inglese \"United Nations Mission In Sudan\") creata con la risoluzione 1590 dal Consiglio di Sicurezza delle Nazioni Unite il 24 marzo, 2005 dopo la firma, il 9 gennaio 2005, dell'accordo di pace tra il governo del Sudan e il Movimento di Liberazione Popolare del Sudan.\nIl mandato dell'UNMIS \u00e8 quello di garantire il rispetto degli accordi e di fornire assistenza umanitaria alla popolazione, di promuovere i diritti umani, e di supportare la Missione dell'Unione Africana in Sudan.\nAttualmente il cessate-il-fuoco \u00e8 rispettato da entrambe le parti, anche se va detto che non tutti i gruppi hanno firmato l'accordo. La situazione umanitaria rimane comunque grave soprattutto nei campi profughi.\nLa missione \u00e8 composta da 10.000 militari di cui 750 osservatori; 715 civilian poliziotti, 1.018 civili, 2,623 Volontari delle Nazioni Unite.\nLe truppe sono dislocate in 6 differenti settori con degli osservatori che devono garantire il rispetto del cessate-il-fuoco..\nIl quartier generale della missione \u00e8 nella capitale Khartoum, ed \u00e8 guidata dal generale indiano Jasbir Singh Lidder.\nContributori di personale militare.\nAlgeria, Australia, Austria, Bangladesh, Belgio, Brasile, Canada, Cile, Cina, Croazia, Danimarca, Egitto, Figi, Finlandia, Germania, Grecia, Guatemala, Ungheria, India, Italia, Giordania, Kenya, Malawi, Malaysia, Mongolia, Namibia, Nepal, Nigeria, Norvegia, Pakistan, Paraguay, Per\u00f9, Polonia, Romania, Russia, Spagna, Sudafrica, Svezia, Gran Bretagna, Ucraina, Uruguay, Zambia, Zimbabwe\nContributori di personale impiegato in compiti di polizia.\nUcraina, Giordania, Kenya, Malaysia, Nigeria, Sri Lanka, Svezia, Turchia, Russia, Samoa, Pakistan, Figi, Zambia, Zimbabwe, Gambia, Ghana, Tanzania, Australia, Filippine, Uganda, India, Cina, Messico, Argentina, Nepal."}
{"id": "837438", "revid": "112393048", "url": "https://it.wikipedia.org/wiki?curid=837438", "title": "Parco naturale regionale Porto Selvaggio e Palude del Capitano", "text": "Il parco naturale regionale Porto Selvaggio e Palude del Capitano \u00e8 un'area naturale protetta della Puglia sito in provincia di Lecce istituito con la legge regionale del 15 marzo 2006, n. 6.\nNel 2007 \u00e8 stato inserito dal Fondo Ambiente Italiano (FAI) nell'elenco dei \"100 luoghi da salvare\".\nTerritorio.\nIl parco ricade interamente nel territorio del comune di Nard\u00f2. Comprende la zona del parco naturale regionale attrezzato di \"Porto Selvaggio - Torre Uluzzo\" (istituito nel 1980) e la palude del Capitano (classificata come area naturale nel 1997). La costa \u00e8 rocciosa e frastagliata, e caratterizzata da pinete e macchia mediterranea. Lungo il litorale sono dislocate la Torre dell'Alto, la Torre Uluzzo e la Torre Inserraglio. Nel territorio del parco si trova anche la grotta del Cavallo, una grotta naturale costiera calcarea, parte di un sistema pi\u00f9 ampio di caverne naturali ubicate nella baia di Uluzzo.\nFlora.\nTra le specie presenti si annoverano:\nStoria.\nIl parco \u00e8 stato istituito ufficialmente con la legge regionale n\u00b021 del 1980 e inizialmente comprendeva 420 ettari. Una parte del parco, circa 250 ettari, \u00e8 stata realizzata con il terreno ceduto al comune dal barone Angelo Antonio Fumarola di Porto Selvaggio. In questo terreno \u00e8 compresa una delle famose torri che delimitano il parco; la torre dell'Alto."}
{"id": "837445", "revid": "436907", "url": "https://it.wikipedia.org/wiki?curid=837445", "title": "Discografia degli Slayer", "text": "La discografia degli Slayer, gruppo musicale thrash metal statunitense, \u00e8 composta da oltre dieci album in studio, tre album dal vivo, due box set ed altrettanti EP e oltre dieci singoli, pubblicati tra il 1981 e il 2015."}
{"id": "837449", "revid": "123866193", "url": "https://it.wikipedia.org/wiki?curid=837449", "title": "Outlet", "text": "Loutlet pu\u00f2 essere un singolo negozio (spaccio aziendale o commerciale) o un centro commerciale specializzato nella vendita al dettaglio di prodotti di marche famose o meno, invenduti o usciti dal catalogo pi\u00f9 recente del produttore e nella vendita di prodotti usati di marche ben precise. Comunque negli ultimi anni, data la continua crescita di domanda di prodotti outlet, alcune produzioni vengono espressamente dedicate a questo canale di distribuzione commerciale.\nIl prodotto, prevalentemente di marchi prestigiosi o di qualit\u00e0 o, in particolare per la moda, di celebri firme, viene destinato ai negozi dell'outlet e messo in vendita a prezzi inferiori. In questo modo il produttore pu\u00f2 cedere i prodotti invenduti o difettosi e il consumatore pu\u00f2 acquistare beni di vario genere (capi d'abbigliamento o scarpe, oggetti di design o alimentari, articoli sportivi, mobili, accessori ecc.) ideati da marchi famosi ottenendo uno sconto rilevante sul prezzo originale.\nTalora questi prodotti sono rivenduti nello spaccio aziendale dello stesso produttore (a volte dato in gestione in conto terzi); pi\u00f9 frequente \u00e8 appunto la formula del centro commerciale outlet, ossia una galleria di negozi, sia monomarca che multimarca, radunati entro una stessa struttura, con servizi in comune.\nGli ambienti degli outlet, solitamente, non sono dissimili dai normali negozi o centri commerciali; ne ricalcano l'organizzazione sia logistica che architettonica. La disposizione e l'esposizione delle merci, tuttavia, risulta molto meno appariscente e il servizio \u00e8 orientato al self service.\nI diritti dei consumatori, nell'ambito di acquisti effettuati presso un outlet, sono regolarmente tutelati dalla legge per quanto concerne esposizione dei prezzi, trasparenza di sconti ed eventuali difetti della merce, resi, garanzie ecc.\nIl fenomeno degli outlet, in particolare nel nord Italia, sta vivendo in questi ultimi anni una fase di ampia crescita sia di richiesta sia di offerta.\nDefinizione.\nCon il termine si vuole indicare l'aggregazione, in uno stesso edificio o su una stessa area gestiti in modo unitario da un unico soggetto, di pi\u00f9 punti vendita monomarca (\"Factory Outlet Store\"), prevalentemente dei settori dell'abbigliamento e delle calzature, e comunque del settore non alimentare, che commercializzano i propri prodotti a prezzi ribassati rispetto a quelli che vengono venduti mediante la rete del commercio tradizionale, in quanto si tratta di prodotti appartenenti alle collezioni degli anni precedenti rimaste invendute, oppure di prodotti creati appositamente per questo tipo di distribuzione.\n\u00c8 questa la tipologia \u201csemplice\u201d degli outlet detti \"Factory Outlet Center\", mentre a quella \u201ccomplessa\u201d, meglio conosciuta come \"Factory Outlet Village\", si aggiungono altri elementi. Questi sono solitamente costituiti dalle grandi dimensioni delle strutture di vendita, solitamente superiori ai 10.000\u00a0m\u00b2, la localizzazione extraurbana in aree ad alta accessibilit\u00e0 automobilistica, la configurazione di tipo \"open air\" che imita il contesto urbano, la presenza di servizi, come ad esempio la ristorazione, e di alcuni negozi di tipo tradizionale (ovviamente non del settore dell'abbigliamento), e il bacino d'utenza molto ampio, solitamente superiore alle due ore di viaggio in auto.\nStoria.\nLa nascita dei \"Factory Outlet Center\" \u00e8 strettamente connessa al concetto di spaccio aziendale. Lo spaccio aziendale del settore non alimentare, infatti, porta con s\u00e9 la filosofia di eliminare le rimanenze di magazzino, costituite per lo pi\u00f9 da prodotti di seconda scelta, collezioni fallite o prototipi, oltre che dai prodotti invenduti. Il riconoscimento della potenzialit\u00e0 di questo sistema di vendita, che permette la possibilit\u00e0 di un risparmio da parte del cliente, ha portato all'aggregazione in un'unica area di pi\u00f9 \"Factory Outlet Store\", e quindi alla creazione nel 1974 di Vanity Fair, il primo \"Factory Outlet Center\", il quale \u00e8 stato realizzato a Reading in Pennsylvania (USA). Successivamente questo format di vendita \u00e8 sbarcato anche in Europa, e pi\u00f9 precisamente in Gran Bretagna a met\u00e0 degli anni ottanta.\nGli outlet in Italia.\nIn Italia, il primo outlet viene realizzato a Saronno (VA) nel 1995 dalla Fifty Outlet Group, la struttura \u00e8 di tipo \"semplice\" e le dimensioni sono molto contenute. Sempre al 1995 risale l'apertura di FoxTown Factory Stores, che per\u00f2 si trova a Mendrisio, nella Svizzera Italiana, a pochi chilometri dal confine italo-svizzero.\nNel 2000, invece, apre a Serravalle Scrivia (AL) il primo \"Factory Outlet Village\" in Italia, realizzato dalla BAA McArthur Glen, e da allora questa sar\u00e0 la tipologia dominante. Dal 2003 si assiste a una grossa crescita nella diffusione di questa struttura commerciale nel centro Italia, come il \"Valmontone Outlet\" aperto a Valmontone (Roma) e soprattutto nel nord-ovest, come il \"Mondovicino Outlet Village\" aperto a Mondov\u00ec (CN) nel 2007. Del 2008 l'inaugurazione del \"Palmanova Outlet Village\" ad Aiello del Friuli (UD).\nI \"Factory Outlet Center\" di tipo \"semplice\" come quello di Verrone (BI) o di Leccio Reggello (FI), risultano per lo pi\u00f9 legati alla presenza dei distretti industriali dell'abbigliamento, cosa che invece non accade con i Factory Outlet Village.\nAl 31 dicembre 2012 risultano attivi in Italia 33 outlet, di questi 22 sono \"Factory Outlet Village\".\nCome numero di outlet l'Italia si trova al secondo posto tra gli stati europei, preceduta solamente dal Regno Unito.\nIl 24 Marzo 2017 viene aperto nella periferia torinese il \"Torino Outlet Village\" destinato esclusivamente alla moda di lusso. Sviluppato su 20.000 metri quadrati, comprende 90 negozi (destinati a diventare 120).\nSe l'outlet \u00e8 in prevalenza organizzato per il settore della moda, calzature, abbigliamento e accessori, intorno ad esso si crea un indotto di servizi \"retail\": bar, ristoranti, negozi di prodotti tipici, \"hi-tech\" e articoli di arredamento, parchi divertimenti, librerie, centri benessere, aree verdi con accesso \"wi-fi\".\nTutto ci\u00f2 rende l\"outlet\" una vera e propria meta turistica, in genere aperta tutto l'anno"}
{"id": "837463", "revid": "115046049", "url": "https://it.wikipedia.org/wiki?curid=837463", "title": "Maggengo", "text": "Con il termine maggengo (con il significato di: attivit\u00e0 di pascolo o fienagione che si svolge durante il mese di maggio) si indica, nel campo dell'attivit\u00e0 agro-zootecnica delle localit\u00e0 di montagna, l'area intermedia di pascolo del bestiame tra le sedi invernali di pianura o di fondovalle e le sedi estive di alpeggio in alta quota. Lo stesso termine pu\u00f2 anche indicare lo sfalcio di fieno effettuato durante il mese di maggio. \nDescrizione.\nPascolo di media quota.\nLa salita verso gli alpeggi dagli insediamenti di fondovalle (la cosiddetta \"monticazione\") si attua per fasi (dette anche \"tramuti\"), corrispondenti a zone di pascolo, ciascuna delle quali dotata delle relative strutture di supporto (abitazioni temporanee, stalle, ecc.), collocate a diverse altitudini.\nQuesta sorta di migrazione stagionale, del bestiame e degli uomini addetti alla sua cura, dalle aree di bassa quota verso i pascoli pi\u00f9 alti \u00e8 stato oggetto all'inizio del XX secolo di un importante studio svolto sul territorio della Val d'Anniviers nel Canton Vallese in Svizzera.\nIn esso venivano individuate delle zone di pascolo, dette \"maggenghi\", poste a circa 1600\u20131700\u00a0m sul livello del mare, dove il bestiame veniva condotto durante il mese di maggio; prima del successivo trasferimento, tra fine giugno e inizio luglio, ai pascoli d'alpeggio in alta quota.\nSfalcio del fieno o del foraggio.\nViene chiamato maggengo lo sfalcio del fieno o del foraggio che aveva luogo in pianura durante il mese di maggio:"}
{"id": "837478", "revid": "154893", "url": "https://it.wikipedia.org/wiki?curid=837478", "title": "6149 Pelc\u00e1k", "text": ""}
{"id": "837483", "revid": "120970452", "url": "https://it.wikipedia.org/wiki?curid=837483", "title": "Oblast' di Novgorod", "text": "L'oblast' di Novgorod (, \"Novgorodskaja oblast'\") \u00e8 un'oblast' della Russia nord-occidentale, dal territorio pianeggiante, ai bordi del Bassopiano Sarmatico, caratterizzato dalla presenza del lago Ilmen, dalla zona sorgiva del Volga e da numerosi altri corsi d'acqua e una zona paludosa a nord-ovest.\nL'economia, in crescita, conta industrie alimentari, chimiche, meccaniche, conciarie e del legno.\nIl capoluogo \u00e8 Velikij Novgorod, sul fiume Volchov; fu costruita prima del IX secolo, rivaleggi\u00f2 per anni con Mosca ma poi la conquista ad opera dello zar Ivan il Terribile nel XV secolo e i successivi saccheggi aprirono un lungo declino. Anche nel corso della seconda guerra mondiale fu segnata da pesanti bombardamenti.\nAltre citt\u00e0 importanti di questa regione sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Novgorod comprende 21 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 10 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 12:"}
{"id": "837484", "revid": "767487", "url": "https://it.wikipedia.org/wiki?curid=837484", "title": "Gli eredi di King Kong", "text": " \u00e8 un film del 1968 diretto da Ishir\u014d Honda.\nSi tratta dell'ottavo sequel del film \"Godzilla\" del 1954. Il titolo scelto per la distribuzione italiana \u00e8 apertamente sviante, poich\u00e9 il film non ha nulla a che vedere con il personaggio di King Kong. Il film segna il ritorno di Ishir\u014d Honda alla regia dopo le due pellicole dirette da Jun Fukuda. Questo film avrebbe dovuto essere l'ultimo capitolo della saga, ma il successo fu talmente grande che l'anno dopo usc\u00ec \"Gojira Minilla Gabara - All kaij\u016b daishingeki\". Il film fu poi il primo ad uscire al cinema in America dopo \"L'invasione degli astromostri\".\nTrama.\nNel 1999 il governo giapponese \u00e8 riuscito a confinare sull'isola Ogasawara tutti i kaiju del pianeta (Godzilla, Rodan, Angilas, Mothra, Gorosaurus, Baragon, Kumonga, Manda, Varan e Minilla), sorvegliati da un gruppo di studiosi e trattenuti da una serie di misure di sicurezza.\nImprovvisamente, un gas giallo invade l'isola, addormentando uomini e mostri.\nSubito dopo, i mostri riappaiono in varie metropoli mondiali, devastandole: Mosca da Rodan, Pechino da Mothra, Londra da Manda, Arco Di Trionfo da Gorosaurus e Organizzazione delle Nazioni Unite da Godzilla.\nL'astronave lunare SY-3 viene mandata ad indagare sull'Isola dei Mostri, dove l'equipaggio scopre che delle aliene provenienti da Alpha Centauri, le Kilaak, hanno preso il controllo degli scienziati e dei mostri.\nGli astronauti riusciranno a portare con loro uno degli studiosi, che per\u00f2 si suicida.\nL'autopsia rivela la presenza di un radiocontrollo nei pressi dell'orecchio.\nIntanto vengono scoperte, sparse per il mondo, delle sfere metalliche che riescono ad attirare i mostri nel luogo voluto.\nI radiocontrolli vengono radunati a Tokyo, ma ci\u00f2 servir\u00e0 ad attirare tutti i mostri nella citt\u00e0, che viene devastata nonostante l'esercito faccia del suo meglio.\nL'astronave SY-3, tornata sulla Luna, scopre una delle basi delle Kilaak (l'altra si trova all'interno del Fuji, ma l'attacco dei militari \u00e8 stato vanificato da Godzilla &amp; Co.), dove si trova il radiocontrollo dei mostri e degli umani.\nDisattivato l'apparecchio, i mostri, grazie ad un radiocontrollo terrestre, vengono aizzati contro le aliene, ritiratesi nel Fuji.\nA questo punto interviene King Ghidorah, alleato delle aliene, che dopo un duro combattimento viene sconfitto da Godzilla, Angilas, Gorosaurus, Rodan, Mothra e il cucciolo di Godzilla, Minilla.\nAlla fine la base viene distrutta, le Kilaak tornano al loro reale stato di rocce senzienti e i mostri tornano ad Ogasawara.\nProduzione.\nAl film fu dato un budget pi\u00f9 alto del normale (intorno ai 200 milioni di yen), e si decise di contattare Ishir\u014d Honda per la regia, e le musiche furono composte da Akira Ifukube. Ishir\u014d Honda poi, si occup\u00f2 anche della sceneggiatura. Il direttore degli effetti speciali fu di nuovo Eiji Tsuburaya. Per finire la saga in modo spettacolare, si decise di inserire anche mostri che venivano da altri film della Toho e tutti diretti da Ishir\u014d Honda, tra cui Gorosaurus da \"King Kong, il gigante della foresta\", Manda da \"Atragon\", Baragon da \"Frankenstein alla conquista della Terra\" e Varan da \"Daikaij\u016b Baran\". Purtroppo i costumi degli ultimi due mostri nominati erano stati prestati per la serie di Ultraman, per questo alla restituzione furono rovinati, e cos\u00ec Baragon e Varan sebbene era previsto l\u2019attacco a Parigi per il primo, che fu sostituito da Gorosaurus, che sorvegliassero la base dei Kilaak e la partecipazione nella battaglia finale, furono ridotti a semplici cameo alla fine del film. Nel film al posto di Minilla, Anguirus e Gorosaurus, sarebbero dovuti apparire Maguma dal film \"Gorath\", Ebirah da \"Il ritorno di Godzilla\" e King Kong, che non pot\u00e9 pi\u00f9 essere usato dalla Toho a causa dello scadere del contratto che le permetteva dalla RKO l\u2019uso del personaggio. (in uno script del film ancora pi\u00f9 vecchio dovevano apparire Gaira dal film \"Katango\", Oodako il Polpo da \"il trionfo di King Kong\" e la Mantide Kamacuras da \"il figlio di Godzilla\") Il film fu comunque un notevole successo ed ancora oggi \u00e8 ricordato come uno dei film pi\u00f9 belli della saga."}
{"id": "837488", "revid": "124323950", "url": "https://it.wikipedia.org/wiki?curid=837488", "title": "Thomas Hobbes", "text": "Oltre che di teoria politica si interess\u00f2 e scrisse anche di storia, geometria, etica ed economia. \nLa descrizione di Hobbes della natura umana come sostanzialmente competitiva ed egoista, esemplificata dalle frasi \"Bellum omnium contra omnes\" (\"la guerra di tutti contro tutti\" nello stato di natura) e \"Homo homini lupus\" (\"ogni uomo \u00e8 lupo per l'altro uomo\"), ha trovato riscontro nel campo dell'antropologia politica.\nBiografia.\nPrimi anni e formazione.\nHobbes nacque nel villaggio di Westport, presso Malmesbury, nel Wiltshire, in Inghilterra, il 5 aprile 1588 con un parto avvenuto prematuramente perch\u00e9 la madre era spaventata per le notizie che davano imminente l'arrivo dell'Invincibile Armata spagnola sulle coste inglesi. Suo padre, parroco di Charlton e Westport, fu licenziato dalla parrocchia e abbandon\u00f2 la famiglia, lasciando i suoi tre bambini alla cura del fratello maggiore Francis.\nHobbes ricevette l'istruzione elementare nel 1592 nella chiesa di Westport, nel 1594 pass\u00f2 alla scuola di Malmesbury e, poi, ad una privata per lo studio del greco e del latino sotto la guida di un giovane chiamato Robert Latimer, diplomatosi all'Universit\u00e0 di Oxford. Hobbes intorno al 1601-2 con l'aiuto dello zio Francis, entr\u00f2 nella Magdalen Hall quando era retta dal preside puritano John Wilkinson, il quale ebbe una qualche influenza su Hobbes interessandosi ai suoi studi.\nDopo aver conseguito il baccalaureato delle Arti (1608), Hobbes si iscrisse all'Universit\u00e0 di Cambridge, ma non risulta che abbia seguito le lezioni dei corsi, poich\u00e9 si sentiva poco attratto dall'insegnamento scolastico. Non complet\u00f2 il suo corso, ma fu raccomandato da Sir James Hussee, il suo insegnante al Magdalen Hall, come tutore di William, figlio di William Cavendish, barone di Hardwick (e pi\u00f9 tardi duca del Devonshire), e cominci\u00f2 una relazione durata tutta la vita con quella famiglia.\nI viaggi in Europa.\nHobbes divenne amico del giovane William e presero entrambi parte ad un grand tour, un viaggio d'istruzione tipico della ricca nobilt\u00e0 inglese di quei tempi, nel 1610. Durante il tour, Hobbes incontr\u00f2 Fulgenzio Micanzio, amico di Sarpi e di Galileo, venendo in contatto con i metodi scientifici e critici europei, in contrasto con la filosofia scolastica che aveva appreso ad Oxford.\nI suoi interessi, in quel tempo, erano indirizzati ad un attento studio degli autori classici greci e latini, il che ebbe come conseguenza la sua traduzione de \"La guerra del Peloponneso\" di Tucidide, la prima in lingua inglese. Hobbes credeva che il resoconto di Tucidide della guerra del Peloponneso dimostrasse come un governo democratico fosse indesiderabile, poich\u00e9 non sarebbe sopravvissuto ad una guerra n\u00e9 avrebbe fornito stabilit\u00e0.\nSebbene frequentasse personaggi del mondo letterario come Ben Jonson e pensatori quali Francesco Bacone (di quest'ultimo divenne segretario dal 1621 alla sua morte nel 1626), non estese i suoi studi alla filosofia fino a dopo il 1629.\nIl suo protettore, Cavendish, allora conte del Devonshire, mor\u00ec di peste nel giugno 1628. La contessa vedova licenzi\u00f2 Hobbes, che trov\u00f2 lavoro come tutore del figlio di Sir Gervase Clifton, che accompagn\u00f2 nel suo viaggio in Europa, durante il quale visitarono Francia e Svizzera, ma non l'Italia dove infuriava la guerra.\nQuesto incarico, perlopi\u00f9 svolto a Parigi, termin\u00f2 nel 1631, quando torn\u00f2 a lavorare presso la famiglia dei Cavendish, facendo da tutore al figlio del suo precedente alunno. Durante i successivi sette anni, oltre a dare lezioni private, estese la sua conoscenza della filosofia, incontrandosi durante il suo terzo viaggio (1634) in Europa con importanti personaggi della cultura del suo tempo. Durante la visita a Firenze nel 1636, presso Arcetri incontr\u00f2 Galilei. e a Parigi divenne un regolare frequentatore dell\"'Academia Parisiensis\" fondata dal frate Marin Mersenne e frequentata anche da Pierre Gassendi.\nCon padre Mersenne Hobbes ebbe un rapporto di reciproca stima ed amicizia, che negli anni seguenti porter\u00e0 a una fruttuosa collaborazione. Hobbes stesso scrisse del convento dei frati minori di padre Mersenne come \u00abil polo intorno al quale girano tutte le stelle del mondo della scienza\u00bb.\nGli incontri avvenuti con l'ambiente scientifico parigino e con l'opera e la persona stessa di Galilei lo motivarono in quel periodo a progettare di costruire una dottrina filosofica sistematica, che ebbe una lunga elaborazione con l'opera \"Elementa philosophiae\", divisa in tre parti, \"De corpore\", \"De homine\", \"De cive\" (fisica, antropologia, politica), per dimostrare come i fenomeni fisici fossero universalmente spiegabili in termini meccanicistici di moto.\nLa fuga a Parigi.\nQuando Hobbes torn\u00f2 in patria nel 1637, trov\u00f2 un paese lacerato dai dissidi sociali. Tuttavia, prima che il processo rivoluzionario si avviasse con l'istituzione del Corto Parlamento, Hobbes aveva scritto non solo il suo \"Human Nature\", ma anche il \"De corpore politico\", che furono pubblicati insieme dieci anni pi\u00f9 tardi con il titolo \"The Elements of Law\"; ci\u00f2 significa che le sue idee politiche iniziali non erano influenzate dalla guerra civile inglese.\nQuando nel novembre 1640 il Lungo Parlamento succedette al Corto, Hobbes si sent\u00ed un uomo in pericolo per le idee espresse nel suo trattato e fugg\u00ec a Parigi, dove rimase per undici anni. A Parigi riprese a frequentare il circolo di Mersenne e scrisse una critica delle \"Meditazioni metafisiche\" di Descartes, che fu stampata come terza nel gruppo delle \"Obiezioni\" in appendice, con le \"Risposte\" di Descartes nel 1641. Un'altra serie di osservazioni su opere di Descartes ebbe l'effetto di segnare la fine della corrispondenza fra i due.\nHobbes svilupp\u00f2 ulteriormente il proprio lavoro, lavorando sulla terza parte, il \"De Cive\", che fu completato nel novembre 1641. Sebbene all'inizio circolasse solo privatamente, il libro ebbe una buona accoglienza. Hobbes ritorn\u00f2 al lavoro sulle prime due sezioni dell'opera e pubblic\u00f2 poco, ad eccezione di un breve trattato sull'ottica (\"Tractatus opticus\"), incluso tra i trattati scientifici pubblicati da Mersenne come \"Universae geometriae mixtaeque mathematicae synopsis\" nel 1644. Si costru\u00ec una buona reputazione tra i circoli filosofici e nel 1645 fu scelto, insieme a Descartes, Gilles Personne de Roberval ed altri, per giudicare la controversia tra John Pell e Longomontanus sul problema della quadratura del cerchio.\nIl ritorno in Inghilterra.\nQuando la guerra civile inglese scoppi\u00f2 nel 1642 e la causa monarchica inizi\u00f2 a declinare dalla met\u00e0 del 1644, ci fu un esodo verso l'Europa da parte dei sostenitori del re. Molti si spostarono a Parigi ed ebbero contatti con Hobbes. Questo rivitalizz\u00f2 l'interesse politico di Hobbes e il \"De Cive\" fu ripubblicato e distribuito pi\u00f9 diffusamente. La stampa fu iniziata nel 1646 da Samuel de Sorbiere presso l'editore Elzevier di Amsterdam, con una nuova prefazione e alcune nuove note in risposta alle obiezioni ricevute.\nNel 1647 Hobbes fu assunto come istruttore di matematica per il giovane Carlo, principe del Galles, che era giunto da Jersey verso luglio. Questo impegno dur\u00f2 fino al 1648, quando Carlo si trasfer\u00ec in Olanda. Nel 1647 Hobbes ebbe una seria malattia che lo tenne in grave pericolo di vita sino al 1648. Una volta ripresosi tradusse in inglese le sue precedenti opere scritte in latino. Complice la compagnia dei sostenitori del re in esilio a Parigi, Hobbes decise di scrivere un libro in inglese per esporre la propria teoria sul governo in relazione alla crisi politica causata dalla guerra.\nLo Stato, pensava ora Hobbes, pu\u00f2 essere visto come un grande uomo artificiale o come un mostro (\"Leviatano\"), composto da uomini e la sua storia \u00e8 un \"fil rouge\" che procede dalla nascita, dovuta alla necessit\u00e0 di soddisfare la sopravvivenza degli uomini, fino alla dissoluzione, che passa dalla guerra civile scatenata dalle umane passioni. Il libro, la cui prima edizione fu pubblicata con il titolo \"Leviathan, or The Matter, Form and Power of a Common-wealth Ecclesiastical and Civil\", si chiudeva con una \"Conclusione\" generale, dove la guerra civile era vista come diritto dell'individuo di trasgredire la propria lealt\u00e0 politica quando il sovrano non fosse pi\u00f9 in grado di difendere la vita dei suoi sudditi.\nNel 1650, per preparare la strada al suo magnum opus, consent\u00ec la pubblicazione del suo primo trattato, diviso in due volumetti separati (\"Natura umana, o Gli elementi fondamentali della politica\", e \"De corpore politico, o Gli elementi della legge, della morale e della politica\"). Nel 1651 pubblic\u00f2 la sua traduzione del \"De Cive\" con il titolo di \"The Elements of Law, Natural and Politic\".\nNel frattempo proseguiva il lavoro di stampa della sua opera principale, che apparve infine verso la met\u00e0 del 1651, con il titolo di \"Il Leviatano, o La materia, la forma e il potere di uno stato ecclesiastico e civile\", e con in prima pagina una famosa incisione in cui, dietro delle colline sovrastanti un paesaggio, torreggiava dalla vita in su il corpo, costituito da piccole figure di esseri umani, di un gigante coronato, con in mano una spada e un pastorale, simboli del potere politico e religioso, simbolo della sua concezione politica. Lo spirito secolarista del libro di Hobbes irrit\u00f2 profondamente sia gli anglicani che i cattolici francesi, tanto che, anche per la rottura dei rapporti con i realisti esiliati, Hobbes fu costretto a chiedere protezione al governo rivoluzionario inglese che, quando Hobbes torn\u00f2 a Londra nell'inverno del 1651, gli concesse di ritirarsi a vita privata in Fetter Lane, tornando alla corte della famiglia Cavendish.\nControversie.\nCon Bramhall.\nA questo punto Hobbes si dedic\u00f2 a completare la trattazione fondamentale del suo sistema filosofico pubblicando il \"De Corpore\" nel 1655. Nello stesso anno un trattatello \"Sulla libert\u00e0 e la necessit\u00e0\" era stato dato alle stampe dal vescovo John Bramhall e indirizzato a Hobbes.\nBramhall, un convinto Arminiano, aveva incontrato Hobbes e discusso con lui, e in seguito aveva scritto le proprie opinioni inviandogliele in forma privata ed Hobbes gli aveva risposto nello stesso modo, per lettera, ma un suo conoscente francese si era impossessato di una copia della risposta, pubblicandola poi con una \"premessa stravagantemente elogiativa\".\nBramhall replic\u00f2 nel 1655, quando diede alle stampe l'intera loro corrispondenza (con il titolo di \"Difesa della vera libert\u00e0 delle azioni umane dalla necessit\u00e0 antecedente o estrinseca\"). Nel 1656 Hobbes pubblic\u00f2 le sue \"Questioni circa la libert\u00e0, la necessit\u00e0 e il caso\", in cui replicava \"con una forza impressionante\" al vescovo esponendo chiaramente la dottrina del determinismo, segnando una tappa importante nella storia della controversia sul libero arbitrio. Il vescovo scrisse ancora nel 1658, senza che Hobbes replicasse, le \"Critiche alle riprovazioni del signor Hobbes\", cui incluse una voluminosa appendice intitolata \"La cattura del Leviatano, la grossa balena\".\nCon Wallis.\nOltre alla controversia con Bramhall, Hobbes nel 1655 si impegn\u00f2 in un dibattito polemico con altri critici del suo pensiero. Nel \"Leviatano\" aveva attaccato il sistema delle universit\u00e0. Nel 1654 Seth Ward (1617-1689), professore Saviliano di astronomia, rispose nel suo \"Vindiciae academiarum\" agli assalti di Hobbes e di altri, (specialmente John Webster), sul sistema accademico.\nGli errori contenuti nelle parti matematiche del \"De Corpore\", facilitarono le critiche da parte di John Wallis , professore Saviliano di geometria, che nel suo \"Elenchus geometriae Hobbianae\", pubblicato nel 1655 contestava il tentativo superficiale di Hobbes di porre i fondamenti delle scienze matematiche nel corpo generale delle conoscenze esatte. Hobbes rimosse alcuni dei pi\u00f9 gravi errori esposti da Wallis, ma lo attacc\u00f2 nella serie delle \"Six Lessons to the Professors of Mathematics\" (Sei lezioni ai professori di matematica) nel 1656.\nWallis ebbe vita facile nel difendersi dalle critiche di Hobbes, approfitt\u00f2 inoltre della traduzione inglese del \"De cive\" per confrontarsi un'altra volta con lui sui suoi errori in matematica. Hobbes rispose con \"Marks of the Absurd Geometry, Rural Language, Scottish Church Politics, and Barbarisms of John Wallis, Professor of Geometry and Doctor of Divinity\" (Segni della assurda geometria, linguaggio rurale, politica della chiesa scozzese, e del barbarismo di John Wallis, professore di Geometria e dottore in Teologia). La disputa fu facilmente conclusa da Wallis con la risposta (\"Hobbiani puncti dispunctio\", 1657). Hobbes infine si rifugi\u00f2 nel silenzio mettendo fine alla polemica.\nHobbes pubblic\u00f2, nel 1658, la parte finale del suo sistema filosofico, completando lo schema pianificato oltre 20 anni prima; Wallis nel frattempo aveva pubblicato altre opere, in particolare un trattato esteso sui principi generali del calcolo (\"Mathesis universalis\", 1657). Hobbes riaccese la diatriba e decise di attaccare i nuovi metodi di analisi matematica. Nella primavera del 1660, riusc\u00ec a raccogliere le sue critiche e posizioni in cinque dialoghi con il titolo \"Examinatio et emendatio mathematicae hodiernae qualis explicatur in libris Johannis Wallisii\", con un sesto dialogo che consisteva interamente di oltre settanta asserzioni sul cerchio e la cicloide.\nWallis, comunque, non reag\u00ec alla provocazione. Hobbes fece un ulteriore tentativo di suscitare le sue reazioni, avendo risolto, come credeva, un altro problema antico: la duplicazione del cubo. Fece pubblicare la sua soluzione anonimamente in francese, per depistare i suoi critici. Non appena Wallis pubblicamente contest\u00f2 la soluzione, Hobbes ne afferm\u00f2 la paternit\u00e0 e, in forma modificata, la ripubblic\u00f2 nel 1661 con i propri commenti posti alla fine di un dialogo latino, il \"Dialogus physicus, sive De natura aeris\", dove difendeva la sua dottrina filosofica e attaccava Robert Boyle e altri amici di Wallis, che erano in procinto di riunirsi in una societ\u00e0 per le ricerche sperimentali (che sarebbe divenuta la Royal Society nel 1662).\nIl metodo di ricerca della fisica, diametralmente opposto a quello esposto nel \"De Corpore\", gli attenti esperimenti contenuti nel trattato di Boyle \"New Experiments touching the Spring of the Air\" (1660), che Hobbes aveva scelto di attaccare come manifesto dei nuovi \"accademici\", gli apparvero come una semplice conferma dei risultati che egli stesso aveva gi\u00e0 ottenuto anni prima, partendo da principi speculativi. A questa diatriba Boyle rispose rapidamente con fermezza e dignit\u00e0, ma fu soprattutto la risposta di Wallis a sortire effetto con la satira \"Hobbius heauton-timorumenos\" (1662).\nHobbes da allora si tenne per qualche anno lontano da controversie scientifiche; comunque, in risposta agli attacchi pi\u00f9 personali Hobbes scrisse una lettera su se stesso in terza persona, \"Considerazioni sulla Reputazione, Lealt\u00e0, Maniere e Religione di Thomas Hobbes\". In questo scritto biografico raccont\u00f2 di se stesso e delle \"Piccole storie durante il tempo della tarda ribellione\" di Wallis, con tanta efficacia che questi rinunci\u00f2 a replicare.\nCon i geometri.\nDopo alcuni anni, Hobbes entr\u00f2 in un terzo periodo di controversie, che si trascin\u00f2 fino a quando raggiunse i novant'anni, iniziato con la pubblicazione nel 1666 del \"De principiis et ratiocinatione geometrarum\", che era un attacco ai professori di geometria. Tre anni pi\u00f9 tardi, riassunse i suoi risultati matematici in \"Quadratura circuli, Cubatio sphaerae, Duplicitio cubii\", che furono confutati, ancora una volta da Wallis e che Hobbes ristamp\u00f2 con una risposta alle obiezioni. Lo scambio polemico continu\u00f2 in altri numerosi scritti fino al 1678.\nUltimi anni di vita.\nIl re Carlo, che era stato suo allievo, non dimentic\u00f2 Hobbes che fu chiamato a corte ed ebbe assegnata una pensione. Nel 1666 la Camera dei Comuni introdusse un progetto di legge contro l'ateismo e la profanit\u00e0 e il 17 ottobre fu istituita una commissione che \u00abavrebbe dovuto essere autorizzata a ricevere informazioni riguardanti tali libri che sono inclini all'ateismo, alla blasfemia e alla profanit\u00e0... in particolare... il libro del Sig. Hobbes chiamato il \"Leviatano\".\u00bb\nHobbes fu terrorizzato dalla prospettiva di essere etichettato come eretico e bruci\u00f2 alcune delle sue carte pi\u00f9 compromettenti. Nello stesso tempo in tre brevi dialoghi aggiunti come un\"'Appendice\" alla sua \"Traduzione latina del Leviatano\", pubblicata ad Amsterdam nel 1668 dimostrava che, essendo l'Alta Corte di Commissione decaduta, non vi era altra corte di eresia dalla quale potesse essere giudicato e che se era eresia l'opporsi al Credo Niceno questo non avveniva nel suo \"Leviatano\". Tuttavia nell'opera, nonostante i molti richiami al cristianesimo, si scorge nei fatti un materialismo profondo e un velato agnosticismo. Le ultime parole di Hobbes che pronuncer\u00e0 poco prima di morire confermerebbero questa sua segreta sfiducia nella religione:\nL'edizione del 1668 delle sue opere, per la mancata liberatoria della censura inglese sulle sue pubblicazioni, fu comunque stampata nella calvinista Amsterdam e altri suoi scritti, tra cui \"Behemoth: la storia delle cause delle guerre civili d'Inghilterra e le conseguenze e gli artifici con cui furono portate avanti dal 1640 al 1662\", furono resi pubblici solo dopo la sua morte.\nI suoi ultimi lavori furono un'autobiografia in versi latini (1672) e una traduzione di quattro libri dell'Odissea in rime d'inglese arcaico (1673), cui seguirono la traduzione completa sia dell'Iliade sia dell'Odissea nel 1675. Nell'ottobre del 1679 fu colpito da una paresi che lo port\u00f2 alla morte nel suo novantunesimo anno. Fu tumulato nel cimitero di Ault Hucknall nel Derbyshire.\nIl materialismo hobbesiano, messo filosoficamente in disparte dopo la sua morte in favore di correnti pi\u00f9 spirituali e deiste dell'empirismo e dell'illuminismo (nonch\u00e9 dal successo del razionalismo cartesiano), venne rilanciato e rivalutato dall'illuminista ateo Paul Henri Thiry d'Holbach, sostenitore del ruolo preminente dello Stato anticlericale, il quale cur\u00f2 la traduzione francese e tedesca del \"Leviatano\" e di altre opere assieme alla sua cerchia di collaboratori tra cui vi era anche l'enciclopedista Denis Diderot.\nIl pensiero.\nIl sistema.\nHobbes, che viaggi\u00f2 a lungo nel continente, entr\u00f2 in contatto con la nuova cultura filosofica europea culminante con il razionalismo cartesiano e con la corrente empirista e logico nominalistica della tradizione inglese che si ritrovava ad esempio in Roberto Grossatesta, Ruggero Bacone, Guglielmo di Ockham ecc. Ne deriv\u00f2 il tentativo di una sintesi tra il metodo deduttivo-matematico-geometrico del razionalismo europeo e il metodo induttivo dell'empirismo inglese, cercando di attuare un collegamento tra nominalismo logico e realismo metafisico.\nQuesto il quadro filosofico che port\u00f2 Hobbes a costruire un sistema (uno schema, una cornice entro la quale trovi spiegazione ogni minimo aspetto della realt\u00e0) materialistico, meccanicistico (partendo da elementi primi semplici e procedendo per successive composizioni, in un rapporto meccanico di causa effetto) onnicomprensivo (che spieghi ogni fenomeno sia fisico, gnoseologico, etico e politico, quindi tutto il reale). La visione meccanicistica galileiana della realt\u00e0 fisica, che era stata estesa da Cartesio al mondo animale, venne accolta da Hobbes in termini materialistici per una spiegazione scientifico filosofica di tutto il reale.\nIl corpo e il moto.\nCon un'analisi del nostro mondo concettuale e linguistico Hobbes identifica gli elementi primi semplici del sistema nel \"corpo\" e nel \"moto\", in base ai quali con un metodo matematico deduttivo, com'\u00e8 della geometria, costruire una filosofia scientifica della realt\u00e0 che spieghi ogni fenomeno fisico ed umano.\nI corpi sono dunque delle realt\u00e0 sostanziali indipendenti dal nostro pensiero. Tutto ci\u00f2 che pensiamo debba esistere, anche l'anima, Dio, deve essere corporeo. Se il corpo \u00e8 l'essenza suo accidente \u00e8 il moto poich\u00e9 ogni corpo non pu\u00f2 non essere che in stato di quiete o in moto. Questi elementi semplici spiegano ogni realt\u00e0 come ad esempio quella di spazio e di tempo che coincidono con i corpi estesi e con i corpi in movimento.\nLa \"fantasia\" e il fenomenismo.\nLa conoscenza si basa sulla sensazione che non \u00e8 altro che movimento: dai corpi esterni cio\u00e8 parte un movimento di pressione che si trasmette al cervello e al cuore da dove parte un contro-movimento, una reazione, stavolta dall'interno verso l'esterno, che mette in moto una facolt\u00e0 tipica solo dell'uomo, la fantasia, che elabora un'immagine che va a sovrapporsi al corpo esterno da cui si \u00e8 originato il movimento iniziale. Il movimento in realt\u00e0 non dovrebbe produrre altro che movimento ma il fatto conoscitivo presenta una \"qualit\u00e0\" che va oltre il meccanismo di azione e reazione del moto dei corpi:\nI corpi dunque presentano per Hobbes, come gi\u00e0 per Galilei e Cartesio, sia un aspetto qualitativo oggettivo (figura e movimenti) che qualitativo soggettivo (dovuto alle qualit\u00e0 sensibili come il colore, il suono ecc.) e il meccanicismo che li regola spiega non solo i fenomeni esterni ma anche quelli della nostra interiorit\u00e0 come l'immaginare, il pensare, il ragionare.\nIl moto infatti che dal corpo esterno arriva all'interno, generando la sensazione, non cessa al cessare dello stimolo ma, come una molla compressa e lasciata poi libera, perdura, vibrando, originando sensazioni, meno incisive della prima, che sono le immaginazioni e le idee che, al contrario dei corpi esterni che hanno una loro realt\u00e0 da noi indipendente, non solo non hanno alcun rapporto di somiglianza con i corpi ma sono anche semplici apparenze, fenomeni e fantasie senza alcun rapporto con la realt\u00e0.\nLa logica nominalistica e meccanicistica.\nNella nostra mente le immagini si mescolano o a caso o seguendo un ordine dovuto a un'idea direttrice che le unisce e le organizza tramite il linguaggio che differenzia l'uomo dagli animali e che \u00e8 elemento indispensabile per tradurre il discorso mentale in discorso verbale ordinato consentendo cos\u00ec la comunicazione del nostro pensiero ad altri.\nL'attribuzione di un nome a un insieme mentale \u00e8 la funzione fondamentale dell'intelletto che per\u00f2 opera in modo casuale cos\u00ec che il linguaggio risulta del tutto convenzionale e arbitrario: non vi \u00e8 nessun necessario motivo perch\u00e9 un concetto sia rappresentato da un nome piuttosto che da uno diverso. Un rigido nominalismo dunque quello di Hobbes per il quale gli universali sono semplici nomi che collegano immagini e idee.\nLa ragione invece compie un calcolo, le cui operazioni sono la somma e la sottrazione dei nomi:\nSecondo Hobbes quindi se noi ad esempio addizioniamo il nome di \"corpo\" a quello di \"animale\" e \"razionale\" otterremo il nome di \"uomo\"; se sottraiamo dal nome di \"uomo\" quello di \"razionale\" avremo il nome di \"animale\".\nLe obiezioni a Cartesio.\nSecondo Hobbes si ha un corretto calcolo logico se si segue la regola fondamentale che \u00e8 quella per cui si possono unire nomi di corpo con nomi di corpo, nomi di qualit\u00e0 con nomi di qualit\u00e0 ecc.\nApplicando questa regola al \"Cogito ergo sum\" di Cartesio si scopre che egli ha commesso un errore di calcolo mettendo assieme nome di qualit\u00e0 (\"cogito\", penso-il pensare) con un nome di corpo (\"sum\", il soggetto corporeo pensante) \u00e8 come se dicessi: io cammino (nome di qualit\u00e0) quindi sono una passeggiata (nome di corpo).\nHobbes ribadisce infine che la logica \u00e8 una scienza formale che non assicura affatto che l'ordine dei nomi trovi riscontro nell'ordine dei corpi esterni, che alla correttezza formale corrisponda la verit\u00e0:\nTutto questo porta alla necessit\u00e0 di trovare riscontro del sistema logico deduttivo di tipo matematico con la realt\u00e0 corrispondente osservata con l'esperienza induttiva. Applicando questo principio a proposito della disputa tra sistema tolemaico e quello copernicano, Hobbes sostiene che se entrambi i sistemi sono accettabili perch\u00e9 logicamente rigorosi, sul piano della realt\u00e0 per\u00f2 il sistema copernicano offre una spiegazione migliore dei fenomeni celesti.\nQuindi mentre per Cartesio l'evidenza razionale \u00e8 conferma della realt\u00e0, per Hobbes quella ha valore solo formale ma tuttavia \u00e8 utile come strumento logico applicato all'esperienza che tuttavia non potr\u00e0 mai essere sostituita dalla esatta connessione logica dei nostri concetti. Cos\u00ec per quanto riguarda le prove cartesiane dell'esistenza di Dio, Hobbes ne apprezza il rigore logico ma esse non dimostrano nulla perch\u00e9 di Dio non possiamo avere esperienza, come non l'abbiamo neppure della idea di Dio, poich\u00e9 ogni idea \u00e8 solamente un'immagine mentale dell'esperienza.\nL'etica naturalistica.\nLa triste realt\u00e0 della guerra civile inglese motiva Hobbes a costruire una scienza dei comportamenti umani tale da assicurare l'ordine e la pace nei rapporti sociali evitando cos\u00ec ogni guerra salvo quella per la conquista di nuove terre giustificata dalla necessit\u00e0 di acquisire risorse per soddisfare i bisogni naturali dell'aumentata popolazione.\nEgli vuole costruire una morale naturalistica, basata cio\u00e8 solo sui processi istintivi naturali dell'organismo umano che escluda ogni considerazione di valori assoluti riconosciuti dalla ragione e messi in atto liberamente. Come il moto dei corpi spiega la fisica cos\u00ec quelli dell'animo (desiderio o avversione, amore o odio, speranza o timore ecc.) sono determinati dalla pressione dei corpi esterni che, se favorisce il movimento vitale del corpo animato che secondo natura tende all'autoconservazione, allora si origina il contro-movimento del desiderio o al contrario si verifica la reazione dell'avversione.\nMentre amore e odio riguardano i corpi presenti, il desiderio e l'avversione sono rivolti a cose future. Il bene e il male non sono altro che l'oggetto del desiderio e dell'avversione:\n\u00c8 l'oggetto buono e cattivo che genera la sensazione di piacere per il bene e quella di dolore per il male:\nUna visione quindi meccanicistica dell'etica basata tutta sul concatenamento necessario dei moti dei corpi che esclude sia la possibilit\u00e0 di una ragione che guidi la scelta morale sia l'esistenza della libert\u00e0 della quale si pu\u00f2 parlare solo nel caso che vi sia \u00abassenza di opposizione\u00bb, di reazione al moto di un corpo (animato o inanimato, umano o animale) da parte di un corpo esterno.\nL'assolutismo di Stato.\nLo stato di natura.\nContrariamente alla concezione aristotelica dell'uomo come \"animale sociale\" che tenda cio\u00e8 a vivere aggregandosi in comune con gli altri, Hobbes \u00e8 invece convinto che nello \"stato di natura\", quando non esiste ancora la societ\u00e0 umana, ogni singolo uomo, considerato nella sua individualit\u00e0 corporea, come ogni corpo tende ad acquisire per s\u00e9 tutto ci\u00f2 che favorisce il suo movimento vitale. Poich\u00e9 infatti ogni uomo tende all'autoconservazione cerca di acquisire senza alcun limite tutto ci\u00f2 che serve alla sua conservazione. Per\u00f2 ci\u00f2 che fa il singolo lo fanno anche gli altri individui al punto che le azioni di uno si scontrano con l'uguale tendenza, reazione, degli altri ed allora alla fine si genera la lotta per la predominanza dell'uno su gli altri, il \"bellum omnium contra omnes\", la guerra di tutti contro tutti, dove ogni singolo diviene lupo per ogni altro uomo (\"homo homini lupus\").\nNella descrizione di questa condizione che solo l'intervento di una forza politica pu\u00f2 modificare, Hobbes espone in un elenco i beni che la guerra civile inglese sta mettendo a rischio:\nIn un siffatto stato di natura \u00e8 assurdo parlare di giusto e ingiusto perch\u00e9 non esiste una legge ma tutto rientra in un comportamento naturale: \u00abDove infatti non c'\u00e8 un potere comune non c'\u00e8 legge; dove non c'\u00e8 legge non c'\u00e8 ingiustizia\u00bb e, non essendovi legge non c'\u00e8 neppure propriet\u00e0, che appunto viene difesa e mantenuta dalla legge.\nLe leggi di natura.\nQuesta guerra di tutti contro tutti porter\u00e0 inevitabilmente alla morte dei singoli, che si distruggeranno tra loro conseguendo l'opposto di quanto la natura prescrive: l'autoconservazione. Allora sar\u00e0 la natura stessa ad indicare la strada per uscire da questa guerra deleteria per tutti: essa stessa suggerir\u00e0 agli uomini di addivenire ad un accordo che quindi avverr\u00e0 non per un superiore ideale morale ma solo per un principio materiale, naturale di autoconservazione. Dalla politica, ribadisce Hobbes, \u00e8 esclusa ogni etica.\nLa natura stessa forzer\u00e0 l'uomo, tramite le passioni e la ragione, a cercare la pace:\nLe leggi di natura non sono norme etiche oggettive insite nella natura, ma delle semplici regole logiche, suggerite dalla ragione, come condizioni per ottenere la pace e se l'uomo vuole conservarsi deve seguirle altrimenti entra in contraddizione con se stesso, e cos\u00ec agendo distrugge il suo corpo, la sua stessa essenza corporea, con la morte. La ragione allora impone che:\nIl \"pactum subiectionis\".\nQuesta rinuncia deve essere sanzionata da un patto tra gli uomini, da un contratto sociale che stabilisca che si trasferiscano tutti i diritti naturali, tranne quello della vita, ad una persona o a un'assemblea che gestiranno per tutti gli uomini, con leggi che faranno rispettare con la forza, i diritti di natura. Il patto che d\u00e0 vita alla societ\u00e0 civile (\"pactum societatis\") \u00e8 un patto di soggezione (\"pactum subiectionis\"). Dalla naturale guerra di tutti contro tutti, l'altrettanto naturale paura della morte porta l'uomo allo Stato Assoluto, al Leviatano che ingloba in s\u00e9 ogni singolo individuo, non cittadino ma suddito. Hobbes \u00e8 ritenuto quindi un precursore dello statalismo moderno, e spingendosi fino a rigettare la divisione dei poteri ritenuta la causa della guerra civile inglese, \u00e8 ritenuto un ideologo e un apologeta dell'assolutismo monarchico del Seicento, pur respingendo la nozione di diritto divino dei re. \nL'assolutismo si impone sul popolo privandolo dei diritti tramite un contratto unilaterale siglato tra il sovrano - il Leviatano nel caso di Hobbes - e il popolo, che decide di sua spontanea volont\u00e0 di privarsi dei poteri per conferirli a una sola persona. La differenza col dispotismo \u00e8 che il sovrano non si impone arbitrariamente sui sudditi, ma da essi \u00e8 scelto. La concezione non esclude lo sviluppo di un assolutismo illuminato, ossia di uno Stato riformatore che conceda dei diritti su propria decisione. In quanto giusnaturalista, sebbene \"sui generis\" e fondatore di un sistema filosofico giuspositivista, Hobbes per\u00f2 ispirer\u00e0, con il suo contrattualismo, anche pensatori liberali e repubblicani come Locke e Rousseau, che riprendono il concetto hobbesiano di contratto sociale pur rovesciandone le conclusioni favorevoli all'assolutismo. Famosa sar\u00e0 la sua definizione di diritto naturale, conciliata con la sua visione di stato di natura come privo di legge morale che non sia l'istinto alla sopravvivenza, il quale spinge al contratto sociale per aumentare le possibilit\u00e0 di scampare alla guerra perenne: \nA nessuno sar\u00e0 consentito di non rispettare il patto contratto con la persona o l'assemblea che gestisce il potere in nome di tutti. La terza legge di natura stabilisce infatti che:\nMa nel caso questo accadesse dovr\u00e0 intervenire lo Stato con la sua forza prospettando, a chi trasgredisce, una pena maggiore dei vantaggi che ci si ripropone di ottenere violando il patto:\nIl sovrano (nella concezione hobbesiana il re o l'imperatore, ma anche lo Stato stesso, in qualunque sua forma) ha un potere assoluto e unitario e non ha alcun dovere nei confronti dei sudditi (tranne di proteggere la Nazione) perch\u00e9 essi stessi gli hanno dato i loro diritti ed \u00e8 impossibile quindi che egli violi i patti e possa essere deposto, a meno che non ordini ai sudditi di uccidersi o danneggiare la loro persona o quella di un proprio caro (poich\u00e9 quello dell'autoconservazione della propria vita \u00e8 l'unico diritto che non gli \u00e8 stato trasferito) con una guerra suicida. Quando egli cio\u00e8 non sar\u00e0 capace o non avr\u00e0 la forza di difendere dai nemici interni ed esterni lo Stato assicurando, secondo i patti stipulati, l'ordine e la pace, allora, solo in questo caso, egli potr\u00e0 essere deposto (come accadde a Carlo I) e sostituito con un nuovo sovrano. \nHobbes si richiam\u00f2 inoltre al principio di irretroattivit\u00e0 delle legge penale: lo Stato pu\u00f2 punire solo per una norma entrata in vigore prima del fatto (\"nulla poena sine lege\"), altrimenti non si tratta di applicazione del diritto ma di un atto di ostilit\u00e0.\nIl potere del sovrano dovr\u00e0 comprendere anche quello religioso con il diritto di interpretare le Sacre Scritture e far valere con suoi decreti le prescrizioni religiose, implicando per\u00f2, pi\u00f9 che un cesaropapismo (come potrebbe sembrare dall'assenza di separazione tra Stato e Chiesa nazionale), un primato dello Stato secolare sull'autorit\u00e0 religiosa (il sovrano possiede anche il potere religioso, ma non \u00e8 un sacerdote a capo di una teocrazia), facendo di Hobbes il precursore del giurisdizionalismo illuminista in netta contrapposizione con l'ultramontanismo cattolico. \nUna Chiesa anglicana di Stato metter\u00e0 infatti fine, secondo lui, ai contrasti tra le confessioni religiose che hanno caratterizzato la guerra civile:\nLa misantropia di Hobbes.\nHobbes era noto per essere un misantropo e, in coerenza con la propria filosofia, aveva una generale sfiducia negli altri.\nJohn Aubrey, nella sua raccolta di biografie \"Brief Lives\", nel capitolo a lui dedicato racconta che una volta Hobbes fece l'elemosina a un mendicante; un religioso, conoscendo la fama di Hobbes, gli chiese se lo avrebbe fatto lo stesso se non fosse stato per il precetto religioso cristiano che prescrive di assistere i poveri. Hobbes rispose che facendolo non alleviava solo il dolore del mendicante, ma il proprio nel vedere tale miserevole stato, volendo significare che dietro l'altruismo si nasconde sempre l'egoismo umano.\nLa misantropia di Hobbes si pu\u00f2 considerare affine a quella di Machiavelli ma diversa da quella di Schopenhauer, il quale riteneva che fosse possibile un sincero sentimento di compassione altruista opposta all'egoismo che domina il genere umano, affrancandosi dallo stato di natura.\nOpere.\nL'opera nota col titolo \"A short tract on First Principles\", British Museum, Harleian MS 6796, .ff. 297-308, \u00e8 oggi attribuita ad un amico di Hobbes, Robert Payne (1596\u20131651), che si sarebbe basato, in parte, su idee esposte da Hobbes verso il 1630."}
{"id": "837489", "revid": "1281965", "url": "https://it.wikipedia.org/wiki?curid=837489", "title": "Ordine di San Michele", "text": "L'Ordine di San Michele (\"Ordre de Saint-Michel\" in francese), intitolato cos\u00ec in nome dell'Arcangelo Michele, \u00e8 un ordine cavalleresco, istituito nel castello di Amboise il 1\u00ba agosto 1469 dal re Luigi XI.\nStoria.\nFu fondato per rivaleggiare con l'Ordine del Toson d'Oro dal re Luigi XI nel 1469. Il Re di Francia ne era Capo supremo e Gran Maestro e i cavalieri appartenenti alla nobilt\u00e0, in numero di trentasei, dovevano prestargli giuramento. Sotto il regno di Luigi XII, del ramo di Valois-Orl\u00e8ans, vinse la preferenza del re in sfavore dell'Ordine dinastico del porcospino, che venne abolito.\nIn un primo tempo la sede dell'ordine fu l'abbazia di Mont-Saint-Michel poi, sotto Enrico II, fu trasferita alla \"Sainte Chapelle\" del castello di Vincennes e infine, sotto Luigi XIV, ai \"Cordeliers\" di Parigi. Questo permetteva al re di crearsi una rete di fedelt\u00e0 che non erano pi\u00f9 direttamente legate alle fedelt\u00e0 feudali.\nI cavalieri portavano un collare d'oro formato di piccole conchiglie unite da un doppio cordone e al quale era appesa una medaglia con l'immagine dell'Arcangelo san Michele che calpesta il drago. L'Arcangelo era considerato il protettore di Francia per aver accordato la sua protezione al regno contro gli inglesi durante la guerra dei Cent'Anni.\nDal 1560, nel contesto turbato delle guerre di religione il limite di trentasei membri venne abbandonato e l'ordine integr\u00f2 numerosi cortigiani a volte non combattenti e perse cos\u00ec prestigio.\nAlla fondazione dell'Ordine dello Spirito Santo nel 1578 da parte di Enrico III, gli statuti prescrivevano che i suoi cento cavalieri dovevano innanzitutto essere membri dell'Ordre de Saint-Michel facendolo cos\u00ec retrocedere al secondo posto.\nA partire dal regno di Luigi XIV, l'ordine venne conferito in modo particolare a scrittori, artisti e magistrati. Il collare veniva portato raramente e lo si sostitu\u00ec con un nastro nero che diede all'ordine il soprannome di \"cordon noir\" e al quale era appesa una croce d'oro biforcata e pomata, accantonata da quattro gigli d'oro e caricata di uno scudo ovale con l'effigie di San Michele. La divisa dell'ordine era \"Immensi Tremor Oceani\".\nL'ordine fu abolito nel 1791 durante la Rivoluzione, fu ripristinato nel 1814 da Luigi XVIII e fu definitivamente soppresso come ordine statale nel 1830, sopravvivendo come ordine dinastico dei Borbone di Francia.\nIl manoscritto originale della costituzione dell'Ordine attualmente \u00e8 custodito presso la Rare Book &amp; Manuscript Library University of Pennsylvania\nI primi dieci cavalieri dell'Ordre de Saint-Michel furono i seguenti:\nAltri:"}
{"id": "837491", "revid": "508036", "url": "https://it.wikipedia.org/wiki?curid=837491", "title": "Provincia di Abra", "text": "Abra \u00e8 una provincia delle Filippine situata nella parte nord-occidentale interna dell'isola di Luzon nella Regione Amministrativa Cordillera, percorsa dal fiume Abra (160\u00a0km).\nL'agricoltura produce canna da zucchero e cereali e dalle foreste si ricavano grandi quantit\u00e0 di legname. Il capoluogo della provincia \u00e8 Bangued.\nGeografia politica.\nLa provincia di Abra \u00e8 composta da 27 municipalit\u00e0."}
{"id": "837492", "revid": "287204", "url": "https://it.wikipedia.org/wiki?curid=837492", "title": "Francesco Mingucci", "text": "Biografia.\nPittore naturalista e \"giardiniere\" nato a Pesaro tra il 1570 e il 1590, forse allievo di Giovanni Lanfranco.\nFamoso per aver ritratto nel 1626 il territorio marchigiano all'interno della sua opera ad acquerello \"Stati, domini, citt\u00e0, terre e castella dei Serenissimi Duchi e Prencipi della Rovere tratti al naturale\" in cui raffigura i castelli e il paesaggio del Ducato d'Urbino ormai prossimo a tornare sotto il diretto controllo dello Stato Pontificio per estinzione dinastica dei Della Rovere.\nRealizz\u00f2 a Pesaro i dipinti per alcuni archi trionfali in occasione del matrimonio tra Federico Ubaldo della Rovere e Claudia de' Medici. Collaborarono alla realizzazione di questi dipinti Giovanni Giacomo Pandolfi e Giulio Cesare Begni. Si serv\u00ec dei suoi consigli il pittore pesarese Simone Cantarini. Collabor\u00f2 inoltre con Giovanni Lanfranco alla realizzazione dei dipinti della cupola della Basilica di Sant'Andrea della Valle.\nDopo aver guadagnato una relativa sicurezza economica a Roma, dove era dal 1626, lavorando per la famiglia di Maffeo Barberini, torn\u00f2 a Pesaro nel 1630 dedicandosi all'agricoltura per risanare gli affari famigliari.\nNon si hanno sue notizie oltre il 1642.\nGrazie alla sua opera ci \u00e8 nota la situazione paesaggistica delle campagne marchigiane nel XVII secolo."}
{"id": "837493", "revid": "64860", "url": "https://it.wikipedia.org/wiki?curid=837493", "title": "Discografia Slayer", "text": ""}
{"id": "837499", "revid": "2202620", "url": "https://it.wikipedia.org/wiki?curid=837499", "title": "Bangued", "text": "Bangued \u00e8 una municipalit\u00e0 di Prima classe delle Filippine, capoluogo della Provincia di Abra nella Regione Amministrativa Cordillera. Bangued \u00e8 formata da 31 baranggay:\nGeografia e clima.\nLa municipalit\u00e0 di Bangued non ha sbocchi sul mare ed il territorio si estende prevalentemente in direzione nord-sud ed \u00e8 tagliato al centro dall'ampio fiume Abra. L'area \u00e8 caratterizzata da una zona bassa e pianeggiante (30 m s.l.m.) circondata da alture abbastanza elevate che raggiungono i 300 m nella zona meridionale e superano i 1.000 m nella zona settentrionale. Il territorio di Bangued \u00e8 parte del Parco nazionale di Cassamata Hill, creato nel 1974 dall'allora Presidente delle Filippine Ferdinand Marcos. Bangued \u00e8 sede della Diocesi di Bangued.\nIl territorio di Bangued confina con la Provincia di Ilocos Norte e dalle municipalit\u00e0 di Danglas, Langiden, La Paz, Pe\u00f1arrubia, Pidigan, San Isidro e Tayum.\nBangued dista 408 km da Manila ed \u00e8 collegata al resto del Paese da tre strade nazionali: la Abra-Ilocos Sur National Road ad ovest, la Abra-Kalinga Road a nord-est e la Abra-Ilocos Norte Road a nord.\nIl clima \u00e8 tipicamente tropicale, caratterizzato da due stagionalit\u00e0 marcate: una secca tra novembre ed aprile e una umida nel resto dell'anno. La ventilazione \u00e8 prevalentemente in direzione NE-SW ma durante il periodo estivo ed in assenza di perturbazioni, il vento soffia spesso in direzione N-S o E-O.\nEconomia.\nL'economica della citt\u00e0 \u00e8 principalmente legata all'agricoltura, che occupa circa ettari, ovvero il 45% del territorio: prevalente la presenza di riso, granturco, ortaggi, legumi, tabacco, canna da zucchero e cocco. All'agricoltura si aggiungono attivit\u00e0 commerciali e industriali svolte dai molti cinesi che occupano la parte centrale della citt\u00e0.\nNonostante il reddito medio annuo della popolazione sia superiore a quello medio della provincia stimato in pesos (circa 600 euro), la maggior parte dei nuclei familiari, soprattutto nei quartieri pi\u00f9 depressi e periferici, sono da considerarsi ancora al di sotto della soglia di povert\u00e0."}
{"id": "837502", "revid": "59976", "url": "https://it.wikipedia.org/wiki?curid=837502", "title": "Guerra cibernetica", "text": "Una guerra cibernetica (nell'arte militare e in lingua inglese come \"cyberwarfare\") \u00e8 l'insieme delle attivit\u00e0 di preparazione e conduzione di operazioni di contrasto nello spazio cibernetico. Si pu\u00f2 tradurre nell'intercettazione, nell'alterazione e nella distruzione dell'informazione e dei sistemi di comunicazione nemici, procedendo a far s\u00ec che sul proprio fronte si mantenga un relativo equilibrio dell'informazione. Tale guerra si caratterizza per l'uso di tecnologie elettroniche, informatiche e dei sistemi di telecomunicazione.\nDominio cibernetico.\nA livello strategico lo spazio cibernetico \u00e8 considerato il pi\u00f9 recente ambiente di guerra ovvero il quinto dominio dopo terra, mare, cielo e spazio. A livello geopolitico gli Stati Uniti detengono il primato su questo ambiente dato dal possesso delle principali aziende tecnologiche di portata planetaria, unito al relativo potenziale di intercettazione e attacco e alla disponibilit\u00e0 di gran parte delle infrastrutture della connessione (server, cavi, centri di stoccaggio dati, eccetera).\nAnche possedendo questi vantaggi logistici lo spazio cibernetico per sua conformazione offre l'occasione di sfruttare le enormi ignote vastit\u00e0 per sfidare avversari di forze impari, in modi altrimenti inimmaginabili negli altri domini.\nPer sua natura le battaglie in questo dominio sono svolte principalmente da agenzie di servizi segreti e raramente si riesce a individuare gli attori responsabili ed ancora pi\u00f9 difficilmente poterli giudicare in base a una giurisdizione univoca.\nLa pervasivit\u00e0 odierna della Rete nella vita dei singoli cittadini come nelle infrastrutture dove ormai \u00e8 diventata indispensabile al loro funzionamento, se da un lato comporta un esteso controllo centralizzato di contro presenta una fragilit\u00e0 intrinseca del sistema che pu\u00f2 essere infiltrato in qualsiasi momento e danneggiato anche nei punti pi\u00f9 vitali nonostante tutte le precauzioni.\nTipi di attacchi.\nEsistono molte metodologie di attacco nella guerra cibernetica.\nRegole base.\nLe regole base della guerra cibernetica sono:\nOrganizzazione.\nCon la guerra cibernetica si conosce un radicale riassetto delle concezioni organizzative militari. Le tradizionali strutture gerarchiche si vedono progressivamente soppiantate da sistemi a rete, con nuovi ruoli di complementarit\u00e0 e integrazione. Si fanno cos\u00ec spazio entit\u00e0 operative caratterizzate da:\nControspionaggio cyberspaziale.\nIl controspionaggio cyberspaziale \u00e8 l'insieme delle misure atte a identificare, penetrare o neutralizzare operazioni straniere che usano i mezzi \"cyber\" come metodologie di attacco primario, cos\u00ec come gli sforzi dei servizi stranieri di intelligence che, attraverso l'uso di metodi tradizionali, cercano di portare avanti attacchi cibernetici."}
{"id": "837508", "revid": "62988", "url": "https://it.wikipedia.org/wiki?curid=837508", "title": "Sises", "text": ""}
{"id": "837510", "revid": "125438754", "url": "https://it.wikipedia.org/wiki?curid=837510", "title": "Cienfuegos", "text": "Cienfuegos \u00e8 una citt\u00e0 che si trova sulla costa meridionale dell'isola di Cuba, capoluogo dell'omonima provincia. Si trova a circa 250 chilometri dalla capitale L'Avana ed ha una popolazione di circa 150.000 abitanti. La citt\u00e0 \u00e8 soprannominata \"La Perla del Sur e\" risalta rispetto alle altre per il suo stile ibrido tra il gusto architettonico francese del XIX secolo e lo stile caraibico.\nLa citt\u00e0 sorge in fondo ad una baia, all'ingresso della quale si trova la fortezza di Jagua (nome completo: \"Castillo de Nuestra Se\u00f1ora de los Angeles de Jagua\"), costruita nel 1745 come protezione dai pirati dei Caraibi. \nIl suo territorio \u00e8 diviso in due zone: la zona centrale, in cui si trovano il Prado e il Parque Mart\u00ed, dichiarato monumento nazionale e Punta Gorda, un piccolo territorio che taglia la baia, caratterizzato dalla presenza di numerosi palazzi in stile eclettico risalenti all\u2019inizio del XX secolo. In omaggio all\u2019indipendenza del paese e ai suoi caduti il centro ospita l\u2019Arco di Trionfo, un\u2019opera architettonica riconosciuta a livello mondiale, in quanto elemento di grande rilevanza storico-culturale e innalzato volontariamente dagli operai di Cienfuegos. I dintorni di Cienfuegos conservano alcuni importanti siti naturali a balneari come le Cascate del Nicho, un\u2019area naturale posizionata nella Sierra de Escambray all\u2019interno del Parque Natural Topes de Collantes, la Playa Rancho Luna, situata a 18 chilometri a sud della localit\u00e0 e caratterizzata dalla presenza di circa 30 punti di immersione non lontani dalla costa e la Baia di Cienfuegos, ubicata a sud della citt\u00e0. \nCienfuegos \u00e8 uno dei principali porti di Cuba, principalmente attivo nel commercio di zucchero, caff\u00e8 e tabacco.\nStoria.\nQuando gli spagnoli giunsero qui la regione, chiamata \"Cacicazgo de Jagua\", era abitata da popolazioni indigene. La citt\u00e0 di Cienfuegos venne fondata il 22 aprile 1819 da immigranti francesi provenienti da Bordeaux e dalla Louisiana, guidati da Don Louis D'Clouet. Il nome originario della citt\u00e0 fu \"Fernardina de Jagua\", in onore di Ferdinando VII di Spagna. La citt\u00e0 crebbe fino a diventare uno dei principali centri cubani alla fine del XIX secolo. In questo periodo il nome venne mutato in Cienfuegos (letteralmente \"Cento fuochi\") in onore di un governatore spagnolo di Cuba della fine del secolo.\nIl centro storico di Cienfuegos \u00e8 stato inserito nel 2005 nell'elenco dei Patrimoni dell'umanit\u00e0 dell'UNESCO per il suo valore storico e culturale. Esso contiene sei edifici risalenti alla prima met\u00e0 del XIX secolo, 327 alla seconda met\u00e0 e 1188 risalenti al XX secolo. \u00c8 il luogo caraibico con il pi\u00f9 alto numero di edifici neoclassici.\nCultura.\nTra i mesi di agosto e settembre si celebra il Carneval de Cienfuegos e il Festival Bianual de Benny Mor\u00e9, evento dedicato al rinomato musicista cubano nato a Las Lajas. In suo onore \u00e8 stato inoltre allestito il Museo Benny Mor\u00e9. "}
{"id": "837513", "revid": "838137", "url": "https://it.wikipedia.org/wiki?curid=837513", "title": "Napoleone Comitoli", "text": "Biografia.\nVenne accostato a San Carlo Borromeo per aver saputo calare con forza e dedizione i rinnovamenti del Concilio di Trento dentro le strutture fisiche e morali della diocesi di Perugia.\nUomo di alti principi e di notevole spessore, il grande sviluppo artistico ed urbano raggiunto sotto il suo episcopato \u00e8 prova delle energie profuse per la citt\u00e0, come il completo restauro voluto per la chiesa di Sant'Ercolano.\nStudi\u00f2 diritto canonico e diritto civile all'Universit\u00e0 di Bologna, comp\u00ec numerose visite pastorali, venne ascoltato in vari sinodi e si prodig\u00f2 per migliorare le diocesi della regione.\nGiurista della Sacra Rota, mor\u00ec a Perugia nel 1624.\nGenealogia episcopale.\nLa genealogia episcopale \u00e8:"}
{"id": "837514", "revid": "2519", "url": "https://it.wikipedia.org/wiki?curid=837514", "title": "Cagayan de Oro", "text": "Cagayan de Oro \u00e8 una citt\u00e0 indipendente delle Filippine, geograficamente ubicata nella Provincia di Misamis Oriental, nella Regione del Mindanao Settentrionale; la citt\u00e0 \u00e8 amministrativamente indipendente dalla provincia, ma ne \u00e8 il capoluogo, oltre ad essere inserita in essa dalle statistiche ufficiali.\nCagayan de Oro \u00e8 formata da 80 baranggay:"}
{"id": "837517", "revid": "400694", "url": "https://it.wikipedia.org/wiki?curid=837517", "title": "Ryan Seacrest", "text": "Presenta molti spettacoli radiofonici e televisivi, tra cui il noto talent show televisivo \"American Idol\" e il programma radiofonico \"American Top 40\", trasmesso da Premiere Networks. \u00c8 inoltre produttore televisivo della popolare serie \"Keeping Up with the Kardashians\".\nBiografia.\nRyan Seacrest \u00e8 nato il 24 dicembre 1974 a Atlanta, in Georgia, figlio di Constance Marie, una casalinga, e Gary Lee Seacrest, un avvocato immobiliare. Sua madre disse all\"'Atlanta Journal-Constitution\" : \"Invece di giocare con i Cowboys, Ryan ha sempre avuto un piccolo microfono\".\nAll'et\u00e0 di 14 anni, ha frequentato la Dunwoody High School. All'et\u00e0 di 16 anni, mentre frequentava ancora la scuola superiore, Seacrest ha vinto uno stage presso la WSTR (FM), ad Atlanta, con Tom Sullivan, che lo ha addestrato nei molti aspetti della radio. Quando il DJ regolare lo ha chiamato, Sullivan lo ha messo in onda per il primissimo spettacolo della sua carriera televisiva. Seacrest ha ricevuto il turno notturno del week-end al WSTR.\nSeacrest ha continuato a lavorare in onda al WSTR fino alla laurea alla Dunwoody High School nel 1992. Seacrest ha continuato a studiare giornalismo all'Universit\u00e0 della Georgia nell'autunno del 1992. Ha continuato il suo programma radiofonico in una stazione locale di Atene. Seacrest ha lasciato l'universit\u00e0 all'et\u00e0 di 19 anni e si \u00e8 trasferito a Hollywood per perseguire la sua carriera televisiva.\nNel 2002, Seacrest ha accettato la posizione di co-conduttore di una nuova serie televisiva su Fox \"American Idol\" con il comico Brian Dunkleman. L'anno seguente, divenne l'unico ospite. Quando lo spettacolo aument\u00f2 di popolarit\u00e0, visto da circa 26 milioni di telespettatori settimanali, Seacrest divenne riconoscibile in tutto il mondo. Nel 2003, Seacrest ha ospitato lo spin-off show, \"American Juniors.\" Nel luglio 2009, Seacrest ha firmato un accordo con CKX per $ 45 milioni per continuare a ospitare \"American Idol,\" rendendolo il pi\u00f9 alto presentatore televisivo della realt\u00e0 a quei tempi.\nSeacrest ha lavorato con Christopher Bailey di Burberry, che ha disegnato gli abiti di Seacrest per gli eventi sul tappeto rosso, Capodanno 2009 e American Idol a partire dal 2010. Seacrest ha indossato abiti aderenti e ha deciso di creare qualcosa di simile per un pubblico pi\u00f9 ampio in un \" accessibile \". Con Bailey come suo mentore, Seacrest ha sviluppato la sua collezione, Ryan Seacrest Distinction, lanciata nel 2014. Ha creato una partnership esclusiva con Macy's per vendere il marchio Distinction, composto da tute separate, cappotti sportivi e abiti da sera realizzati da Peerless Clothing International. La linea comprende anche accessori come cravatte, tasche, cinture, gemelli e gioielli. Seacrest collabora con Itochu per la produzione di camicie, oltre a una collezione di abbigliamento sportivo rilasciata a settembre 2017.\nNell'aprile 2012, ha firmato un accordo biennale da $ 30 milioni per rimanere ospite. Nel maggio 2014, \"Deadline Hollywood\" ha riferito che Seacrest aveva firmato un accordo di un anno con la possibilit\u00e0 di un altro anno. Rimase ospite della serie fino alla fine della sua corsa nell'aprile 2016. Il maggio seguente, fu annunciato che la ABC aveva vinto una guerra di offerte su pi\u00f9 reti per i diritti dello spettacolo. Il 20 luglio 2017 Seacrest ha annunciato in diretta con lo spettacolo \"Kelly &amp; Ryan\" che sarebbe stato l'ospite di un riavvio di \"Idol\". Il suo accordo pluriennale iniziale \u00e8 stato segnalato per un valore superiore a $ 10 milioni.\nNel gennaio 2006, il canale statunitense \"E!\" ha annunciato un accordo triennale da 21 milioni di dollari per Seacrest per ospitare vari programmi, tra cui \"E!\" per le notizie e i premi sul tappeto rosso mostrano le coperture.\nNell'aprile 2012, Seacrest ha firmato un accordo con la NBC Universal espandendo il suo ruolo on-air oltre \"E!\" a NBC. Ha contribuito al \"Today Show,\" alla copertura delle Olimpiadi, alla programmazione di intrattenimento, nonch\u00e9 a notizie e altri eventi speciali. Seacrest rimarr\u00e0 amministratore delegato di \"E!\" e ospita e produce la copertura dei premi sul tappeto rosso.\nA settembre 2012, Seacrest ha lasciato \"E!\" e fu sostituito da Terrence J.\nSeacrest era un corrispondente della NBC per i Giochi Olimpici di Londra 2012 e ha co-ospitato la cerimonia di chiusura con Bob Costas e Al Michaels. Nel 2016, Seacrest ha ospitato la copertura notturna della NBC per i Giochi Olimpici di Rio.\nA maggio 2016, Seacrest \u00e8 stata insignita del titolo di dottore onorario di lettere umanistiche presso l'Universit\u00e0 della Georgia e ha tenuto il discorso di inizio della cerimonia di laurea.\nDopo una ricerca durata un anno, il 1 maggio 2017, \u00e8 stato annunciato che Seacrest si unirebbe a Kelly Ripa come conduttore di \"Live with Kelly e Ryan\" come suo co-conduttore e produttore esecutivo permanente. Seacrest \u00e8 subentrato a Michael Strahan e ha iniziato i suoi compiti il giorno dell'annuncio. A dicembre 2017, lo spettacolo aveva una media di oltre 3 milioni di spettatori.\nSeacrest ha collaborato con il dermatologo Harold Lancer per produrre la linea di prodotti per la cura della pelle maschile. La linea ha cinque elementi, che sono progettati per un facile utilizzo. Seacrest ha annunciato la linea ad agosto 2017 sul \"The Tonight Show\".\nVita privata.\nNell'aprile 2010, Seacrest ha iniziato a frequentare Julianne Hough, ballerina professionista, attrice e cantante nota per aver partecipato a \"Dancing with the Stars.\" Il 15 marzo 2013, \u00e8 stato annunciato che la loro relazione era finita. Si stavano frequentando da oltre due anni prima della separazione.\nIl 14 maggio 2016, \u00e8 tornato all'Universit\u00e0 della Georgia per dare consigli agli ex allievi e ha ricevuto una laurea honoris causa di dottorato in lettere umane.\nSeacrest ha una relazione con la modella Shayna Taylor dal 2017."}
{"id": "837529", "revid": "125841972", "url": "https://it.wikipedia.org/wiki?curid=837529", "title": "Baruch Spinoza", "text": "Biografia.\nBaruch Spinoza nacque il 24 novembre 1632 ad Amsterdam da genitori portoghesi di origine ebraico-sefardita che, in quanto marrani, ovvero forzati a convertirsi al Cristianesimo, ma che privatamente mantenevano la loro fede ebraica, erano stati costretti nel secondo decennio del secolo XVII per i suddetti motivi religiosi ad abbandonare il Portogallo e a stabilirsi nella calvinista Olanda.\nIl padre, Michael, era un mercante che aveva sposato in seconde nozze Hanna Debora da cui aveva avuto Baruch, il quale rimase orfano di madre all'et\u00e0 di sei anni, il 5 novembre 1638. Baruch fu inizialmente educato nella comunit\u00e0 ebraica sefardita di Amsterdam presso la scuola della comunit\u00e0, studi\u00f2 il \"Talmud\" e la \"Torah\", portando a termine i primi quattro gradi di istruzione dei giovani ebrei dell'epoca.\nLo studio dei classici latini.\nNel 1649, in seguito alla morte del fratello maggiore Isaac, fu costretto ad abbandonare gli studi per aiutare il padre Michael nella conduzione dell'azienda commerciale della famiglia. La sua curiosit\u00e0 e la sua sete di conoscenza rimasero comunque inalterate, spingendolo a frequentare innanzitutto le \"yeshivot\" (gruppi di studio per adulti) della comunit\u00e0 e - in seguito alla maturazione di una sempre pi\u00f9 marcata insoddisfazione nei confronti della vita e della religione ebraica e di un interesse crescente per altre idee filosofiche e scientifiche - la scuola di latino di Franciscus Van den Enden, a partire dal 1654. Come \u00e8 noto, grazie agli inventari portati a termine dopo la morte del filosofo, la biblioteca di Spinoza conteneva un certo numero di testi in latino, tra cui opere di Seneca, Orazio, Cesare, Virgilio, Tacito, Epitteto, Livio, Plinio, Ovidio, Cicerone, Marziale, Petrarca, Petronio, Sallustio, a riprova di una passione nata probabilmente durante il periodo vissuto a contatto con Van den Enden. Cosa pi\u00f9 importante, oltre a questa preparazione in letteratura e filosofia classica, gli studenti di Van den Enden venivano quasi certamente messi al corrente di problemi pi\u00f9 moderni, soprattutto di questioni attinenti allo sviluppo delle scienze naturali: \u00e8 probabile che risalga a questo periodo della vita di Spinoza il suo primo contatto diretto con le opere di Cartesio.\nLa scomunica.\nSpinoza, allontanatosi sempre pi\u00f9 dall'ebraismo, fu infine scomunicato pubblicamente dal consiglio della sinagoga locale. Il 27 luglio 1656 fu data lettura di un testo in ebraico di fronte alla volta della sinagoga dello Houtgracht, il canale di Amsterdam che attraversava il quartiere ebraico: un documento di \"cherem\" (bando o scomunica), gravissimo e mai revocato, che era assai esplicito e non faceva ricorso a eufemismi:\n\u00abDurante la lettura di questa maledizione si sentiva di tanto in tanto cadere la nota lamentosa e protratta di un grande corno; le luci che si vedevano ardere brillanti al principio della cerimonia, vennero spente ad una ad una, a mano a mano che si procedeva, fino a che alla fine si spense anche l'ultima, simboleggiando l'estinzione della vita spirituale dello scomunicato, e l'assemblea rimase completamente al buio.\u00bb\nSecondo studi recenti, tra i quali quello di Steven Nadler, l'eresia principale che port\u00f2 alla scomunica di Spinoza sarebbe stata il non credere all'immortalit\u00e0 dell'anima mentre Nicola Abbagnano e i principali studiosi di Spinoza individuano la causa dell'inconciliabilit\u00e0 del suo pensiero con l'ebraismo nella sua identificazione di Dio con la natura (\"Deus sive Natura\": Dio, ovvero la Natura) e nel rifiuto di un Dio-persona come quello biblico. Spinoza inoltre asseriva apertamente di ritenere la Bibbia una fonte di insegnamenti morali, ma non della verit\u00e0; egli rifiutava il concetto di libero arbitrio e applicava la propria visione deterministica anche a Dio (negazione del creazionismo e della libert\u00e0 di azione del Creatore): l'unica libert\u00e0 che Dio ha nella visione spinoziana \u00e8 l'assenza di costrizioni esterne.\nTornitore di lenti.\nNello stesso anno della scomunica (1656), a ventiquattr'anni, Spinoza fu costretto a lasciare la casa del padre e, dopo un breve periodo passato a casa di Franciscus Van den Enden, che lo ospit\u00f2 senza chiedere nulla in cambio, se non un aiuto nelle lezioni di latino, dovette lasciare anche Amsterdam.\nNel 1660 si stabil\u00ec a Rijnsburg, in un villaggio presso Leida. Raccontava agli amici di aver persino subito un tentativo di assassinio una notte mentre tornava a casa e a riprova mostrava un mantello con il foro del pugnale. Dopo la morte del padre le sorelle cercarono di estrometterlo dall'eredit\u00e0. Spinoza volle che i suoi diritti fossero rispettati e fece causa alle sorelle. Sebbene avesse vinto rinunci\u00f2 a tutte le sue pretese e volle per s\u00e9 semplicemente un letto con il baldacchino.\nPrese dimora prima nel 1665 a Voorburg, sobborgo dell'Aia, e quindi nel 1670 definitivamente nella stessa citt\u00e0 dove visse sino alla sua morte mantenendosi con il suo lavoro di tornitore di lenti. Soggiorn\u00f2 per tutta la vita in camere d'affitto e gli si attribuisce un solo legame sentimentale con la figlia del suo insegnante di latino. Aveva una piccola pensione dallo Stato e una rendita lasciatagli da un amico. Respinse altre offerte di aiuto economico e rifiut\u00f2 la cattedra che gli era stata proposta a Heidelberg per non disperdere il suo tempo a insegnare ai giovani piuttosto che usarlo per approfondire la sua filosofia. Poich\u00e9 non sapeva entro quali limiti andasse intesa la libert\u00e0 di pensiero, che l'universit\u00e0 gli assicurava a condizione che non fosse disturbata la religione pubblicamente costituita, cos\u00ec concludeva: \nAveva uno stile di vita molto semplice, pur essendo contrario a ogni sciatteria di maniera:\nSpinoza aveva un'istintiva avversione per il clamore e la pubblicit\u00e0. Molto prudentemente pubblic\u00f2 le sue opere nell'anonimato rifiutando di trasformare l'episodio della sua scomunica in una polemica che avrebbe danneggiato l'unit\u00e0 della comunit\u00e0 ebraica. Non segu\u00ec l'esempio dell'eretico Uriel da Costa suicida per protestare la sua libert\u00e0 ma allo stesso tempo espose con fermezza le sue convinzioni religiose su un Dio immanente e politiche sulla necessit\u00e0 di uno Stato laico.\nTra le persone pi\u00f9 eminenti che tennero carteggio con Spinoza si ricordano Enrico Oldenburg, segretario della Royal Society inglese, von Tschirnhaus, Christiaan Huygens e Leibniz che lo and\u00f2 a trovare nel 1676.\nLe prime opere.\nAll'et\u00e0 di 29 anni e dopo la drammatica esperienza dell'espulsione dalla comunit\u00e0 ebraica, Spinoza pubblica i \"Principi della filosofia di Cartesio\", con l'appendice \"Pensieri Metafisici\", opera che gli diede fama di esegeta della filosofia cartesiana. In questa data (1661), si era gi\u00e0 formata intorno a lui una cerchia di amici e discepoli, con i quali intratteneva un nutrito scambio epistolare, fonte preziosa sull'andamento della sua riflessione.\nInizi\u00f2 la scrittura dell\"Etica\" nel 1661 a Rijnsburg, per poi tentare di pubblicarla una prima volta nel 1664, con il titolo di \"Methodus inveniendi argumenta redacta ordine et tenore geometrico\". La scelta di adottare il metodo geometrico corrispondeva all'intenzione di rendere immediatamente evidente il carattere di verit\u00e0, dimostrabile ed eterna, che aveva la sua filosofia. In realt\u00e0, l'opera vide la luce solo dopo la sua morte, nella raccolta delle \"Opera Posthuma\" (1677), voluta e messa a punto dai suoi discepoli a pochi mesi dalla sua scomparsa, che comprende anche il \"Trattato sull'emendazione dell'intelletto\", il \"Trattato politico\", l\"Epistolario\" e una grammatica ebraica, il \"Compendio di lingua ebraica\" (\"Compendium grammatices linguae hebraeae).\"\nLe accuse di empiet\u00e0 e blasfemia.\nLa pubblicazione del \"Tractatus theologico-politicus\" (1670) suscit\u00f2 notevole scandalo negli ambienti ecclesiastici, tanto cattolici quanto protestanti, e da essi si diffuse la cattiva fama di un empio e blasfemo Spinoza.\nLa Chiesa cattolica inser\u00ec le sue opere tra i libri proibiti nel marzo del 1679 e conferm\u00f2 la condanna nel 1690. Non si conoscono censure alle opere di Spinoza, forse mai redatte in quanto l'autore era ateo \"ex professo\".\nCominci\u00f2 cos\u00ec a formarsi quel mito di Spinoza ateo che trov\u00f2 conferma, agli occhi dei suoi detrattori, con la pubblicazione (postuma) dell\"Ethica\", la cui prima parte, \"De Deo\", sulla divinit\u00e0, propone la definizione di Dio come l'unica e infinita sostanza. Gi\u00e0 nel primo periodo dopo la sua morte, la dottrina di Spinoza, interpretata come ateismo e come tale ampiamente condannata, incontr\u00f2 invece fortuna presso i libertini che diffusero la fama di uno Spinoza \"ateo virtuoso\". In realt\u00e0 il suo panteismo era espressione di un profondo sentire religioso che rigettava ogni possibile autonomia del mondo rispetto a Dio, concepito perci\u00f2 come immanente.\nLa morte.\nSpinoza, affetto da congeniti disturbi respiratori, aggravati dalla polvere di vetro inalata a lungo nell'intaglio delle lenti mor\u00ec di tubercolosi il 21 febbraio 1677, all'et\u00e0 di 44 anni. La sua eredit\u00e0 era cos\u00ec misera che la sorella Rebecca ritenne meno costoso respingerla.\nLa filosofia.\nIl fine del pensiero spinoziano.\nQuello che pu\u00f2 essere definito il sistema spinoziano, basato sulla sintesi tra la filosofia e il pensiero scientifico dei suoi tempi e la tradizione metafisica antica, medioevale e rinascimentale, fondato sulla fusione tra le sue necessit\u00e0 esistenziali e il bisogno politico di una societ\u00e0 ordinata razionalmente, \u00e8 puntato a conseguire la soluzione di un problema etico:\nLa stessa vita di Spinoza, con il rifiuto dei beni finiti e il distacco da ci\u00f2 che ci presenta la sorte, testimonia del tentativo di raggiungere con certezza questo bene vero ed eterno. La conoscenza razionale \u00e8 necessaria per raggiungere questo fine: distaccarsi dai beni materiali e porsi nella dimensione eterna del vero bene, liberandoci dai pregiudizi e dall'immaginazione.\nDa Cartesio: il dibattito metafisico.\nLa ragione come strumento della ricerca del vero bene imponeva di accettare il criterio cartesiano dell'evidenza come segno di verit\u00e0.\nMa per Spinoza il fondamento di ogni verit\u00e0 non \u00e8 il \"cogito\" ma Dio al quale anche Cartesio aveva tentato di arrivare.\nIl \"cogito ergo sum\" di Cartesio introduceva la necessit\u00e0 che il pensiero chiaro e distinto trovasse la sua corrispondenza nella realt\u00e0. Solo questo assicurava che si trattasse di vera razionalit\u00e0 e soltanto questo permetteva di superare il cosiddetto dubbio scettico, che sosteneva di essere certo del proprio pensiero (come si pu\u00f2 dubitare di s\u00e9 stessi? Come si pu\u00f2 dubitare di dubitare?), ma dubitava appunto che al pensiero corrispondesse la realt\u00e0: la realt\u00e0 infatti si acquisisce attraverso i sensi, che ci danno una falsa visione della realt\u00e0, come avevano insegnato antichi sofisti come Protagora.\nIl criterio dell'evidenza, punto di partenza del \"Discorso sul metodo\", ha sconfitto s\u00ec il dubbio scettico, ma ha fatto nascere la necessit\u00e0 dell'esistenza di due mondi, quello del pensiero (\"cogito\") e quello della realt\u00e0 (\"sum\"). E ciascuno di questi due mondi deve necessariamente far capo a una sostanza. Ma ecco che con Cartesio le sostanze sono due: la \"res cogitans\" (il pensiero) e la \"res extensa\" (la realt\u00e0). Questa impostazione origina diverse contraddizioni in termini: la sostanza \u00e8 una e non pu\u00f2 essere che una.\nCartesio pensa di superare questa difficolt\u00e0 sostenendo che in effetti la sostanza \u00e8 veramente unica: essa \u00e8 Dio creatore sia della realt\u00e0 sia del pensiero. Insomma la \"res cogitans\" e la \"res extensa\" hanno un denominatore comune che \u00e8 Dio, di cui Cartesio si premura di mostrare razionalmente l'esistenza.\nSu questo punto per\u00f2 la pretesa dimostrazione cartesiana di Dio incontra il suo limite: egli si serve del \"cogito ergo sum\", delle regole del metodo (premessa) per dimostrare l'esistenza di un Dio perfetto e veridico (conclusione) e quindi la conclusione (esistenza di Dio di verit\u00e0) gli dimostra la validit\u00e0 della premessa (la verit\u00e0 del cogito ergo sum). \u00c8 questo quello che \u00e8 stato definito, da alcuni critici, il \"circolo vizioso\" cartesiano, nel quale la premessa giustifica la conclusione e questa a sua volta giustifica la premessa.\nLa dimostrazione dell'esistenza di Dio avverr\u00e0 invece per Spinoza con l'applicazione del metodo geometrico che assicura una visione non solo razionale ma anche intuitiva unitaria della realt\u00e0 che \u00e8 tutta rappresentata dalla definizione della sostanza unica.\nLa scelta della materialit\u00e0 di Hobbes.\nAnche Hobbes si era esercitato con lo stesso problema della sostanza unica e aveva fatto la sua scelta coerente con la scuola di pensiero inglese tutta rivolta alla realt\u00e0 empirica e materiale. La sostanza unica \u00e8 la materia. Tutto \u00e8 materia compreso lo stesso pensiero. Cos'\u00e8 il pensiero se non linguaggio oggettivato? Quindi dall'analisi del linguaggio possiamo dedurre l'origine di tutto e il termine pi\u00f9 semplice e originale \u00e8 corpo con la sua caratteristica accidentale che \u00e8 il moto. Il corpo infatti pu\u00f2 essere in movimento ma anche in stato di quiete. E su questa sostanza corporea Hobbes costruisce il suo sistema materialistico meccanicistico deterministico onnicomprensivo.\nDal corpo quindi partono dei movimenti che vanno a colpire i nostri organi di senso che compressi reagiscono con un contromovimento che mette in azione l'immaginazione che crea immagini che si vanno a sovrapporre ai corpi da cui \u00e8 venuto il moto iniziale. Ogni corpo \u00e8 quindi coperto da un'immagine che non ci fa cogliere la vera realt\u00e0 della cosa. Ma non basta: noi traduciamo ogni immagine in un nome, che \u00e8 convenzionale e arbitrario. Quindi dalla vera realt\u00e0 della cosa in s\u00e9 ci separano due schermi: quello dell'immagine e quello del nome. Ecco allora che l'esigenza di certezze materiali che ispira la dottrina di Hobbes che vive nel turbolento periodo delle due rivoluzioni inglesi si traduce in un'interpretazione del reale, che nega la possibilit\u00e0 di conoscere direttamente la sostanza (fenomenismo).\nLa soluzione di Spinoza.\nPer Spinoza la realt\u00e0 nel suo complesso \u00e8 pienamente intelligibile: non c'\u00e8 nulla che possa a priori essere considerato inconoscibile. Tuttavia, ci\u00f2 non significa che gli uomini possano godere di una conoscenza adeguata innata. Tutto al contrario, essi sono per lo pi\u00f9 schiavi di conoscenze inadeguate, sorte dall'azione delle pi\u00f9 disparate cause esterne che li portano a immaginare un gran numero di cose senza conoscerle affatto. Per elevarsi a una conoscenza adeguata della realt\u00e0, l'uomo deve quindi contenere la prepotenza dell'immaginazione e cercare di guadagnare una visione adeguata di Dio stesso, cio\u00e8 del fondamento ultimo di tutta la realt\u00e0, immanente a essa come a tutte le sue manifestazioni.\nL'uomo ha lo strumento della ragione per capire ma questo \u00e8 uno strumento limitato. Infatti il fondamento del discorso razionale (almeno per come \u00e8 definito nel secondo scolio della proposizione 40 della seconda parte dell'Etica), sono le \"nozioni comuni\" ossia degli elementi propri a molti oggetti, a partire dai quali \u00e8 possibile inferire le regolarit\u00e0 e le leggi (anche in senso fisico-scientifico) cui sono sottoposti. Proprio per questo, tuttavia, la ragione non permette di conoscere l'essenza di nessuna cosa singola, colta nella sua specificit\u00e0. La ragione \u00e8 quindi sufficiente per fornirci alcune importantissime conoscenze adeguate, tra le quali rientra la stessa conoscenza di Dio come sostanza eterna, infinita, unica e immanente a tutte le cose. Tuttavia, risulta cieca davanti alla natura singola e unica di ciascuna di queste cose.\nSe la ragione \u00e8 insufficiente per\u00f2 l'uomo ha un altro strumento che gli consente di cogliere la conoscenza in modo immediato. Questo strumento \u00e8 l'intuizione. Con questa possiamo arrivare al culmine del processo conoscitivo, possiamo arrivare a Dio.\nPer Spinoza esiste quindi un terzo genere di conoscenza, che nell'Etica viene chiamata \"scienza intuitiva\" e che dovrebbe consentire proprio di conoscere adeguatamente l'essenza delle cose. Lo statuto di questo genere \u00e8 per\u00f2 molto controverso tra gli studiosi del pensiero di Spinoza e vi sono state molte discussioni sia per identificare quale ne sia esattamente l'oggetto, e se Spinoza effettivamente ne fornisca esempi o se ne serva nelle sue opere.\nNelle prime formulazioni del suo pensiero (\"Trattato sull'emendazione dell'intelletto\" e \"Breve trattato\") questo genere \u00e8 considerato l'unico davvero adeguato e veramente capace di farci unire immediatamente a Dio e conoscere adeguatamente la realt\u00e0. Nell'Etica, tuttavia, la sua trattazione \u00e8 concentrata soprattutto nella seconda met\u00e0 della quinta parte e molto spazio viene invece dato alla ragione, la cui adeguatezza \u00e8 pienamente rivalutata.\nSecondo lo studioso del pensiero spinoziano Paolo Cristofolini \u00e8 falsa la concezione di Spinoza come un asceta lontano da ogni visione scientifica della realt\u00e0 mentre esiste una forte vicinanza tra Spinoza e Galilei considerando che:\nSpinoza sarebbe dunque portatore di una scienza intuitiva come conoscenza scientifica vera e propria, e al tempo stesso come un sapere diverso dalla scienza normale: una scienza nuova includente la societ\u00e0 umana, il mondo delle passioni e della vita civile.\nLa definizione \"geometrica\" della sostanza.\nQuando studiamo geometria noi non usiamo solo la ragione ma prevalentemente l'intuizione. La prima nozione necessaria per lo studio della geometria ad esempio \u00e8 quella di punto e da questa si prosegue costruendo un intero edificio da un primo mattone che abbiamo accettato per vero ma che nessuno mai ci dimostrer\u00e0 come vero. Questo non sar\u00e0 mai possibile perch\u00e9 da un punto di vista razionale il punto \u00e8 un'assurdit\u00e0: \u00e8 qualcosa che ad esempio costituisce con altri infiniti punti il segmento ma non ha una sua estensione reale. Il punto geometrico lo accettiamo solo intuitivamente.\nDiamo allora una definizione della sostanza come facciamo per il punto geometrico e vediamo se \u00e8 accettabile.\nLa sua esistenza non dipende dal fatto che ci sia un io a parlarne o a pensarla\n\u00abLa Sostanza \u00e8 una realt\u00e0 oggettiva indipendente dalla mia esistenza\u00bb.\nCi\u00f2 significa che della sostanza do una definizione per capirla e non che la definizione la faccia esistere.\nLa sostanza \u00e8 una realt\u00e0 oggettiva concepita per s\u00e9 stessa. Se questa sostanza pu\u00f2 essere definita come ci\u00f2 che \u00e8 in s\u00e9 e viene concepita per s\u00e9 allora \u00e8 una \"Causa sui\" (causa di s\u00e9 stessa); in lei coincidono in un unico punto causa ed effetto, lei \u00e8 nello stesso tempo madre e figlia: altrimenti sarebbe effetto di una causa che viene prima di lei e lei allora non sarebbe pi\u00f9 la prima, come deve essere per la sostanza.\n\u00c8 definita \"Causa sui\" in quanto se si dovesse fare una distinzione tra l'essenza e l'esistenza, tra pensiero e realt\u00e0, per la sostanza questa distinzione non varrebbe perch\u00e9 essa non appena pensa immediatamente esiste (cfr. Cartesio). \"La sua essenza implica necessariamente l'esistenza\". Se l'essenza \u00e8 il mondo del pensare e l'esistenza \u00e8 quello della realt\u00e0 non appena appare la sostanza nel pensiero nello stesso originario atto, essa esiste.\nPer Spinoza, al contrario di Cartesio, vale il \"cogitor ergo sum\", \"sono pensato (dalla sostanza) dunque esisto\", come il pensiero che \u00e8 causa dell'esistenza delle idee ma resta immanente alle idee pensate.\nNon ci pu\u00f2 essere la distinzione tra il pensiero della sostanza come una realt\u00e0 distinta dalla realt\u00e0 dell'esistenza della sostanza. Altrimenti ci sarebbero due realt\u00e0 mentre la sostanza \u00e8 un'unica realt\u00e0.\n\"Causa sui\" vuol dire allora che essa \u00e8 \"unica\", e non essendoci un'altra realt\u00e0 che possa limitarla \u00e8 quindi anche \"infinita\" e \"indivisibile\", perch\u00e9 se fosse divisibile la sostanza non sarebbe pi\u00f9 unica.\nSe dunque l'essenza della sostanza implica l'esistenza allora pensiero e realt\u00e0 coincidono.\nSe la definizione della sostanza \u00e8 tale per cui essa \u00e8:\nLa sostanza \u00e8 totalmente identificabile dunque con \"Dio\", poich\u00e9 le caratteristiche precedentemente elencate sono proprie della sostanza divina.\n\"Deus sive Natura\".\nQuesta \"contraddizione razionale\" che sta all'origine della definizione di sostanza \u00e8 colta da Spinoza ma egli la continua a usare e risolve mirabilmente le contraddizioni razionali che seguono alla prima. Dio in uno stesso atto, pensiero originario, causa s\u00e9 stesso ma causa anche tutte le cose, cio\u00e8 essendo \"causa sui\" in Lui c'\u00e8 l'origine di s\u00e9 ma anche di tutto ci\u00f2 che esiste, perch\u00e9 Egli \u00e8 l'origine di ogni essenza e di ogni esistenza, \u00e8 l'origine di tutta la realt\u00e0 materiale e non materiale, poich\u00e9 \u00e8 l\"uno-tutto\". \u00ab\"Questo Dio impersonale di Spinoza non \u00e8 il creatore del mondo...Dio \u00e8 la causa, non trascendente, ma immanente, di tutte le cose e di se stesso\"\u00bb. Quando crea s\u00e9 stesso contemporaneamente appare l'universo e l'universo \u00e8 Egli stesso, donde la celebre frase \"Deus sive Natura\" (\"Dio, ovvero la Natura\"). \nNon c'\u00e8 differenza tra Egli e tutte le cose; cio\u00e8 non esiste alcuna cosa, al di fuori di Dio, che possa in qualche modo costituirne un limite. Il triangolo \u00e8 Dio, ma il triangolo \u00e8 anche la somma degli angoli interni uguale a 180 gradi, quindi come il triangolo \u00e8 Dio anche la somma degli angoli interni \u00e8 il triangolo, e anche tutte le cose sono Dio, quindi causa (il triangolo, Dio) ed effetto (la somma degli angoli interni, la Natura) coincidono. Per\u00f2 qui sorge una contraddizione: se Dio si identifica con la natura, allora la natura \u00e8 perfetta come Dio? Ma dov'\u00e8 la perfezione della natura? \u00c8 questo il problema che Spinoza affronta inizialmente discutendo della teoria della doppia causalit\u00e0.\nLa doppia causalit\u00e0.\nSpinoza dice che ci sono due tipi di causalit\u00e0. La causalit\u00e0 di Dio \u00e8 diversa da quella pi\u00f9 comune che \u00e8 quella \"transitiva\" in cui la causa passa nell'effetto (per esempio il calore del fuoco passa, transita nell'acqua scaldata), ma c'\u00e8 anche una causalit\u00e0 \"immanente\" in cui l'effetto permane nella causa (ad esempio: pensiero=causa e idee=effetto; le idee come effetto della causa pensiero permangono nel pensiero stesso).\nDio \u00e8 nel mondo, il mondo \u00e8 in Dio. Se la causalit\u00e0 divina \u00e8 immanente, se in Dio non c'\u00e8 differenza tra causa ed effetto, se Dio \u00e8 in tutto e tutto \u00e8 in Dio e, se \"Deus sive Natura\", allora la natura ha le stesse caratteristiche di Dio.\nVolont\u00e0 e intelletto.\nPrima di spiegare il problema della perfezione della natura occorre per\u00f2 chiarire altre questioni. La tradizionale concezione di Dio \u00e8 che egli sia una persona dotata di volont\u00e0 e intelletto rendendolo cos\u00ec trascendente e diverso da tutto.\nMa Spinoza dice che tra Dio e le cose non c'\u00e8 differenza: allora il Dio di Spinoza \u00e8 una potenza impersonale, perch\u00e9 se fosse personale si distinguerebbe dalle cose.\nDio in effetti quando fa esistere s\u00e9 stesso con s\u00e9 fa esistere tutte le cose connesse con Lui, come le propriet\u00e0 del triangolo sono connesse con Lui.\nLe caratteristiche di Dio.\nQuando definiamo Dio cerchiamo di definirlo nei suoi attributi ma questi attributi non possiamo limitarli a una certa categoria, dovremo riferire a Lui tutti gli attributi possibili e immaginabili e ciascuno di questi attributi deve essere infinito e perfetto nel suo genere come Dio: e ciascuno \u00e8 eterno come Dio, perch\u00e9 gli attributi sono Dio stesso.\nGli attributi non sono un nostro modo di concepire Dio (o la sostanza) perch\u00e9 gli attributi sono la reale espressione di Dio (Dio o tutti gli attributi di Dio), cio\u00e8 anche se noi non concepissimo questi attributi, Egli li avrebbe ugualmente perch\u00e9 la sostanza sussiste di una sua propria realt\u00e0 indipendentemente da me che la penso.\nMa tutti gli attributi che noi possiamo immaginare di Dio si riducono sostanzialmente a due, gli unici che noi riusciamo effettivamente a conoscere: pensiero ed estensione (\"res cogitans\" e \"res extensa\", per usare i termini di Cartesio).\nI modi, invece, sono le \"affezioni\" della sostanza e costituiscono le \"modificazioni accidentali\" della sostanza, ovvero le manifestazioni particolari degli attributi che nella loro infinit\u00e0 coincidono con Dio. I modi sono quindi i singoli corpi (modificazioni accidentali dell'estensione), e le singole idee (modificazioni del pensiero). In questo senso i modi non hanno sostanzialit\u00e0 in quanto esistono e possono essere pensati soltanto in virt\u00f9 degli attributi della Sostanza. Il sostegno di ogni realt\u00e0 dunque \u00e8 Dio, unica sostanza infinita.\nLa differenza con Cartesio.\nA differenza di Cartesio che le intende come due distinte sostanze, la res cogitans e la res extensa per Spinoza sono due attributi di Dio, due forme con cui l'unica sostanza divina si manifesta a noi come il complesso di tutti i fenomeni naturali, cio\u00e8 tutte le cose che riguardano la materia, e il complesso di tutti i fenomeni non materiali, di tutte le cose che riguardano il pensiero.\nQuindi tutte le cose materiali derivano dall'attributo dell'estensione e tutte le cose non materiali derivano dall'attributo del pensiero o meglio, come dice Spinoza le cose e le idee sono rispettivamente i modi di essere dell'attributo estensione e i modi di essere dell'attributo pensiero.\nC'\u00e8 perfetta identit\u00e0 tra Dio e i suoi attributi. Infatti quando pensiamo il pensiero e l'estensione li concepiamo in s\u00e9 e per s\u00e9, intuitivamente, in maniera diretta e non mediata da altri concetti, come facciamo per la concezione della sostanza. Cos\u00ec mentre l'estensione si concepisce in s\u00e9 e per s\u00e9 (come la sostanza, come Dio e quindi anche gli attributi) invece ad esempio il movimento, lo si pu\u00f2 capire solo facendo riferimento a qualcosa che ha in s\u00e9 l'estensione, quindi il movimento \u00e8 un modo dell'estensione. Se penso un'idea la potr\u00f2 pensare solo facendo riferimento al pensiero, quindi quell'idea sar\u00e0 un modo del pensiero. I modi dunque non sono concepibili in s\u00e9 e per s\u00e9 ma sono resi concepibili dagli attributi ovverosia dalla sostanza.\nLa natura perfetta come Dio.\nI singoli modi, cio\u00e8 le singole cose connesse col pensiero e con l'estensione, sono naturalmente contingenti e imperfetti ma l'insieme, la \"totalit\u00e0\" dei modi \u00e8 perfetta come \u00e8 perfetta la sostanza. \u00c8 solo la visione irrazionale individuale a farci vedere l'imperfezione delle cose. Se io potessi contemplare il mondo materiale e non materiale nella sua totalit\u00e0 allora coglierei la mirabile perfezione del tutto.\nOgni modo finito \u00e8 prodotto da un altro modo finito, cio\u00e8 l'universo \u00e8 come una catena di anelli infiniti di causa effetto. Ma Dio non \u00e8 la causa efficiente di ogni modo, non \u00e8 il primo anello della catena ma \u00e8 la catena stessa. Cio\u00e8 se definiamo Dio come \"Natura naturans\" questa coincide con la \"Natura naturata\".\nDio \u00e8 natura che si fa natura. Tutto ci\u00f2 che appare bene, male o imperfezione, dipende dalla nostra immaginazione che d\u00e0 un'interpretazione soggettiva e non coglie il mirabile ordinamento del tutto.\n\"Le cose sono state prodotte da Dio con somma perfezione perch\u00e9 sono state conseguite con somma precisione che \u00e8 perfettissima\".\nIn questo senso la filosofia di Spinoza prende l'aspetto di una vera e propria \"religione della scienza\", quella che si avvicina pi\u00f9 alla ragione che alla fede e a cui si arriva attraverso una conoscenza approfondita della natura in cui si scopre la meravigliosa perfezione dell'infinito: torna alla mente la ricerca della perfezione nella Natura di Leonardo che cerca di cogliere Dio nella perfetta trama dei fenomeni naturali.\nLa critica della concezione creazionistica.\nSpinoza stravolge la tradizionale concezione di quel Dio che gi\u00e0 aveva contestato come Dio personale e trascendente.\nChe Dio crei significa che a un certo momento crei il meglio, ma se crea il meglio significa che sceglie ma \u00e8 impossibile pensare che Dio scelga perch\u00e9 questo lo farebbe cadere nell'imperfezione; scegliere infatti \u00e8 proprio di chi si trova di fronte a delle alternative. Dio nella sua azione non ha alternative, egli \u00e8 perfetto e quindi non sceglie poich\u00e9 \u00e8 onnipotente.\nPensare invece che la libert\u00e0 divina si realizzi scegliendo e creando significa sminuire l'onnipotenza di Dio:\nMa se Dio non sceglie allora non \u00e8 libero, cio\u00e8 egli \u00e8 stato costretto a creare l'unico universo possibile, perfetto come \u00e8 perfetto Egli stesso.\nMa come si fa pensare a un Dio che non sia libero?\nSpinoza introduce il concetto di autonomia dove coincidono libert\u00e0 e necessit\u00e0. Cio\u00e8 Dio obbedisce a una legge che egli stesso si \u00e8 dato, quindi \u00e8 necessitato perch\u00e9 obbedisce, ma \u00e8 libero perch\u00e9 questa legge se l'\u00e8 data da solo, cio\u00e8 questa legge \u00e8 la sua stessa natura, la sua stessa realt\u00e0, e obbedendo a essa realizza s\u00e9 stesso.\n\u00c8 una legge per il triangolo avere la somma degli angoli interni uguale a 180 gradi ma solo cos\u00ec per questa legge il triangolo si realizza, \u00e8 quello che \u00e8.\nLa critica della concezione finalistica di Dio.\nNoi sentiamo dire che Dio fa tutto in vista del bene, quindi la stessa creazione Dio la farebbe in vista del bene. Se ci\u00f2 fosse vero ci sarebbe un principio, quello del Bene, estraneo a Dio e che Dio in un certo modo deve osservare, cio\u00e8 ci sarebbe un principio buono a cui Dio \u00e8 sottoposto.\nMa Dio non agisce in vista del bene. Dio in quanto \"Causa sui\" si realizza in s\u00e9 stesso e niente pi\u00f9.\nMa perch\u00e9 molte religioni parlano di un Dio che agisce sempre per il conseguimento del bene? L'errore \u00e8 nella natura stessa degli uomini che credono di essere liberi e pensano di scegliere tra alternative in vista di principi (come per esempio in vista del bene) e attribuiscono questo loro comportamento, ritenuto erroneamente libero, anche a Dio. In realt\u00e0 gli uomini nascono senza conoscere la causa delle cose e credono di essere liberi, ma in effetti essi non conoscono le cause che determinano il loro comportamento: se le conoscessero fino in fondo si renderebbero conto che la loro volont\u00e0 non si indirizza liberamente in vista di un fine ma che essi invece si comportano come non possono fare a meno di comportarsi e che la loro azione non poteva essere diversamente da quella che \u00e8 stata. La loro libert\u00e0 nel mondo \u00e8 apparente. Dio ha gi\u00e0 \"prestabilito\" tutto e noi facciamo parte di Lui, facciamo parte di un perfetto meccanismo stabilito per \"eterno decreto\" da Dio e coincidente con Lui stesso.\nIl secondo motivo che porta alla concezione finalistica \u00e8 che tutti gli uomini tendono a conseguire il loro utile e nella natura trovano molte cose che li aiutano a credere in questo e allora immaginano che tutta la realt\u00e0 sia stata creata da una volont\u00e0 simile alla loro in vista del perfezionamento dell'uomo stesso. Dio cio\u00e8 ha creato il mondo secondo un principio che per l'uomo \u00e8 l'utile e che per Dio \u00e8 quello del perfezionamento dell'uomo: ma questo non \u00e8 vero, gli uomini credono che Dio sia uguale a loro, ma Dio, in vero, ha creato solo s\u00e9 stesso coincidendo con la natura.\nCredere che l'uomo sia libero e che possa agire liberamente per realizzare i suoi fini e per conseguire l'utile porta a una serie di conseguenze:\ngli uomini pensano la divinit\u00e0 in funzione di loro stessi e quindi credono di propiziarsi Dio con inutili pratiche di culto perch\u00e9 cos\u00ec essi superstiziosamente ritengono che Dio possa aiutarli nella ricerca dell'utile;\nse noi insistiamo a credere nella concezione finalistica quando poi alla fine ci capitano avvenimenti imprevisti e negativi, inspiegabili e contrastanti con l'idea di un Dio buono e provvidenziale allora ricorriamo alla formula che tutto avviene per \"volont\u00e0 di Dio\".\nMa ricorrere alla volont\u00e0 di Dio \u00e8 il \"rifugio degli ignoranti\" (\"asylum ignorantiae\").\nGli uomini hanno reso imperfetto Dio facendolo agire per un fine a cui Egli stesso sarebbe poi subordinato. Se invece ci convinciamo che volont\u00e0 e intelletto, mente e corpo, sono in Dio la stessa cosa, cio\u00e8 che la mente \u00e8 un modo dell'attributo pensiero e il corpo un modo dell'attributo estensione - poich\u00e9 pensiero ed estensione sono i due attributi dell'unica sostanza divina anzi sono essi stessi la sostanza divina - allora non essendo l'intelletto, distinto dalla volont\u00e0, e quindi non essendoci libero arbitrio, nel senso di un intelletto che guidi liberamente la volont\u00e0, noi dobbiamo vivere nel mondo non cercando un fine e pensando di poterlo trovare liberamente ma convincendoci che l'uomo \u00e8 compartecipe della natura divina e quindi pu\u00f2 vivere tranquillo e sereno \u00ab\"sopportando l'uno e l'altro volto della fortuna, giacch\u00e9 tutto segue dall'eterno decreto di Dio con la medesima necessit\u00e0 con cui dall'essenza del triangolo segue che i suoi tre angoli sono uguali a due retti...Non odiare, non disprezzare, non deridere, non adirarsi con nessuno, non invidiare in quanto negli altri come in te non c'\u00e8 una libera volont\u00e0 (tutto avviene perch\u00e9 cos\u00ec \u00e8 stato deciso)\u00bb\"\nIl determinismo logico.\nIl rapporto che intercorre tra causa ed effetto pu\u00f2 essere tradotto in un rapporto tra premessa e conseguenza; viene dunque a coincidere la necessit\u00e0 causale con la necessit\u00e0 logica (qui Spinoza sembra rifarsi ad Aristotele, il quale aveva affermato l'identit\u00e0 di sostanza e principio di non contraddizione). Infatti, se \"b\" pu\u00f2 essere spiegato in modo adeguato da \"a\", allora \"a\" sar\u00e0 la causa di \"b\" e questo deriver\u00e0 da \"a\" in modo logicamente necessario.\nOra, se senza Dio nessuna cosa potrebbe essere concepita, Dio \u00e8 la causa di tutte le cose. Per questo, propria dell'essenza divina non sar\u00e0 nessuna cosa se non la potenza (tesi vicina a quella della sovrabbondanza d'essere concepita dal neoplatonismo).\nSpinoza ritiene contraddittorio affermare che in un determinato istante avvenga un certo fenomeno, per lui \u00e8 come negare che dal triangolo discendano tutte le sue propriet\u00e0. Lo stesso vale per Dio: \u00e8 impossibile, cio\u00e8, che da Lui non seguano tutti gli effetti di cui \u00e8 capace, e dunque il mondo in cui viviamo \u00e8 l'unico mondo possibile ed \u00e8 nello stesso tempo perfetto. \u00c8 questo il forte determinismo di Spinoza, che sar\u00e0 criticato da Leibniz non in quanto scorretto dal punto di vista ontologico, ma da quello antropologico, infatti negava il libero arbitrio dell'uomo.\nPer Spinoza non solo tutti i fenomeni devono verificarsi necessariamente, ma questa \u00e8 anche una necessit\u00e0 di tipo logico, in quanto sarebbe contraddittorio il suo non verificarsi. Ecco quindi confutata l'esistenza di caso e contingenza.\nDa quanto detto si evince che il Dio di Spinoza non \u00e8 un Dio libero, o meglio, lo \u00e8, ma solo nel senso che egli non \u00e8 determinato da altro nel suo agire. Determinati sono invece gli enti finiti, dunque anche l'uomo, che finisce cos\u00ec per perdere il suo libero arbitrio. Tuttavia non necessariamente in Spinoza si pu\u00f2 parlare di un determinismo assoluto poich\u00e9 egli considera.\nSul tempo.\nIl tempo non \u00e8 qualcosa che appartiene a Dio come sosteneva Agostino d'Ippona, che peraltro aveva sottolineato anche la sua dimensione soggettiva (tempo come \"distensione dell'anima), ma nemmeno un ente da lui separato. Il tempo infinito, in quanto estensione indivisibile \u00e8 invece un modo riferibile come attributo alla Sostanza.\nCollocare un dato fenomeno nel tempo significa infatti porlo dopo le sue cause e prima delle sue conseguenze; per questo il tempo rientra nella dimensione dell'estensione spaziale.\nSe l'uomo osserva un fenomeno (per esempio il movimento di una palla), conoscendo tutte le sue cause e tutte le sue premesse, potr\u00e0 arrivare a un'affermazione priva di ogni riferimento al tempo, quindi vera sempre (la palla si muove). Tuttavia l'uomo non pu\u00f2 conoscere tutte le cause e le conseguenze delle cose, ed \u00e8 per questo che egli vede le cose nascere e perire: vede le cose \"sub specie temporis\". Dio, al contrario, conosce tutte le cause e tutte le conseguenze di tutte le cose, in quanto presenti nel suo intelletto, e dunque vede le cose \"sub specie aeternitatis\": per lui le cose non nascono n\u00e9 periscono, ma sono eterne.\nLa riflessione religiosa e quella politica.\nLa situazione storica dei Paesi Bassi in quel tempo era caratterizzata da continue lotte politiche tra un partito repubblicano e uno monarchico a sostegno della Casa d'Orange-Nassau; a tali dispute si intrecciavano violenti movimenti religiosi che vedevano da una parte varie sette riformate e dall'altra la Chiesa Calvinista.\nIn questo clima storico, nel 1670 Spinoza aveva pubblicato, anonimo, il Trattato teologico-politico, opera che suscit\u00f2 un clamore e uno sdegno generali, in quanto presentava un'accurata analisi dell\"Antico Testamento\", e in special modo del \"Pentateuco\", tendente a negare l'origine divina del libro.\nN\u00e9 la fede, n\u00e9 la tradizione sostiene Spinoza possono condurci alla corretta esegesi della Scrittura:\nLa Scrittura viene infatti trattata come un prodotto storico - un insieme di testi redatti da uomini diversi in diverse epoche storiche - e non come il mezzo privilegiato della rivelazione di Dio all'uomo. Le profezie narrate nel testo sacro vengono spiegate ricorrendo alla facolt\u00e0 della \"immaginazione\" di coloro che le hanno pronunciate, mentre gli eventi miracolosi, privati di qualsiasi consistenza reale, vengono definiti come accadimenti che gli uomini non riescono a spiegarsi e che per questo, per l'ignoranza delle cause che li hanno prodotti, essi finiscono per attribuire a un intervento soprannaturale.\nA differenza di Hobbes, Spinoza afferma che lo stato ideale non \u00e8 quello assoluto autoritario, quindi con un monarca con potere inscindibile e irrevocabile. Scrive Spinoza a un suo corrispondente negli anni 1670:\nIl potere dello Stato cio\u00e8, emana dal diritto e deve essere commisurato all'autorit\u00e0 che egli \u00e8 capace di esprimere nei confronti dei cittadini.\nUn vero Stato deve essere retto da un monarca assoluto, ma non dispotico. Se infatti lo fosse, priverebbe i cittadini della libert\u00e0 di parola e quindi in pratica non saprebbe come comportarsi per il bene comune. Inoltre secondo Spinoza l'assolutismo autoritario \u00e8 la pi\u00f9 fittizia forma di governo che ci sia, dal momento che si occupa di limitare con continui sforzi la libert\u00e0, che per\u00f2 essendo intrinseca al cittadino, non pu\u00f2 mai essere soffocata totalmente: dunque gli sforzi del governo sarebbero allo stesso tempo sistematici, ma vani.\nInfine, il \"Trattato teologico-politico\" sostiene la necessit\u00e0 per uno Stato di garantire ai suoi cittadini libert\u00e0 di pensiero, di espressione e di religione attraverso una politica di tolleranza di tutte le confessioni e di tutti i credi, senza interferenze in questioni che non riguardino la sicurezza e la pace della societ\u00e0. In nome di questa libert\u00e0 di coscienza Spinoza pretende l'assoluta laicit\u00e0 dello Stato. L'autorit\u00e0 religiosa non si deve intromettere nelle convinzioni di coscienza dei singoli cittadini; chi \u00e8 credente obbedir\u00e0 alla gerarchia della sua Chiesa e dovr\u00e0 limitarsi a quanto la sua fede prescrive cercando di essere giusto e caritatevole verso il prossimo.\nDel resto un'analisi storica della Bibbia, sostiene Spinoza, conferma che questo \u00e8 l'insegnamento dei profeti e degli apostoli una volta che lo si sia purificato dal loro carattere individuale e dalle incrostazioni dipendenti dalla mentalit\u00e0 e dalle epoche storiche in cui questi hanno vissuto. Qui il Dio di Spinoza ha ancora una configurazione personalistica che sar\u00e0 negata nell\"Ethica\", ma tuttavia, sottoponendola a una purificazione razionalista, gli appare chiaro che la fede serve a indirizzare alla virt\u00f9 gli uomini pi\u00f9 semplici mentre la verit\u00e0 \u00e8 riservata alla ragione filosofica.\nNelle pagine conclusive, il filosofo olandese addita come modello di convivenza pacifica, pur nella diversit\u00e0, la citt\u00e0 di Amsterdam e le Province Unite olandesi.\nNonostante l'anonimato, Spinoza venne presto riconosciuto come autore dell'opera, che venne messa al bando dalle autorit\u00e0 olandesi a partire dal 1674, insieme con il \"Leviatano\" di Thomas Hobbes.\nIn una lettera scritta nel dicembre del 1675 e inviata ad Albert Burgh (strenuo difensore del Cattolicesimo), Spinoza spiega chiaramente il suo punto di vista sia sul Cattolicesimo sia sull'Islam. Spinoza afferma che entrambe le religioni sono fatte \"per ingannare i popoli e per vincolare le menti degli uomini\". Inoltre afferma che l'Islam supera di gran lunga il Cattolicesimo in ci\u00f2."}
{"id": "837530", "revid": "419541", "url": "https://it.wikipedia.org/wiki?curid=837530", "title": "Numen", "text": "Numen (plurale: \"numina\") \u00e8 il termine latino per esprimere la \"potenza divina\", da cui deriva l'italiano nume. Il significato iniziale di \"cenno divino\", e quindi di \"volont\u00e0 divina\", si estese per metonimia ad esprimere il concetto di divinit\u00e0 stessa.\nIl riferimento non \u00e8 a un dio specifico, ma a un'entit\u00e0 superiore indefinita e potente, tipico della fase pi\u00f9 arcaica della religione latina e romana, legata ai fenomeni naturali nei quali \u00e8 intravista la potenza divina, il nume appunto, non necessariamente personificata in un dio preciso, ma diffusa negli elementi naturali, come il tuono o il fulmine, ma anche nei bacini lacustri o nelle foreste, resi sacri dalla presenza divina (come nel caso del lago di Nemi, al centro di un culto antichissimo sovrinteso da un re sacro). Al sistema di divinit\u00e0 indeterminata e diffusa appartengono i lari e i penati, protettori delle famiglie e delle citt\u00e0. In taluni casi i numi prendono la forma di una divinit\u00e0 personificata, ne sono esempio:\nNel tempo alcune di queste divinit\u00e0 sotto l'influenza della mitologia greca vennero ad assumere un carattere sempre pi\u00f9 personificato, perdendo parte del loro aspetto naturale, ma per lungo tempo la religione tradizionale romana, soprattutto nel suo sostrato pi\u00f9 profondo, rimase pervasa della presenza di queste forze indefinite.\nNell'et\u00e0 imperiale il concetto di nume venne utilizzato nel culto imperiale per riferirsi al Genio dell'Imperatore, cio\u00e8 lo spirito tutelare della persona dell'imperatore cui era rivolto il culto imperiale. In tal modo fu possibile tributare all'imperatore un carattere religioso tipico della tradizione orientale del re-dio, ma altrimenti non concepibile nella religione romana, dove non sarebbe stato concepibile attribuire un carattere divino ad una persona vivente.\nConcetti culturali simili.\nIl concetto di una divinit\u00e0 diffusa, di un'energia soprannaturale permeante tutte le cose viventi e gli elementi naturali sembra essere un archetipo universale manifestatosi in numerose religioni, soprattutto antiche, e sistemi filosofici e metafisici.\nAnaloghi al \"numen\" romano riscontriamo in altre culture:"}
{"id": "837538", "revid": "729019", "url": "https://it.wikipedia.org/wiki?curid=837538", "title": "Siargao", "text": "Siargao \u00e8 un'isola delle Filippine (437\u00a0km\u00b2) situata nel mare delle Filippine, a 800 chilometri a sud est di Manila, nella provincia di Surigao del Norte; \u00e8 separata dall'isola di Mindanao dallo stretto di Hinatuan.\nGeografia.\nHa una superficie di 437 chilometri quadrati. La costa orientale \u00e8 relativamente semplice con una profonda insenatura, Port Pilar.\nLa costa \u00e8 caratterizzata da un susseguirsi di scogliere, piccoli punti e spiagge di sabbia bianca. Le isole vicine e isolotti hanno morfologie simili.\nLe isole adiacenti sono:\nAmministrazione.\nComprende i comuni di Santa M\u00f3nica (precedentemente nota come \"Sapao\"), Burgos, San Benito, San Isidro, Pilar, Del Carmen, e parte di quelle di Dapa e General Luna. Le principali citt\u00e0 sono Dapa e General Luna.\nClima.\nVenti e le correnti del Pacifico, intensificato il suo percorso verso ovest attraversando Surigao, il mare di Mindanao e Bohol.\nStoria.\nE stata scoperta dal navigatore spagnolo Bernardo de la Torre nel 1543, a bordo della caracca \"San Juan de Letr\u00e1n,\" nel viaggio di ritorno da Sarangani a New Spain. Il primo nome che venne attribuito all'isola era \"Isla de las Palmas.\"\nEconomia.\nLe risorse principali dell'isola sono l'agricoltura e la pesca. L'isola \u00e8 meta degli appassionati di surf, tant'\u00e8 che ogni anno si svolge la \"Siargao Cup\" per i professionisti della tavola."}
{"id": "837542", "revid": "599013", "url": "https://it.wikipedia.org/wiki?curid=837542", "title": "Il ritorno di Gorgo", "text": "Il ritorno di Gorgo \u00e8 il titolo alternativo utilizzato per distribuire diversi film:"}
{"id": "837546", "revid": "200154", "url": "https://it.wikipedia.org/wiki?curid=837546", "title": "Imperatore romano d'Oriente", "text": ""}
{"id": "837552", "revid": "1005847", "url": "https://it.wikipedia.org/wiki?curid=837552", "title": "Motivi aggiunti", "text": "I motivi aggiunti, nel processo amministrativo italiano, sono i motivi di doglianza introdotti nel giudizio dopo il ricorso introduttivo; l'istituto \u00e8 disciplinato dall'art. 43 del codice del processo amministrativo.\nDefinizione.\nIl ricorso per motivi aggiunti \u00e8 un istituto di origine giurisprudenziale, non previsto quindi originariamente dal legislatore. Il motivo che ha spinto la giurisprudenza all'introduzione di questo istituto \u00e8 essenzialmente quello di temperare il principio dell'oggetto rigido presente nel processo amministrativo: se questo principio fosse applicato letteralmente, non permetterebbe al privato di introdurre nuove censure allorquando la pubblica amministrazione produca nuovo materiale documentale, da cui emergano ulteriori vizi dell'atto impugnato o profili di illegittimit\u00e0 di atti ad esso connessi ed incidenti sulla situazione giuridica fatta valere con la proposizione del ricorso principale.\nRequisiti.\nI requisiti perch\u00e9 si possa esperire il ricorso per motivi aggiunti sono essenzialmente due:\nGi\u00e0 con la l.n. 205/2000 era stata prevista la possibilit\u00e0 di integrare la domanda principale allorch\u00e9, nel corso del giudizio, l'amministrazione emani un nuovo provvedimento destinato ad incidere sulla situazione giuridica fatta valere con il ricorso principale. Ma la possibilit\u00e0 di impugnare i provvedimenti sopravvenuti nelle more del giudizio era subordinata alla sussistenza di una connessione oggettiva (tra i provvedimenti) e soggettiva (circostanza che gli atti siano emanati dalla stessa Amministrazione). Tali inconvenienti sono stati opportunamente eliminati dal Codice del processo amministrativo (D. Lgs. 2 luglio 2010 n. 104), che al primo comma dell'art. 43 ammette che \"i ricorrenti, principale e incidentale, possono introdurre con motivi aggiunti nuove ragioni a sostegno delle domande gi\u00e0 proposte, ovvero domande nuove purch\u00e9 connesse a quelle gi\u00e0 proposte\". Tale formulazione, volutamente generica, \u00e8 idonea a ricomprendere tipologie di connessione tra atti molto diverse, come ad es. il collegamento tra atti del medesimo procedimento, tra atto presupposto ed atto consequenziale, tra regolamento ed atto applicativo.\nA rafforzare la finalit\u00e0 di concentrazione processuale, propria dell'istituto in parola, contribuisce il co. 3 dell'art. 43 c.p.a. il quale impone al giudice di riunire tutti i ricorsi separati, presentati davanti allo stesso tribunale, con i quali siano state proposte le domande nuove di cui al primo comma.\nFormalit\u00e0.\nI motivi aggiunti si propongono con ricorso contenente, oltre ai requisiti previsti dall'art. 40 c.p.a., anche l'indicazione degli estremi del giudizio nel quale si inserisce. Esso va presentato entro lo stesso termine previsto per la proposizione del ricorso principale, dovendo essere notificato all'amministrazione ed agli eventuali controinteressati entro sessanta giorni dalla avvenuta conoscenza del documento nuovo o dell'adozione del nuovo provvedimento."}
{"id": "837555", "revid": "2519", "url": "https://it.wikipedia.org/wiki?curid=837555", "title": "Provincia di Surigao del Norte", "text": "Surigao del Norte \u00e8 una provincia delle Filippine nella regione di Caraga, situata nella parte settentrionale di Mindanao, che comprende le isole Siargao e Bucas Grande, oltre a numerosissime altre isolette. Il suo capoluogo \u00e8 la citt\u00e0 di Surigao.\nGeografia fisica.\nIl Surigao del Norte \u00e8 una provincia situata nella parte nord-orientale dell'isola di Mindanao. Ha una parte peninsulare e una insulare che si estende a nord verso le Visayas ed \u00e8 formata da due grandi isole, Siargao e Bucas Grande, e una serie di isole minori. Fino al 2006 questa provincia comprendeva anche l'isola di Dinagat che ora per\u00f2 costituisce una provincia autonoma. Tutte le isole, come le coste settentrionali e orientali, sono bagnate dal Mare delle Filippine.che \u00e8 parte dell'Oceano Pacifico, mentre le coste occidentali si affacciano sul golfo di Surigao. I confini su terraferma, sull'isola di Mindanao riguardano solamente il lato sud e sono con le province di Agusan del Norte e Surigao del Sur.\nGeografia antropica.\nSuddivisioni amministrative.\nIl Surigao del Norte \u00e8 composto da una citt\u00e0 componente e 20 municipalit\u00e0.\nEconomia.\nAlle tradizionali attivit\u00e0 legate ad agricoltura, sfruttamento delle foreste e pesca, in questa provincia ha sempre maggiore risalto il turismo. In particolare il Surigao del Norte esercita una grande attrazione per i praticanti di surf, data la formazione di grandi onde in prossimit\u00e0 di molte sue spiagge.\nAnche il sottosuolo offre parecchie risorse e l'attivit\u00e0 estrattiva \u00e8 un'altra delle voci principali dell'economia di questa provincia."}
{"id": "837558", "revid": "1784425", "url": "https://it.wikipedia.org/wiki?curid=837558", "title": "V\u00edctor Ra\u00fal Haya de la Torre", "text": "Biografia.\nV\u00edctor Ra\u00fal Haya de la Torre nacque in una famiglia di ceto medio nel Per\u00f9 settentrionale. Nel 1913 si iscrisse all'Universit\u00e0 di Trujillo per studiare letteratura. Durante il periodo universitario fece la conoscenza del poeta peruviano C\u00e9sar Vallejo e tra di loro nacque una solida amicizia. In seguito si iscrisse all'Universit\u00e0 Nazionale San Marcos di Lima, prendendo parte ai movimenti studenteschi, nei quali si distinse per la sua vitalit\u00e0 e il suo carisma.\nNel 1919 venne eletto Presidente della Federazione degli Studenti Peruviani, contribuendo molto nell'Universit\u00e0 San Marcos all'applicazione delle idee e dei movimenti riformisti universitari, ispirati a quelli argentini (\"La Reforma\"). Come leader del movimento studentesco, sostenne le lotte della classe operaia per ottenere la giornata lavorativa di otto ore, che sar\u00e0 concessa dal Governo nel 1919. A sostegno degli operai Haya de la Torre fond\u00f2 inoltre le \"Universit\u00e0 Popolari Gonz\u00e1lez Prada\", che offrivano corsi serali per i lavoratori. Secondo gli storici, in particolare Steve Stein (specialista della storia latino-americana contemporanea) esse furono il terreno per il Partito Aprista Peruviano. Haya de la Torre intraprese delle azioni ostili contro il governo del Presidente Augusto B. Legu\u00eda nel 1923 e fu costretto all'esilio in Messico.\nIl 7 maggio 1924 Haya de la Torre fonda l'Alleanza Popolare Rivoluzionaria Americana, che sar\u00e0 il centro di un movimento pan-latinoamericano che sar\u00e0 chiamato \"L'Aprista\". Il Partito Aprista Peruviano (PAP) emanazione peruviana di quel movimento, fondato il 20 settembre 1930.\nHaya de la Torre ritorna in Per\u00f9 nel 1931 per potersi candidare alla Presidenza. Viene imprigionato per 15 mesi e il suo partito \u00e8 dichiarato illegale dal 1931 al 1934 e poi dal 1935 al 1945. Nel 1945 Jos\u00e9 Luis Bustamante y Rivero diventa Presidente del Per\u00f9 con il sostegno dell'APRA. Ma nel 1948 dei dissidenti apristi manifestarono a Callao e l'Alleanza Popolare Rivoluzionaria Americana \u00e8 dichiarato di nuovo illegale. Nel novembre 1948 Manuel A. Odr\u00eda si impadronisce del potere, ad Haya de la Torre non resta che rifugiarsi nell'ambasciata colombiana a Lima il 3 gennaio 1949. Ritorna in Per\u00f9 nel 1954 e il suo partito \u00e8 dichiarato legale nel 1956.\nTuttavia, vivr\u00e0 all'estero fino al 1962. Nello stesso anno si presenta di nuovo alle Presidenziali e arriva in testa, con uno scarto assai minimo. Pensa di arrivare alla Presidenza con l'appoggio dell'anziano presidente e nemico Manuel A. Odr\u00eda contro Fernando Bela\u00fande Terry, ma un colpo di Stato del generale Ricardo P\u00e9rez Godoy congela le elezioni qualche giorno prima di concludersi. La giunta militare annulla le elezioni. Le nuove elezioni del 1963 offrono un'altra possibilit\u00e0 ad Haya de la Torre, ma \u00e8 battuto da Bela\u00fande.\nNell'opposizione l'Alleanza Popolare Rivoluzionaria Americana riesce a disturbare Bela\u00fande, ma nel 1968 un nuovo colpo di Stato introduce una nuova situazione politica.\nL'insuccesso dell'esperienza rivoluzionaria militare degli anni settanta rende necessaria una riforma del sistema politico. Nel 1978 Haya de la Torre \u00e8 eletto Presidente dell'Assemblea Costituente, che nel 1979 promulga la Costituzione . Il 12 luglio firma la nuova Costituzione dal suo letto di morte. Non vedr\u00e0 la vittoria del suo partito alle elezioni presidenziali. La prima elezione vinta dal candidato dell'APRA Alan Garc\u00eca Perez fu quella del 1985, dopo 60 anni di lotta politica.\nIdeologia aprista.\nHaya de la Torre esaltava delle soluzioni latino-americane (o per usare una sua terminologia \"indoamericane\") ai problemi latino-americani. Si richiamava al rifiuto sia dell'imperialismo americano che del comunismo sovietico.\nEra favorevole a dei valori democratici universali, quali l'uguaglianza dei diritti per le popolazioni indigene e una politica economica socialista.\nHaya de la Torre sperava nella sostituzione dell'oligarchia dei proprietari terrieri che avevano governato il Per\u00f9 dall'epoca coloniale con un \u00e9lite socialista ideale. Tuttavia, per quanto il partito fosse legale, con il tempo cominci\u00f2 ad allinearsi alle visioni politiche della destra e dagli anni cinquanta abbandon\u00f2 le idee del socialismo progressista.\nInfine, il dominio che Haya de la Torre esercit\u00f2 sul movimento che aveva creato gener\u00f2 dei comportamenti autoritari, e la scissione di alcuni giovani dirigenti, che passarono al marxismo.\nCitazione.\n\"\u00a1Ni con Washington ni con Mosc\u00fa!\" (N\u00e9 con Washington n\u00e9 con Mosca)"}
{"id": "837560", "revid": "36426", "url": "https://it.wikipedia.org/wiki?curid=837560", "title": "Architrave monolitico", "text": ""}
{"id": "837561", "revid": "1793900", "url": "https://it.wikipedia.org/wiki?curid=837561", "title": "Cantone di Remich", "text": " \nIl Cantone di Remich \u00e8 un cantone del Lussemburgo sudorientale, compreso nel distretto di Grevenmacher. Confina con il cantone di Grevenmacher a nord, con i L\u00e4nder tedeschi della Renania-Palatinato (circondario di Treviri-Saarburg) e della Saarland (circondario di Merzig-Wadern) ad est, con la Francia (dipartimento della Mosella in Lorena) a sud e con i cantoni di Esch-sur-Alzette e Lussemburgo ad ovest. \nIl capoluogo \u00e8 Remich. La superficie \u00e8 di 128 km\u00b2 e la popolazione nel 2005 era di 17.282 abitanti (135 ab./km\u00b2). \nComprende 8 comuni:"}
{"id": "837563", "revid": "2111548", "url": "https://it.wikipedia.org/wiki?curid=837563", "title": "Provincia di Isole Dinagat", "text": "La provincia di Isole Dinagat \u00e8 un arcipelago e una provincia delle Filippine facente parte della regione di Caraga, costituita essenzialmente dall'isola di Dinagat, che occupa circa l'80% del territorio provinciale ed \u00e8 situata a nord-est di Mindanao.\nIl suo capoluogo \u00e8 la citt\u00e0 di San Jose.\nStoria.\nDurante la seconda guerra mondiale le sue acque furono teatro nell'ottobre 1944 della battaglia dello stretto di Surigao nella quale, in uno scontro decisivo, gli statunitensi sconfissero i giapponesi in quella che viene ricordata come l'ultima battaglia navale in linea della storia.\nDinagat Islands \u00e8 una provincia di recente formazione. \u00c8 stata fondata il 2 dicembre 2006 staccandosi dal Surigao del Norte.\nGeografia fisica.\nL'isola di Dinagat si estende in direzione nord-sud per una lunghezza di circa 60\u00a0km, tra il Mare delle Filippine ad est e lo stretto di Surigao ad ovest. A sud ci sono il Surigao del Norte e l'isola di Mindanao, ad ovest c'\u00e8 l'isola di Leyte e a nord l'arcipelago delle Visayas.\nGeografia antropica.\nSuddivisioni amministrative.\nIsole Dinagat \u00e8 divisa in 7 municipalit\u00e0.\nEconomia.\nL'isola \u00e8 prevalentemente montuosa ed ha un sottosuolo ricchissimo, da cui si ricavano minerali di manganese e di cromo; altra importante risorsa \u00e8 la copra.\nLe bellezze naturali delle spiagge e dell'interno incontaminato sono un grande richiamo per i turisti che aumentano con l'aumentare delle strutture ricettive realizzate."}
{"id": "837569", "revid": "289247", "url": "https://it.wikipedia.org/wiki?curid=837569", "title": "Chiesa di Sant'Andrea a Brozzi", "text": ""}
{"id": "837570", "revid": "2070014", "url": "https://it.wikipedia.org/wiki?curid=837570", "title": "Anna Popplewell", "text": "Biografia.\nAnna Popplewell nasce a Londra, primogenita dei tre figli di Andrew Popplewell, un avvocato, e di Debra Lomas, una dermatologa. La sorella Lulu \u00e8 attrice e cantautrice, mentre il fratello Freddie \u00e8 un attore. Suo nonno paterno, Sir Oliver Popplewell, \u00e8 un ex-giudice. Dopo avere frequentato la North London Collegiate School si \u00e8 iscritta all'Universit\u00e0 di Oxford.\nCarriera.\nHa iniziato la sua carriera di attrice nel 1998, in \"Frenchman's Creek\". Nel 2000 recita in \"Mansfield Park\". Nel 2003 appare accanto a Colin Firth e Scarlett Johansson nel film \"La ragazza con l'orecchino di perla\". Partecipa ai provini per la parte di Hermione Granger, per la quale fu poi scartata a favore di Emma Watson. In seguito sostenne anche il provino per la parte di Wendy Darling in \"Peter Pan\" e in quell'occasione port\u00f2 con s\u00e9 il fratello minore. Il fratello fu preso, mentre lei fu scartata per l'attrice Rachel Hurd-Wood. \nIl suo primo ruolo importante \u00e8 quello di Susan Pevensie ne \"Le cronache di Narnia - Il leone, la strega e l'armadio\" e nel sequel \"Le cronache di Narnia - Il principe Caspian\", adattamento cinematografico de \"Le cronache di Narnia\" di C. S. Lewis. L'attrice compare in alcune scene in flashback anche nel terzo film della saga, \"Le cronache di Narnia - Il viaggio del veliero\". Ha avuto un ruolo fisso nella serie Tv Reign nei panni di Lady Lola fino alla terza stagione."}
{"id": "837579", "revid": "400694", "url": "https://it.wikipedia.org/wiki?curid=837579", "title": "Hier\u00f3n", "text": "Lo Hier\u00f3n era un luogo di culto, in origine considerato sacro per qualche caratteristica tale da destare la sensazione di una particolare manifestazione della divinit\u00e0: si trattava in genere di luoghi impervi o isolati, boschi, grotte ecc.\nStoria.\nIn epoca omerica, il culto si svolgeva all'aperto, nei boschi o intorno a un altare. Lo spazio consacrato del \"t\u00e9menos\", il recinto sacro, e l'altare, delimitato da cippi o da un muro di cinta, furono i primi elementi del santuario; altri elementi furono pietre, come l\"'omphal\u00f3s\" (onfalo) di Delfi, alberi sacri, sorgenti: con la loro inamovibilit\u00e0 essi caratterizzavano il luogo sacro.\nIn seguito il santuario si svilupp\u00f2 come complesso di edifici per il culto, venendo cos\u00ec ad assumere, prevalentemente, l'aspetto di un grande recinto, attraversato da una via sacra e racchiudente edifici diversi variamente collegati fra loro (oltre al tempio dedicato alla divinit\u00e0 principale, altri templi, altari, alloggi per i pellegrini, monumenti, porticati e i tempietti che ospitavano i doni votivi offerti dalle principali citt\u00e0; \"th\u0113saur\u00f3s\"); anche i teatri si trovavano spesso all'interno del recinto sacro. Il tempio (\"na\u00f3s\") era considerato l'abitazione del dio, e ospitava il suo simulacro; il culto si svolgeva all'esterno di esso.\nI santuari urbani si trovavano nel centro delle citt\u00e0 o sull'acropoli. I santuari extra urbani spesso dovevano la loro fama alla presenza di un oracolo, o al fatto che su essi gravitava un culto comune a pi\u00f9 stirpi (anfizionia) o citt\u00e0. In epoca classica i maggiori santuari furono Delfi e Olimpia: specie in quest'ultima localit\u00e0, distante da centri abitati, sono notevoli i resti delle costruzioni destinate agli ospiti di maggior riguardo: poich\u00e9 una notevole massa di visitatori si riversava qui soltanto ogni quattro anni, per i giochi panellenici. la maggior parte dei pellegrini trovava ricovero sotto tende. \nA Delfi, invece, il carattere oracolare del santuario determinava un'affluenza pressoch\u00e9 costante: ma esso era in prossimit\u00e0 di un importante centro abitato, che doveva evidentemente possedere l'attrezzatura ricettiva necessaria. Importanti furono anche i santuari di Epidauro e di Cos, che attiravano malati in cerca di guarigione; molti santuari erano dedicati a culti particolari, misterici o orgiastici, come quelli di Eleusi, santuario panellenico situato in territorio ateniese, quelli della \"Magna Mater\" nell'antro Ideo a Creta, quello di Pessinunte in Asia Minore, quelli di Venere-Afrodite a Erice in Sicilia e altrove."}
{"id": "837581", "revid": "1543377", "url": "https://it.wikipedia.org/wiki?curid=837581", "title": "Provincia di Misamis Oriental", "text": "Misamis Oriental \u00e8 una provincia delle Filippine nella regione del Mindanao Settentrionale.\nIl capoluogo provinciale \u00e8 Cagayan de Oro.\nGeografia fisica.\nLa provincia di Misamis Oriental occupa la parte costiera centrosettentrionale dell'isola di Mindanao. A nord quindi c'\u00e8 il mare di Bohol con l'isola e provincia di Camiguin nelle immediate vicinanze della parte costiera orientale, a sud ci sono le province di Lanao del Norte e Bukidnon, ad est quelle di Agusan del Norte e Agusan del Sur.\nGeografia antropica.\nSuddivisioni amministrative.\nIl Misamis Oriental comprende 1 citt\u00e0 indipendente, 1 citt\u00e0 componente e 24 municipalit\u00e0.\nEconomia.\nLe principali risorse della provincia sono i frutti tropicali e la pesca."}
{"id": "837583", "revid": "110157", "url": "https://it.wikipedia.org/wiki?curid=837583", "title": "Mary Star of the Sea", "text": "Mary Star of the Sea \u00e8 il primo e unico album realizzato dagli Zwan; \u00e8 stato pubblicato il 28 gennaio 2003."}
{"id": "837586", "revid": "38120", "url": "https://it.wikipedia.org/wiki?curid=837586", "title": "Mary star of the sea", "text": ""}
{"id": "837587", "revid": "17351", "url": "https://it.wikipedia.org/wiki?curid=837587", "title": "P.11", "text": ""}
{"id": "837588", "revid": "38120", "url": "https://it.wikipedia.org/wiki?curid=837588", "title": "Mary Star of the sea", "text": ""}
{"id": "837589", "revid": "38120", "url": "https://it.wikipedia.org/wiki?curid=837589", "title": "Mary star of the Sea", "text": ""}
{"id": "837591", "revid": "2180194", "url": "https://it.wikipedia.org/wiki?curid=837591", "title": "John Locke", "text": "Biografia.\nNacque a Wrington (Somerset), nel 1632; il padre, procuratore e ufficiale giudiziario, combatt\u00e9 durante la prima rivoluzione inglese con l'esercito del Parlamento contro il re Carlo I, che sar\u00e0 decapitato nel 1649.\nDurante la dittatura di Cromwell, John entr\u00f2 nell'universit\u00e0 di Oxford, nel collegio di Christ Church dove, dopo il conseguimento del titolo di baccelliere (1656) e \"maestro delle arti\" (1658), rimase come insegnante di greco e retorica.\nNel 1666 cominci\u00f2 a studiare medicina e scienze naturali, entrando in contatto con medici e anatomisti famosi, come Willis e Bathurst, e collaborando con il celebre fisico e chimico Robert Boyle.\nPur non essendo laureato in medicina, esercit\u00f2 la professione di medico, che gli permise di conoscere Lord Ashley, divenuto in seguito il conte di Shaftesbury di cui divenne medico personale e consigliere, seguendone l'alterna sorte e le vicissitudini. Fu suo segretario quando Ashley divenne Lord cancelliere.\nNel 1675 Locke si ritir\u00f2 per motivi di salute in Francia per quattro anni, durante i quali studi\u00f2 la filosofia di Cartesio, di Gassendi e dei libertini.\nAl suo ritorno in Inghilterra riprese a collaborare con Shaftesbury, nel frattempo nominato presidente del consiglio del re Carlo II.\nDurante la crisi dell'esclusione, che vedeva il Parlamento dividersi fra sostenitori e avversari dell\"'Exclusion Bill\", proposta di legge che escludeva Giacomo, fratello ed erede di Carlo II, dalla successione al trono, Shaftesbury fu tra i maggiori sostenitori della legge: ci\u00f2 provoc\u00f2 il suo rapido declino, che lo port\u00f2 a fuggire nei Paesi Bassi nel 1682, dove mor\u00ec. Locke, temendo la persecuzione contro i whigs, and\u00f2 anche lui in esilio volontario nei Paesi Bassi, dove fu attivo sostenitore di Guglielmo d'Orange e, nel 1688, dopo la vittoria della Gloriosa rivoluzione, torn\u00f2 nel Regno Unito al seguito della moglie di Guglielmo III, la principessa Maria, regina sovrana d'Inghilterra e d'Irlanda alla pari del marito dall'11 aprile 1689.\nLa fama di Locke come maggiore esponente del nuovo regime liberale divenne grandissima: ricopr\u00ec vari incarichi importanti, tra cui quello di consigliere per il commercio nelle colonie. In questo incarico tenne un atteggiamento tollerante rispetto alla schiavit\u00f9 in America e nel contempo trasse ingenti profitti dalle azioni della Royal African Company, impegnata nella tratta degli schiavi.\nFu in questo periodo che pubblic\u00f2 le sue opere pi\u00f9 importanti, tra le quali il \"Saggio sull'intelletto umano e i Due Trattati sul governo\" nel 1690. \nPass\u00f2 serenamente gli ultimi anni nel castello di Oates, presso il villaggio di High Laver, nell'Essex, dove mor\u00ec e fu sepolto nel 1704 nella chiesa di Ognissanti.\nPensiero.\nIl problema critico.\nNella prefazione al \"Saggio sull'intelletto umano\" intitolata \"Epistola al lettore\" Locke rivolgendosi ai suoi lettori racconta come ebbe origine il problema oggetto dell'opera:\nPer risolvere quindi i problemi pi\u00f9 gravi del suo tempo, come quelli di natura politica e religiosa che determinarono le rivoluzioni inglesi, Locke ritiene necessaria un'analisi - questo il significato di critica - dell'intelletto, cio\u00e8 della capacit\u00e0 conoscitive dell'uomo, per stabilire quali argomenti egli possa portare a soluzione e quali gli siano esclusi accontentandosi, come egli dice, di \u00abuna quieta ignoranza\u00bb.\nSia Bacone, per via empirica, sia Cartesio, attraverso la pura ragione si erano posti lo stesso problema pensando di averlo risolto tramite l'adozione di un metodo le cui regole, se osservate, potevano portare a conoscenze assolute, a verit\u00e0 indiscutibili in ogni campo del sapere.\nDi fronte all'evidenza dell'insolubilit\u00e0 di certi temi Locke \u00e8 convinto che questo potere assoluto della ragione, in cui credeva Cartesio, non esista. Quindi noi dobbiamo, per non girare a vuoto su argomenti inaccessibili alla ragione, prima ancora di stabilire le regole di un metodo conoscitivo, cercare di capire quali siano i limiti del nostro conoscere.\nL'analisi delle idee.\nAnticipando cos\u00ec lo sviluppo di questo tema che prender\u00e0 il nome di criticismo in Kant, Locke non \u00e8 interessato a ricerche fisiologiche o ontologiche, materialiste o spiritualiste, riguardo ai procedimenti della conoscenza ma vuole partire dalla mente dell'uomo costituita di idee intendendo con questo termine \u00abtutto ci\u00f2 che si intende con \"immagine, nozione, specie o quanto sia comunque oggetto di attivit\u00e0 conoscitive\"\u00bb.\nSono queste idee i veri oggetti di conoscenza presenti alla nostra mente non la realt\u00e0 in se stessa e quindi occorre arrivare a stabilire, seguendo il metodo analitico cartesiano, quali siano le idee semplici, chiare e distinte, evidenti con cui poi edificare ordinatamente il nostro mondo conoscitivo.\nIl \"Saggio sull'intelletto umano\".\nI primi tre libri del \"Saggio sull'intelletto umano\" (1690) trattano dell'\u00ab\"origine delle idee\"\u00bb, il quarto \u00e8 dedicato al tema del \u00ab\"la certezza e l'estensione della conoscenza umana, ed insieme i fondamenti e i gradi della credenza, dell'opinione e dell'assenso\"\u00bb.\nLa critica dell'innatismo.\nIn contrasto con i cartesiani e i platonici della scuola di Cambridge, Locke nega che possano esistere \"idee innate\" \u00abimpresse nella mente dell'uomo, che l'anima riceve agli albori della sua esistenza e porta con s\u00e9 nel mondo\u00bb come l'idea di Dio o dell'infinito, i principi logici, come quello di non contraddizione, i principi morali universali.\nTutto quello che ritroviamo nella nostra mente deriva dall'esperienza e non esistono idee che si riscontrino nella conoscenza senza un'origine empirica di esse. Anche se si volesse ridurre l'innatismo a quelle idee che hanno un consenso universale (\"consensus gentium\") per il quale \u00abi principi ammessi da tutto il genere umano come veri, sono innati; quei principi che ammettono gli uomini di retta ragione sono proprio i principi ammessi dall'intero genere umano; noi, e coloro che hanno la nostra stessa opinione, siamo uomini di retta ragione; dunque, poich\u00e9 noi siamo d'accordo, i nostri principi sono innati.\u00bbAffermando per esempio che l'idea di Dio la ritroviamo in tutti i popoli \u00e8 facile dimostrare che se si chiedessero le caratteristiche della divinit\u00e0 questa verrebbe descritta in base alle esperienze particolari dei singoli uomini per cui ci\u00f2 che veramente hanno in comune le diverse genti non \u00e8 l'idea di Dio ma il semplice nome.\n\u00abMa, ed \u00e8 la cosa peggiore, questa argomentazione del consenso universale, che viene impiegata per provare l'esistenza di princ\u00edpi innati, mi sembra una dimostrazione che non c'\u00e8 nessun principio al quale tutta l'umanit\u00e0 dia il proprio universale consenso. \u00c8 evidente che tutti i bambini e gli idioti non hanno la minima apprensione o il minimo pensiero di quei princ\u00edpi. E la mancanza di ci\u00f2 \u00e8 sufficiente a distruggere quel consenso universale che deve necessariamente accompagnare tutte le verit\u00e0 innate.\u00bb\nAnche per le norme morali o principi logici presunti universali per negare il loro preteso innatismo basti pensare che: \u00ab [...] fra i bambini, gli idioti, i selvaggi, fra le persone rozze e illetterate, quale genere di massime si potrebbe scoprire? Le loro nozioni sono poche e ristrette, derivano solo da quegli oggetti che sono da loro meglio conosciuti e che impressionano i loro sensi in modo pi\u00f9 frequente e pi\u00f9 vivido\u00bb.\nL'empirismo di Locke.\nLa negazione delle idee innate non era una novit\u00e0 nella storia della filosofia: Aristotele contrapponendosi a Platone, e San Tommaso a San Bonaventura avevano negato l'innatismo; come del resto anche i cartesiani sensisti che vedevano l'origine delle idee nei sensi, e cos\u00ec anche Gassendi e Hobbes.\nL'empirismo di Locke si differenzia dagli altri poich\u00e9 il suo si fonda sulla convinzione che non esista principio, nella morale come nella scienza, che possa ritenersi assolutamente valido tale da sfuggire a ogni controllo successivo dell'esperienza.\nQuesto vale anche per quei razionalisti, come ad esempio Galileo Galilei e Hobbes, che si rifacevano alla conoscenza verificata dalle conferme dell'esperienza ma che poi consideravano fuori da questa la struttura razionale matematico-quantitativa della realt\u00e0, attribuendole un valore assoluto di verit\u00e0.\nGalilei affermava che l'intelletto umano, quando ragiona matematicamente, \u00e8 uguale a quello divino: \u00ab...quanto alla verit\u00e0 di che ci danno cognizione le dimostrazioni matematiche, ella \u00e8 l'istessa che conosce la sapienza divina [..]\u00bb\nL'innatismo ai fini del potere.\nIl fine dell'innatismo era proprio quello di sottrarre alcuni principi alla verifica continua dell'esperienza:\nLe parole di Locke sembrano riecheggiate in quanto scriveva Kant quasi un secolo dopo nel 1784 nel suo saggio \"\":\nMa gran parte degli uomini, aggiungeva Kant, arrivando alla stessa conclusione di Locke, pur essendo stati creati liberi dalla Natura (\"naturaliter maiorennes\") si accontenta molto volentieri di rimanere \"minorenne\" per tutta la vita. Questa condizione \u00e8 dovuta o a pigrizia (non assumersi le proprie responsabilit\u00e0 \u00e8 una scelta comoda), o a vilt\u00e0 (non si ha il coraggio di cercare la verit\u00e0). In ogni caso il risultato di questa non-scelta \u00e8 la facilit\u00e0 per i pi\u00f9 scaltri (o i pi\u00f9 potenti) di erigersi a interessati tutori di costoro.\nAnalisi dei vari tipi di idee.\nNel secondo libro del \"Saggio\" Locke classifica i vari tipi di idee derivate dall'esperienza per scoprire i limiti reali del nostro conoscere.\nIn base all'esperienza possiamo distinguere:\nUna seconda distinzione riguarda:\n\"Critica dell'idea di sostanza\".\nContrariamente a quanto sostenuto nella storia della filosofia da Aristotele in poi Locke afferma che non si pu\u00f2 parlare della sostanza come di una realt\u00e0 metafisica in quanto essa si origina dal fatto che noi abitualmente osserviamo che l'esperienza ci mostra un insieme di idee semplici che si presentano concomitanti: come, ad esempio, il colore e il sapore di una mela: tendiamo allora a pensare che all'origine di questa concomitanza vi sia un substrato, un elemento essenziale (la sostanza \"mela\") che per\u00f2 possiamo solo supporre che ci sia ma non dimostrare empiricamente. Locke afferma:\nPerci\u00f2 sono da ritenere insussistenti i pilastri del razionalismo cartesiano: la res extensa, la presunta sostanza \"corpo\", non \u00e8 altro che il presentarsi assieme delle idee semplici di solidit\u00e0 ed estensione e la res cogitans, la supposta sostanza \"spirito\", non \u00e8 altro che la concomitanza di certe attivit\u00e0 della sensibilit\u00e0 interna come lo scegliere, il volere, ecc.\n\"Critica dell'idea di causa-effetto\". Le idee di relazioni sono quelle che stabiliscono dei rapporti tra le idee come avviene con l'idea di relazione causa-effetto per cui se sperimentiamo, ad esempio, che la cera si scioglie sottoposta a calore, tendiamo a pensare, dalla ripetitivit\u00e0 di questo fenomeno, che ci sia un rapporto di causa-effetto. Mentre Hume negher\u00e0 l'esistenza di tale rapporto, Locke ritiene che si tratti di una semplice, non necessaria connessione di idee della quale non possiamo affermare con certezza che il collegamento di queste corrisponda con la realt\u00e0.\nIl linguaggio.\nIl linguaggio nasce per la comunicazione ed \u00e8 costituito da parole che sono segni convenzionali delle idee.\nI nomi non si riferiscono alla realt\u00e0, ma alle idee esistenti nel nostro intelletto, e dunque il linguaggio non serve per lo studio della realt\u00e0 ma solo a porre ordine nel pensare.\nSe i nomi rappresentano le idee particolari perch\u00e9 vi sono nomi generali che fanno riferimento a una pluralit\u00e0 di idee? Questo avviene secondo Locke per il procedimento dell'astrazione secondo il quale noi cogliamo gli elementi comuni di idee semplici mettendo da parte quelli particolari e formuliamo cos\u00ec i termini generali che non esprimono l'essenza reale delle cose, che non si pu\u00f2 conoscere, ma solo l'essenza nominale.\nI gradi della conoscenza umana.\n\"Conoscere\" vuol dire \"constatare l'accordo o il disaccordo di pi\u00f9 idee tra loro\" esprimendo questa operazione in un \"giudizio\".\nQuando questa operazione avviene in modo \"immediato\" abbiamo\n\u00abin questo modo la nostra mente percepisce che il bianco non \u00e8 nero, un circolo non \u00e8 un triangolo, che tre \u00e8 maggiore di due ed \u00e8 uguale a uno pi\u00f9 due\u00bb.\nQuando invece rileviamo l'accordo con una \"serie di idee collegate\" si ha\nLocke quindi conferma la convinzione del razionalismo cartesiano che attribuiva carattere di verit\u00e0 assoluta alle conoscenze geometriche-matematiche e logiche formali ma esclude che queste connessioni tra le idee vogliano poi dire conoscere la realt\u00e0.\nEsiste dunque\nTutte le altre conoscenze rientrano nell'ambito della conoscenza \"probabile\" dove ogni verit\u00e0 raggiunta deve sempre essere messa al vaglio dell'esperienza.\nInfine vi \u00e8 la conoscenza per \"fede\", dove fede sta per fiducia, nel senso che noi possiamo credere vere quelle conoscenze che noi non siamo in grado di verificare ma che ci vengono elargite da personaggi di cui non abbiamo motivo di dubitare che vogliano ingannarci.\nUn ultimo grado di conoscenza \u00e8 quella fondata sull'\"opinione\" la pi\u00f9 incerta di ogni tipo di sapere.\nIl liberalismo politico.\nNell'ambito della riflessione politica, Locke cerc\u00f2 di ideare un sistema basato sull'utile della convenienza, che potesse fornire il miglior vantaggio per tutti.\nDapprima gli parve che solo lo stato assolutistico hobbesiano potesse garantire il raggiungimento di questi scopi. Ma in seguito al fallimento della restaurazione monarchica degli Stuart, egli si convinse che lo stato assoluto non si adattava alle tendenze naturali che gli uomini cercano di assecondare unendosi in societ\u00e0.\nPer questo, Locke entr\u00f2 gradualmente a far parte del Partito Whig (pi\u00f9 tardi chiamato Partito Liberale), e nel 1690 pubblic\u00f2 anonimamente i \"Due trattati sul governo\", che non possono essere considerati una apologia della \"Gloriosa rivoluzione inglese\" (1688-1689) ma semmai ne costituiscono solo una giustificazione giuridica e politica a posteriori. Tuttavia, \u00e8 altres\u00ec assodato che la maggior parte dell'opera era gi\u00e0 stata scritta negli anni precedenti la pubblicazione.\nLa critica dell'assolutismo.\nI trattati di Locke avanzavano prioritariamente una polemica contro il potere paternalistico, teorizzato da Robert Filmer (1588-1653), nell'opera \"Il Patriarca\" sostenendo che il potere monarchico derivava da Adamo, al quale era stato trasmesso da Dio e contro il potere dispotico e assolutista al centro della riflessione hobbesiana.\nPer Locke la natura e i contenuti stessi del patto tra sudditi e sovrano erano profondamente diversi da quelli teorizzati da Hobbes. Lo stato di natura, inteso come la condizione iniziale dell'uomo, secondo Locke non si manifesta come un \"bellum omnium contra omnes\" ma come una condizione che pu\u00f2 invece portare a una convivenza sociale.\nLocke nega che vi siano leggi naturali innate ma\nLe leggi stabilite dalla natura, tali che siano valide per tutti gli uomini esistono anche se non sono innate: per conoscerle l'unica via \u00e8 quella di ricercarle e analizzarle con il nostro intelletto.\nLocke partiva dalla teoria del contrattualismo (gi\u00e0 avanzata da Thomas Hobbes e ripresa poi nel celebre \"Contratto Sociale\" di Jean-Jacques Rousseau).\nNello stato di natura tutti gli uomini possono essere uguali e godere di una libert\u00e0 senza limiti; con l'introduzione del denaro e degli scambi commerciali, tuttavia, l'uomo tende ad accumulare le sue propriet\u00e0 e a difenderle, escludendone gli altri dal possesso. Sorge a questo punto l'esigenza di uno stato, di una organizzazione politica che assicuri la pace fra gli uomini. A differenza di Hobbes, infatti, Locke non riteneva che gli uomini cedessero al corpo politico tutti i loro diritti, ma solo quello di farsi giustizia da soli. Lo Stato non pu\u00f2 perci\u00f2 negare i diritti naturali, \"vita, libert\u00e0, uguaglianza civile e propriet\u00e0\" coincidente con la cosiddetta \"property\", violando il contratto sociale, ma ha il compito di tutelare i diritti naturali inalienabili propri di tutti gli uomini.\nLocke infatti sosteneva la doppia natura pattizia, come nella pi\u00f9 autentica tradizione giusnaturalista: \"Pactum Unionis o Societatis\" e \"Pactum Subiectionis\". In Hobbes, invece, i due patti erano unificati nel patto d'unione secondo il quale i sudditi, emancipandosi dallo stato di natura alienavano tutti i diritti al sovrano, tranne uno: il diritto alla vita. Questo, tuttavia, non era una \"umana concessione\" del sovrano ai sudditi, un diritto elargito graziosamente, ma un principio di cautela di cui si dotava egli stesso. Infatti il sovrano, dato che era la materializzazione dell'insieme dei sudditi e dei loro diritti, se non avesse mantenuto in capo a questi ultimi il diritto alla vita, avrebbe corso il rischio di essere esso stesso ucciso. In Locke, invece, nel passaggio dallo stato di natura allo stato civile o politico il suddito conserva tutti i diritti tranne quello di farsi giustizia da s\u00e9.\nAnzi, il passaggio allo stato civile o politico (passaggio necessario per poi approdare al governo) \u00e8 indispensabile proprio per tutelare tutti i diritti che lo stato di natura assegna all'uomo (a partire dalla propriet\u00e0). Questo comporta, quindi, l'istituzione di nuove figure atte a far rispettare questa disposizione: i magistrati, i tribunali e gli uomini di legge.\nRimane comunque la regola generale che non possa stabilirsi a priori quali siano le condizioni necessarie per il buon governo ma tutto dipende dalle capacit\u00e0 umane di far tesoro delle esperienze passate:\nLe caratteristiche del potere.\nPer Locke il potere non \u00e8 e non pu\u00f2 essere concentrato nelle mani di un'unica entit\u00e0, n\u00e9 tanto meno \u00e8 irrevocabile, assoluto e indivisibile.\nIl potere supremo \u00e8 il potere legislativo che \u00e8 supremo, non perch\u00e9 senza limiti, ma perch\u00e9 \u00e8 quello posto al vertice della piramide dei poteri, il pi\u00f9 importante.\n\u00c8 il potere di predisporre ed emanare leggi e appartiene al popolo che lo conferisce per delega a un organo preposto ad adempierlo, che \u00e8 costituito dal Parlamento.\nSubordinato al potere legislativo, c'\u00e8 il potere esecutivo che spetta al sovrano e consiste nel far eseguire le leggi.\nSuccessivamente Locke individua altri due poteri ascrivibili ai precedenti:\nSe cos\u00ec non fosse stato, il popolo avrebbe avuto il diritto di resistenza contro un governo ingiusto.\nLa tolleranza religiosa.\nNell'opera \"A Letter Concerning Toleration\", scritta nel 1685 nei Paesi Bassi, originariamente pubblicata nel 1689 in latino e immediatamente tradotta in altre lingue, Locke affronta il problema della tolleranza religiosa in un periodo in cui si temeva che il Cattolicesimo potesse prendere il sopravvento in Inghilterra alterandone la funzione di Stato ufficialmente anglicano.\nLa religione naturale.\nNell'ambito dell'ideologia liberale Locke svolge cos\u00ec le sue considerazioni: egli ritiene che le rivelazioni religiose, contenute nelle varie scritture delle religioni positive, siano accomunate da alcuni principi di fondo, semplici dogmi, dettati dalla natura stessa e validi per tutti per la loro intrinseca razionalit\u00e0. In questa sua concezione di una religione naturale prevalente e antecedente alle religioni positive. Taluni sostengono che Locke anticipi le posizioni che saranno proprie del deismo, ma non \u00e8 esatto poich\u00e9 il deismo sostiene che Dio abbia creato il mondo e non si interessi degli uomini n\u00e9 intervenga in esso, al contrario Locke parte chiaramente dal presupposto che il mondo sia stato creato per l'uomo e che Dio si interessi di lui. Dunque \u00e8 pi\u00f9 giusto dire che Locke ritiene che la religione naturale (ossia quella che prescinde dalla Rivelazione) sia il teismo e ci\u00f2 \u00e8 testimoniato dal fatto che Locke stesso faccia riferimento all'epistola ai Romani di San Paolo in cui dice che i Gentili anche se non hanno avuto una diretta rivelazione come gli ebrei, con la sola ragione avrebbero potuto intuire che Dio \u00e8 uno ed \u00e8 trascendente. D'altro canto il fatto che di religione naturale si inizi a parlare nel XVI secolo non \u00e8 un caso, in quanto nel 1517 era avvenuta la Riforma protestante e i giusnaturalisti considerarono necessario sottolineare il nucleo comune di fede tra cattolici e protestanti per favorirne la reciproca tolleranza; anche da qui si evince la contiguit\u00e0 tra giusnaturalismo e Locke.\nProprio perch\u00e9 la religione naturale \u00e8 razionale, i suoi semplici dogmi possono essere rispettati da tutti senza difficolt\u00e0, e non v'\u00e8 alcun motivo per cui lo stato debba imporre una determinata religione positiva, tuttavia non bisogna attribuirgli posizioni assunte in seguito da altri filosofi come Voltaire, infatti Locke ritiene che ogni religione debba avere tolleranza perch\u00e9 \u00e8 sempre l'oppressione, di qualsiasi tipo essa sia, che genera le rivolte nello Stato (come traspare nell'Epistola sulla Tolleranza). D'altro canto Locke arriva alla formulazione della tolleranza delle altre religioni poich\u00e9 \u00e8 lo stesso Vangelo di Cristo che impone la non-violenza e l'amore del prossimo, spiegando nella Lettera sulla Tolleranza che se Dio avesse voluto imporre la giusta fede (ossia quella cristiana) con la forza si sarebbe servito delle sue legioni celesti di gran lunga pi\u00f9 potenti di ogni forza umana. \nLa fede di Locke nel cristianesimo \u00e8 attestata dalle lettere mandate a dei suoi amici, dove alla richiesta di costituire per iscritto un sistema etico,risponde che nel Vangelo di Ges\u00f9 Cristo \u00e8 gi\u00e0 completamente presente il corretto modo di agire verso Dio e verso gli uomini (si pensi all'opera di Locke \"La ragionevolezza del Cristianesimo\"), e dalla sua grande preparazione teologica ed esegetica (che pu\u00f2 essere vista chiaramente nel primo Trattato sul Governo in risposta al Patriarca di Robert Filmer).\nLo Stato deve invece essere non confessionale, ovvero laico, anche perch\u00e9 un'eventuale violazione di queste sue necessarie caratteristiche sarebbe controproducente: ne verrebbero lotte religiose destinate a gravi conseguenze anche politiche.\nDa questa idea di tolleranza religiosa Locke tuttavia esclude sia la Chiesa cattolica non tanto per le credenze specifiche come quella sulla transustanziazione, ma piuttosto per il fatto che sono gi\u00e0 sudditi di un sovrano straniero ossia il papa, dato che pu\u00f2 sciogliere il suo popolo dall'obbedienza nei confronti dei sovrani degli altri Stati e quindi generare ribellioni nello Stato (da qui si evince che la polemica di Locke nei confronti del Cattolicesimo non \u00e8 tanto di carattere dottrinale piuttosto delle sue possibili conseguenze politiche). E poi anche gli atei, che, non credendo in nessun Dio, non sono affidabili dal punto di vista dei valori morali; poich\u00e9 senza Dio cade anche la morale su cui essa si fonda, e in particolare nei giuramenti resi in nome della Bibbia.\nLa prova dell'esistenza di Dio.\nLa prova dell'esistenza di Dio, Locke la fonda sul principio, \"Ex nihilo nihil fit\" (Dal nulla, nulla si produce), ripreso da Lucrezio ma gi\u00e0 presente nei fisici pluralisti greci (\u03bf\u1f50\u03b4\u03ad\u03bd \u1f10\u03be \u03bf\u1f50\u03b4\u03b5\u03bd\u03cc\u03c2) \nLa pedagogia.\nLocke, sulla scia del pensiero pedagogico di Comenio, \u00e8 stato fra i primi importanti pensatori a dedicare uno spazio, nella sua riflessione, allo studio della pedagogia in quanto \u00e8 l'educazione che forma gli uomini del futuro. Nella sua opera pedagogica principale Pensieri sull'educazione l'autore descrive l'educazione del giovane aristocratico che deve avvenire privatamente per opera di un esperto precettore che salvaguardi il fanciullo da cattive abitudini e da eventuali cattivi esempi dei suoi coetanei.\nUn'educazione individualizzata permetter\u00e0 cos\u00ec di sviluppare quelle doti che sono gi\u00e0 presenti per natura nell'individuo. Nell'insegnamento poi ci\u00f2 che conta non saranno tanto le materie di studio quanto lo sviluppo di un rapporto confidenziale e fiducioso nei confronti del pedagogo che analizzer\u00e0 le migliori attitudini del bambino per realizzarle al meglio possibile adattandovi l'educazione. Nell'ottica liberale e empirista propria del suo pensiero, Locke ritiene che nell'educazione del fanciullo debbano prevalere le attivit\u00e0 pratiche come i lavori manuali. Va quindi incoraggiata l'espressione diretta e spontanea dell'attivit\u00e0 conoscitiva, ad es. attraverso il ruolo dell'attivit\u00e0 fisica che alla sanit\u00e0 del corpo aggiunge quella della mente, nonch\u00e9 mediante le attivit\u00e0 pratiche in generale, che consentano l'apprendimento diretto di quelle idee semplici, che sono alla base dello sviluppo della conoscenza umana.\nIl fine ultimo dell'educazione sar\u00e0 il conseguimento della virt\u00f9 che consiste nel conoscere e attuare il proprio dovere al fine di realizzare la volont\u00e0 di Dio.\nL'obiettivo sar\u00e0 raggiunto quando la societ\u00e0 manifester\u00e0 di avere una buona reputazione nei confronti del gentiluomo bene educato che onorevolmente potr\u00e0 ora farne parte.\nIl fanciullo per natura tende a conseguire il proprio piacere individuale ma, poich\u00e9 da questo possono nascere vizi e deviazioni morali, occorre che il precettore faccia nascere nell'educando il piacere e l'amore per lo studio ricorrendo all'attivit\u00e0 preferita dai bambini, quella del gioco in modo che lo studio rientri nell'attivit\u00e0 ludica. Devono quindi essere contenuti gli aspetti pi\u00f9 propriamente repressivi, quali le punizioni corporali che potrebbero causare la perdita del piacere di studiare o peggio la formazione di caratteri ribelli o depressi. Per la disciplina baster\u00e0 la lode o la disapprovazione del maestro."}
{"id": "837592", "revid": "122494542", "url": "https://it.wikipedia.org/wiki?curid=837592", "title": "Zombies Ate My Neighbors", "text": "Zombies Ate My Neighbors (trad. \"Gli zombi hanno mangiato i miei vicini\") \u00e8 un videogioco realizzato dalla LucasArts nel 1993 per Super Nintendo e Sega Megadrive che serve come omaggio e parodia dei film horror di serie B (e non solo), e che racchiude anche un alto numero di riferimenti e omaggi al genere. In alcuni paesi il gioco \u00e8 conosciuto come Monsters o semplicemente Zombies.\nCaratteristica principale del gioco \u00e8 un'impostazione decisamente umoristica: la grafica \u00e8 molto colorata e cartoonesca, e i due protagonisti (un ragazzo e una ragazza) combattono miriadi di mostri armati quasi soltanto di oggetti comuni quali pistole ad acqua, estintori, lattine di bibite gassate e posateria. Per quanto riguarda l'elemento delle citazioni, si pu\u00f2 dire che i mostri nemici comprendano quasi tutte le tendenze dei film dell'orrore nei vari periodi storici: fra gli altri, oltre agli zombi del titolo, si va dai mostri \"classici\" (licantropi, mummie, vampiri e uomini artificiali) a creature tipiche dei film anni '50/'60 quali formiche giganti, blob, uomini pesce (in stile \"Il mostro della laguna nera\") e marziani macrocefali, per finire con maniaci omicidi armati di motosega (accetta in alcune versioni del gioco) in stile \"Non aprite quella porta\", simil-\"Tremors\" e bambolotti assassini.\nEsiste un seguito del gioco, chiamato \"Ghoul Patrol\", dai toni leggermente pi\u00f9 cupi e meno umoristici rispetto a questo.\nUn altro gioco prodotto dalla LucasArts per la PlayStation, \"Herc's Adventures\", \u00e8 basato sullo stesso motore di questo gioco e ha anche somiglianze nello stile grafico e nel gameplay. Sia \"Zombies Ate My Neighbors\" e \"Ghoul Patrol\" sono stati rilasciati in digitale il 29 giugno 2021 per PlayStation 4, Xbox One, Nintendo Switch e Microsoft Windows.\nModalit\u00e0 di gioco.\nLe aree di gioco (48 livelli, pi\u00f9 alcuni livelli bonus) sono impostate secondo una prospettiva dall'alto pseudo-isometrica; scopo del gioco \u00e8 salvare tutte le persone indifese che si incontrano nei livelli dall'assalto dei mostri (per salvarle \u00e8 sufficiente passarci sopra).\nIl pi\u00f9 delle volte le persone (la cui posizione \u00e8 indicata da una mappa nell'angolo in basso a destra dello schermo) rimangono immobili, mentre alcune vagano nei dintorni. Una volta salvate tutte le persone di un livello, si aprir\u00e0 una porta che condurr\u00e0 al successivo; la partita termina quando il giocatore esaurisce le sue tre vite oppure quando non \u00e8 rimasto pi\u00f9 nessuno da salvare, dato che il numero di persone presenti in un livello \u00e8 condizionato dal numero di quelle che sono state salvate nel precedente (ad esempio, il numero massimo di persone \u00e8 10: se ne muoiono 3, nel livello successivo ce ne saranno 7 e cos\u00ec via). Ogni 40.000 punti viene aggiudicata una persona in pi\u00f9 da salvare.\nLa difficolt\u00e0 dell'impresa \u00e8 dovuta alla conformazione labirintica della maggior parte dei livelli, oltre che al comportamento dei mostri che si accaniranno immediatamente contro gli inermi cittadini non appena questi sono presenti su schermo.\nIn alcuni livelli sar\u00e0 inoltre presente un boss che dovr\u00e0 essere sconfitto prima di poter accedere al livello successivo.\nL'ultimo livello dopo il boss finale, allo scopo di mostrare i crediti, \u00e8 ambientato negli uffici della LucasArts e vi si incontrano personaggi che raffigurano i vari impiegati della software house, oltre che George Lucas stesso.\nOggetti e bonus.\nAll'inizio del gioco si \u00e8 dotati solo di una pistola ad acqua e un kit di pronto soccorso, ma vagando per le ambientazioni sar\u00e0 possibile raccogliere un gran numero di oggetti differenti indispensabili per poter proseguire.\nColonna sonora.\nLa musica dei livelli di castelli inizia con l'introduzione di Dies Irae, canto gregoriano."}
{"id": "837595", "revid": "110157", "url": "https://it.wikipedia.org/wiki?curid=837595", "title": "HarperCollins", "text": "HarperCollins \u00e8 una casa editrice con sede a New York (Stati Uniti) che appartiene al gruppo editoriale News Corp.\nStoria.\nLa societ\u00e0 \u00e8 nata dalla fusione, da parte dell'azienda di Rupert Murdoch, di due storiche case editrici: l'americana \"Harper &amp; Row\" e la britannica \"William Collins &amp; Sons\".\nHarper&amp;Row.\nLa \"J. &amp; J. Harper\" fu fondata a New York nel 1817 dai fratelli James e John Harper. Nel 1833, a seguito dell'ingresso nella societ\u00e0 degli altri due fratelli Harper, Joseph e Fletcher, questa assunse il nome di \"Harper &amp; Brothers\". La societ\u00e0 intraprese la pubblicazione della rivista mensile \"Harper's New Monthly Magazine\" nel 1850, del settimanale \"Harper's Weekly\" nel 1857 e dell\"'Harper's Bazar\" nel 1867. Dall'Harper's New Monthly Magazine \u00e8 derivato l'Harper's Magazine che \u00e8 tuttora pubblicato. Nel corso del Novecento la famiglia Harper ha perso il controllo della societ\u00e0 e nel 1962 questa si \u00e8 fusa con la \"Row, Peterson &amp; Company\" per dar vita alla \"Harper &amp; Row\".\nNel 1987, la Harper&amp;Row \u00e8 stata acquisita dalla News Corporation (dal 2013 News Corp).\nWilliam Collins &amp; Sons.\nLe origini della Collins sono da rintracciare nell'attivit\u00e0 editoriale dello scozzese William Collins che fond\u00f2 la societ\u00e0 a Glasgow in associazione con Charles Chalmers. L'attivit\u00e0 editoriale era concentrata nella produzione di libri religiosi. Charles Chalmers abbandon\u00f2 la societ\u00e0 nel 1825. La societ\u00e0 si afferm\u00f2 con le sue edizioni della Bibbia e crebbe sotto la guida di William Collins, figlio del fondatore. Dal 1917, sotto la guida di Godfrey Collins, inizi\u00f2 la pubblicazione di narrativa pubblicando tra gli altri i romanzi di Agatha Christie, a partire dal sesto. Negli anni successivi ebbe un notevole impulso il settore dei libri per bambini accanto ai dizionari, agli atlanti e le guide naturalistiche.\nNel 1989 la Collins fu acquisita dalla News Corporation.\nNascita della HarperCollins.\nLa News Corporation ha unito le due societ\u00e0 acquisite dando vita alla \"HarperCollins\". Nel 1999 a seguito dell'acquisizione del gruppo Hearst nella HarperCollins sono confluite le case editrici William Morrow &amp; Company e Avon Books.\nIn seguito, il brand ha portato una presenza diretta in vari territori, arrivando a coprire 18 Paesi e diventando cos\u00ec il secondo gruppo mondiale per fatturato.\nIn Italia.\nNel 2015 HarperCollins ha acquisito Harlequin Mondadori S.p.A., dando origine alla filiale italiana HarperCollins Italia, proponendo un progetto editoriale di Varia articolato in generi diversi, tra i quali Narrativa, Young Adult e Saggistica."}
{"id": "837601", "revid": "81646", "url": "https://it.wikipedia.org/wiki?curid=837601", "title": "Gravitoni", "text": ""}
{"id": "837605", "revid": "1482985", "url": "https://it.wikipedia.org/wiki?curid=837605", "title": "Auguste Comte", "text": "Discepolo di Henri de Saint-Simon, che fu il primo a usare il termine, \u00e8 generalmente considerato l'iniziatore di questa corrente filosofica. Comte coni\u00f2 il termine \"fisica sociale\" per indicare un nuovo campo di studi. Questa definizione era per\u00f2 utilizzata anche da alcuni altri intellettuali suoi rivali e cos\u00ec, per differenziare la propria disciplina, invent\u00f2 la parola sociologia. Comte considerava questo campo disciplinare come un possibile terreno di produzione di conoscenza sociale basata su \"prove scientifiche\". Volendo sbarazzarsi della metafisica, esalta quasi religiosamente la conoscenza scientifica che mira a osservare per conoscere senza apriorismi. Si richiama comunque a Kant e Leibniz affermando che nell'uomo esistono \"disposizioni mentali\" spontanee.\nIl libro che secondo la maggior parte degli storici segna l'inizio del Periodo positivista \u00e8 il \"Corso di Filosofia Positiva\", monumentale opera che raccoglie i suoi cicli di lezioni. Negli ultimi anni Comte fond\u00f2 una sorta di religione atea e scientista, la \"Chiesa Positivista\".\nLa sua citazione \u00abOrdine e progresso\u00bb figura sulla bandiera del Brasile (\"Ordem e progresso\").\nBiografia.\nAuguste Comte nasce a Montpellier nel 1798 da famiglia di sentimenti cattolici e monarchici legittimisti, contrari al governo rivoluzionario e a quello di Napoleone, e sostenitori della deposta dinastia dei Borbone di Francia.\nNel 1814 entra all'Ecole polytecnique di Parigi e nel 1817 incontra il filosofo socialista Saint-Simon di cui divenne segretario e con il quale collabor\u00f2 per sette anni. \nL'idolo della sua giovent\u00f9 fu Benjamin Franklin che Comte defin\u00ec il Socrate moderno.\nNel 1822 pubblica \"Il piano dei lavori scientifici necessari per riorganizzare la societ\u00e0\", dopo due anni romper\u00e0 la collaborazione con Saint-Simon e successivamente nel 1826 inizia nella propria abitazione un corso di filosofia, sospeso per un disagio psicologico depressivo - causato dai tradimenti della moglie, l'ex \"grisette\" Caroline Massin - che lo tormenter\u00e0 tutta la vita, inducendolo a tentare il suicidio (si gett\u00f2 nella Senna nel 1827 dal Pont des Arts, ma fu ripescato da una guardia reale). Figlia illegittima di attori di provincia, Caroline Massin lavorava come sarta e prostituta, e gestiva una sala di lettura nel Boulevard du Temple, divenendo in seguito la \"mantenuta\" dell'avvocato Antoine Cerclet, amico di Comte.\nSecondo le sue stesse dichiarazioni nell'aggiunta segreta al proprio testamento, Massin incontr\u00f2 Auguste Comte nel periodo in cui ella si prostituiva presso il Palazzo Reale, e lui era probabilmente uno dei suoi clienti, ma la relazione fissa fra i due si instaur\u00f2 solamente due anni dopo. Spos\u00f2 Comte nel febbraio del 1825 e il matrimonio non fu felice, ma i due si separarono definitivamente solo nell'agosto del 1842. Ciononostante, Caroline continu\u00f2 a seguire l'opera di Comte per tutta la sua vita, come bibliotecaria, e in seguito convisse con l'allievo di Comte \u00c9mile Littr\u00e9. Comte stenter\u00e0 parecchio a riprendersi dal crollo della sua unione con Caroline, innamorandosi di donne fisicamente molto simili all'ex moglie. Dopo il tentato suicidio, pass\u00f2 un breve periodo (per curare quella che defin\u00ec la sua \"crisi cerebrale\") nella clinica psichiatrica privata e all'avanguardia del dottor Jean-\u00c9tienne Dominique Esquirol, in rue de Buffon, e inizi\u00f2 poi la fase pi\u00f9 prolifica della sua attivit\u00e0 filosofica.\nL'opera pi\u00f9 celebre di Comte \u00e8 il \"Corso di filosofia positiva\", il cui primo (di sei) volume appare nel 1830. Nonostante il successo ottenuto dopo la pubblicazione del primo volume, Comte non ottiene nessun riconoscimento accademico. Nel 1844 propone, in occasione di un corso di astronomia popolare, una delle migliori sintesi del suo pensiero, il \"Discorso sullo spirito positivo\", ma nello stesso anno perder\u00e0 il posto di esaminatore riuscendo a vivere a stento grazie ai sussidi ottenuti da amici e discepoli. I suoi lavori successivi verranno pubblicati tra il 1835 e il 1842.\nDopo il fallimento del matrimonio, conosce Clothilde de Vaux, giovane sorella di un suo allievo, di cui si innamora, ma che morir\u00e0 poco dopo (1846), dopo aver rifiutato la sua proposta di matrimonio perch\u00e9 malata di tubercolosi; la vicenda ne influenz\u00f2 il pensiero in senso mistico-religioso, senza che Comte tornasse alla religione tradizionale: nacque cos\u00ec la filosofia scientista del \"Catechismo positivista\", che idealizz\u00f2 la scienza e la figura di Clothilde. Comte ebbe disturbi psicologici per tutta la vita, che si acutizzarono nuovamente nel periodo finale, detto del \"secondo positivismo\". Alcuni critici sono convinti che Comte abbia cercato di colmare il dolore per la perdita di Clothilde con questi ideali ritenuti stravaganti, ma che furono la base di alcune cosiddette \"religioni dell'uomo\" successive, anche nell'ambito dell'umanesimo stesso. In effetti in questa fase Comte soffr\u00ec ancora di sbalzi d'umore, frequenti dalla giovent\u00f9; secondo una diagnosi retrospettiva riportata da Jean-Fran\u00e7ois Braunstein, docente alla facolt\u00e0 di Filosofia della Sorbona, la \"malinconia\" alternata da \"monomania d'orgoglio\" e di \"grandezza\", diagnosticate all'epoca del ricovero al fondatore del positivismo, erano quello che oggi si definisce disturbo bipolare, oscillando nel suo caso tra depressione cupa e mania delirante \"di riforma\".\nIl filosofo era tornato dalla fine degli anni '30 a vivere con la madre Rosalie Boyer (morta nel 1837), e adott\u00f2 poi la sua domestica Sophie Bliaux, a cui lascer\u00e0 poi i suoi pochi averi rimasti e i diritti d'autore sulle sue opere, contesi anche da Caroline Massin e dai membri della Societ\u00e0 Positivista.\nSi entusiasm\u00f2 inizialmente per la rivoluzione francese del 1848, prendendone le distanze quando vide che la societ\u00e0 non fu organizzata razionalmente e ordinatamente (errore che egli riscontrava anche nella prima rivoluzione francese), esprimendo criticit\u00e0 nei confronti di Luigi Napoleone, che invece sostenne quando Bonaparte ascese al trono imperiale con il nome di Napoleone III.\nComte mor\u00ec a 59 anni nel 1857, a causa di un'emorragia interna, forse conseguente ad un tumore allo stomaco o un problema gastrico (per cui aveva diminuito molto il cibo fino a quasi digiunare; secondo altri il malore fu causato da una forma di anoressia seguita a un digiuno di tipo misticheggiante-delirante); lasci\u00f2 incompiuta l'ultima opera, il \"Sistema soggettivo o sistema universale delle concezioni proprie dello stato normale dell'Umanit\u00e0\". Dopo una cerimonia civile, venne sepolto al cimitero di P\u00e8re-Lachaise. I suoi discepoli coprirono i debiti che aveva contratto, ricomprando il suo appartamento dove realizzarono una casa-museo.\nPensiero.\nIl primo positivismo.\nLa legge dei tre stadi filosofici.\nNell'opera del 1822 \"Piano dei lavori scientifici necessari per riorganizzare la societ\u00e0\" (ristampato nel 1824 col titolo \"Politica positiva\") Comte aveva formulato la \"legge dei tre stadi\" che riprender\u00e0 poi nel \"Corso di filosofia positiva\".\nComte considerava la sociologia come l'ultimo risultato di uno sviluppo di scienze, quali la biologia, la chimica, la fisica. Egli credeva che lo studio di tale disciplina avrebbe portato l'umanit\u00e0 ad uno stato di benessere, dato dalla comprensione e dalla conseguente capacit\u00e0 di controllo del comportamento umano. Comte si concentr\u00f2 in particolare sul tentativo di ricostruzione della societ\u00e0 francese, all'indomani degli sconvolgimenti provocati dalla Rivoluzione francese. Per questo motivo mise a punto una teoria sull'evoluzione della societ\u00e0 nella storia, che \u00e8 anche evoluzione del pensiero, delle facolt\u00e0 dell'uomo e della sua organizzazione di vita: con la \"legge dei tre stadi\" Comte prefigurava l'avvento dell'era positiva in cui la scienza avrebbe avuto un posto centrale nella vita degli uomini.\nLa legge \u00e8 articolata in tre fasi (ispirate alle tre et\u00e0 di \"corsi e ricorsi\" temporalmente ciclici - degli dei, degli eroi e degli uomini - esposte da Giambattista Vico nella \"Scienza nuova\" (nonostante dicesse di non averlo mai letto direttamente), che il Vico aveva tratto a sua volta dal greco Esiodo ma in senso rovesciato) che riguardano sia lo sviluppo dell'individuo che quello dell'umanit\u00e0 intera:\nLo sviluppo della societ\u00e0.\nRicostruendo lo sviluppo della societ\u00e0 propone una vera e propria filosofia della storia scandita in tre momenti che rispecchiano la legge dei tre stadi:\nLo spirito positivo.\nQuindi lo \"spirito positivo\" rigetta la ricerca del \u00abperch\u00e9 ultimo\u00bb delle cose per considerare i fatti, \u00able loro leggi effettive, cio\u00e8 le loro relazioni immutabili di successione e somiglianza\u00bb. Il ricorso ai fatti, alla sperimentazione, alla prova della realt\u00e0, \u00e8 ci\u00f2 che ci permette di uscire dai discorsi speculativi e dalla ricerca dell'assoluto, accettando i limiti connaturati alla ragione e quindi la relativit\u00e0 della conoscenza. \u00c8 il primo principio del positivismo. Allorch\u00e9 lo \"spirito metafisico\" ricorre a dei concetti eterni e universali che non sottomette alla realt\u00e0, lo \"spirito positivo\" confronta le ipotesi al mondo reale. Questo stato \u00e8 quello ancora da realizzare e a cui tendere, regolato da leggi universali e costanti e con una societ\u00e0 industriale organizzata razionalmente, in cui il potere spirituale \u00e8 nelle mani di scienziati e tecnocrati, mentre quello temporale nelle mani degli industriali.\nIl fatto descritto da Comte venne letto in due modi, il primo (prevalente), lo identifica come dato della scienza, quindi come certezza indipendente da ogni trasformazione umana (determinismo); un'altra lettura, pi\u00f9 critica, prefer\u00ec guardare ad esso in termini critico-empirici, affidando alle capacit\u00e0 dell'uomo l'adozione di un metodo sperimentale per controllare i fatti.\nI significati della parola \"positivo\".\nComte individua 5 \"significati diversi\" del termine positivo, i quali concorrono tutti a definire il carattere della nuova concezione filosofica; positivo pu\u00f2 significare\nLa classificazione delle scienze.\nOgni scienza per poter esser ritenuta tale deve giungere allo \"stato positivo\". Tale meta viene raggiunta seguendo un criterio preciso: il \"principio della complessit\u00e0 crescente e della semplicit\u00e0 decrescente\". Comte vuol dimostrare con questa classificazione che il pensiero positivo, che si \u00e8 sviluppato dapprima nelle materie semplici, prima o poi dovr\u00e0 necessariamente estendersi ad altre materie quali la politica, giungendo cos\u00ec alla nascita di una scienza positiva della societ\u00e0, la sociologia. Il filosofo propone inoltre un nome di un personaggio celebre per ogni scienza, una sorta di \"patrono\".\nIn base al criterio di semplicit\u00e0/generalit\u00e0 la classificazione \u00e8 la seguente: astronomia, fisica, chimica, biologia e sociologia.\nAstronomia (o fisica celeste), fisica e chimica hanno per oggetto la materia inorganica, meno complessa e pi\u00f9 generale di quella organica, esse sono anche dette discipline sintetiche o analitiche. \nL'astronomia riguarda solo il movimento matematico degli astri: il nome proposto per questa scienza \u00e8 Niccol\u00f2 Copernico; la fisica, il movimento meccanico dei corpi e la chimica studiano la composizione degli elementi e le loro relazioni: il nome proposto da Comte per questa scienza \u00e8 Galileo Galilei; infine vi \u00e8 la chimica classica: il nome di personaggio celebre proposto dal filosofo per questa scienza \u00e8 quello di Antoine-Laurent de Lavoisier, anche se lo criticher\u00e0 per certi versi in quanto lo riteneva troppo \"metafisico\".\nA questa prima distinzione seguono poi le scienze che hanno per oggetto la materia organica. La biologia (o fisica organica) la quale si occupa delle strutture e del movimento degli organismi naturali (il nome associato \u00e8 Xavier Bichat) e infine la sociologia che studia invece gli organismi sociali ed \u00e8 una dottrina in grado di affiancarsi alle altre scienze esplicative: Comte fa riferimento a lui stesso riguardo a questa nuova scienza.\nDalla sua classificazione Comte esclude per\u00f2 quattro discipline:\nLa sociologia, scienza dell'umanit\u00e0.\nLa riorganizzazione sociale sulle basi del sapere positivo, tradotto in pratica, resta quindi sempre meta di Comte. A tale scopo \u00e8 indirizzata la sociologia. Essendo al vertice della classificazione delle scienze, \u00e8 la disciplina pi\u00f9 complessa ed \u00e8 l'unica a non aver ancora conseguito pienamente lo stadio positivo, questo \u00e8 per Comte il compito morale, intellettuale e politico pi\u00f9 importante del suo tempo.\nAlla costruzione della sociologia Comte dedica il \"Corso di filosofia positiva\". Tale \"fisica sociale\" si divide in due branche, nella realt\u00e0 inscindibili:\nOrdine e progresso quindi proseguono di pari passo, il progresso mira all'ordine e l'ordine \u00e8 finalizzato al progresso. Tale teoria, per Comte, fornisce una conciliazione tra le dottrine reazionarie (dottrina dei re) e quelle rivoluzionarie (dottrina dei popoli).\nCome tutti i sociologi, Comte inizia le sue riflessioni studiando la societ\u00e0 del suo tempo. La crisi del suo tempo secondo lui era determinata da ci\u00f2: un certo tipo di societ\u00e0 (\"ancien r\u00e9gime\"), definita teologica e militare, sta per scomparire, mentre un altro tipo di societ\u00e0, scientifica e industriale, sta per nascere e sostituirsi all'esistente.\nComte quindi fa proprie le posizioni del maestro Saint-Simon ma ritiene che l'auspicato passaggio alla costruenda societ\u00e0 industriale richieda una riorganizzazione culturale e scientifica che tenga conto del processo storico attraverso cui le scienze raggiungono lo stato positivo (cio\u00e8 la loro definitiva validit\u00e0 epistemologica). \nComte riprende il concetto di Montesquieu sul determinismo dei fenomeni storici e sociali e collegandolo con l'idea del progresso di Condorcet.\nQuindi, per Comte, la societ\u00e0 si evolver\u00e0 inevitabilmente, e la storia dell'umanit\u00e0 percorrer\u00e0 la via del progresso. Questo progresso \u00e8 inevitabile, pu\u00f2 solo essere rallentato o accelerato, ed \u00e8 compito dei sociologi accelerarlo, affinch\u00e9 la crisi del genere umano finisca una volte per tutte.\n\u00c8 spesso attribuita a Comte la nascita della moderna scienza sociale. Numerosi volumi di Storia del pensiero sociologico cominciano la loro trattazione da questo autore.\nNondimeno il primo pensatore moderno che ragion\u00f2 in termini \"sociologici\" fu Montesquieu, ben 100 anni prima.\nFu per\u00f2 Comte a coniare il nome per questa nuova scienza che inizialmente egli chiam\u00f2 \"Fisica sociale\"; questo termine fu tuttavia utilizzato inconsapevolmente da Adolphe Quetelet nel 1835 per indicare l'importanza dell'uomo medio come trascinatore della societ\u00e0 e l'uniformit\u00e0 del sistema sociale. Le idee di Comte erano molto diverse, egli vedeva l\"\u00e9lite\" nelle vesti di traghettatrice dell'umanit\u00e0. Cos\u00ec decise di coniare il termine \"sociologia\" per differenziarsi dal pensatore belga.\nIl secondo positivismo.\nDopo gli anni '50, Comte si incammin\u00f2 in una fase nuova, detta \"secondo positivismo\", in cui crea persino una \"religione della scienza\". \nSi divide politicamente tra progressismo e conservatorismo post-reazionario, venendo ritenuto sia precursore del totalitarismo sia di una certa concezione democratica moderna, non egualitaria ma meritocratica, nonch\u00e9 laica, in cui la societ\u00e0 \u00e8 guidata dallo scienziato, dall'industriale, dal genio e dal filosofo-sociologo. Lo studioso e filosofo neo-illuminista e marxista Ludovico Geymonat afferma che \nLa \"religione\" positivista.\nIl Comte maturo, rielaborando quindi alcune concezioni mistiche ed ideali del romanticismo (de Maistre, Mazzini, Hegel, ecc.), le spoglia dalla derivazione religiosa e cristiana fondendole con la visione illuminista, per costruire una sorta di religione laicista e scientista (Comte intende il termine in senso buono, ovviamente), la Chiesa positivista. Nel \"Calendario positivista\" (che prevede tredici mesi) e nel \"Catechismo positivista\", il filosofo francese traspone gli elementi dottrinali, liturgici ed etici della Chiesa nella sua nuova religione dell'umanit\u00e0 di cui il sociologo, l'intellettuale positivista e lo scienziato sono i nuovi sacerdoti. Qua Comte si allontana dal liberalismo dell'individuo del collega John Stuart Mill, pur mantenendo un'impronta utilitaristica, per avvicinarsi ad una concezione di Essere Supremo-Umanit\u00e0, che ricorda vagamente il Leviatano di Hobbes e lo Stato di Hegel, il \"Grand Etre\" (Grande Essere), un concetto derivato da quello del Culto della Ragione e di quello dell'Essere Supremo di Robespierre. \nLa triade positivista, oltre al \"Grande Essere\" (l'Umanit\u00e0), \u00e8 composta dal \"Grande Feticcio\" (la Terra) e dal \"Grande Ambiente\" o \"Grande Mezzo\" (lo Spazio). L'aldil\u00e0 era visto come la sopravvivenza nella celebrazione e nel ricordo, anche se furono proprio alcuni seguaci di Comte a indagare scientificamente per primi su fantasmi e reincarnazione, fondando pseudoscienze come lo spiritismo.\nAnzich\u00e9 sopprimere la religione, come vorrebbero Marx e Stirner, l'ateo Comte ne inventa una che veneri l'Uomo: al culto dei santi sostituisce quello degli eroi laici della storia scientifica e civile, mentre il culto della figura di Clothilde de Vaux sostituisce il culto mariano. Comte propose anche un'alleanza temporanea ai gesuiti, da questi rifiutata.\nA Parigi esiste ancora una cappella positivista in funzione, mentre in Brasile \u00e8 tuttora attiva una Chiesa Positivista, con alcuni templi.\nLo Stato positivista.\nComte giunge ad elaborare coerentemente una concezione di \"capitalismo sociale statalista\", anticipatore dell'economia keynesiana e del dirigismo, in uno stato di tipo etico e tecnocratico.\nNonostante l'esaltazione quasi acritica della scienza, Comte ritiene che il progresso debba avere una morale certa, e compito della filosofia positivista sia elaborarla; ad esempio Comte esprime netta contrariet\u00e0 alla vivisezione, in contrasto con le posizioni cartesiane che egli giudica, in questa materia, ormai superate. Ritiene, riprendendo sensismo e utilitarismo, che gli animali abbiano coscienza e che, al tempo in cui scrive, essi non debbano essere maltrattati e uccisi nemmeno in nome della scienza medica.\nIn nome delle libert\u00e0 individuali il positivismo difendeva il diritto del lavoratore di non indossare uniforme, a meno lui stesso lo desiderasse. Rivendicava la libert\u00e0 di mendicare, avversava la schiavit\u00f9, schierandosi a favore degli indios e del loro diritto di possedere le terre che occupavano, contro il militarismo e le spese per gli armamenti, dimostrando una certa sensibilit\u00e0 per la causa del proletariato, tutte idee che favorirono un grande seguito per il positivismo in Brasile.\nL'ineguaglianza dei sessi.\nComte \u00e8 un sostenitore dell'inferiorit\u00e0 naturale della donna rispetto all'uomo. La teoria di Gall sulle funzioni cerebrali, secondo lui, \u00abcomincia a fare scientificamente giustizia di quelle chimeriche dichiarazioni rivoluzionarie sulla pretesa eguaglianza dei due sessi [...] Oggi non si pu\u00f2 seriamente contestare l'evidente inferiorit\u00e0 relativa della donna, molto meno adatta dell'uomo all'indispensabile continuit\u00e0 e all'alta intensit\u00e0 del lavoro mentale, sia in virt\u00f9 della minore forza intrinseca della sua intelligenza, sia per la sua pi\u00f9 viva suscettibilit\u00e0 morale e fisica\u00bb.\nTesi da lui ribadita a Stuart Mill che gli fece rilevare la differente qualit\u00e0 dell'istruzione riservata a quel tempo alle donne. Comte osserv\u00f2 che se le donne si trovavano in una posizione subalterna, ci\u00f2 dimostrava proprio la loro incapacit\u00e0 di mantenere il passo degli uomini. Tale subalternit\u00e0 si sarebbe mantenuta indefinitamente, \u00abpoich\u00e9 riposa direttamente su un'inferiorit\u00e0 naturale che niente potr\u00e0 distruggere\u00bb. Pertanto, Comte si oppone alla \u00abdisastrosa eguaglianza sociale dei due sessi\u00bb, perch\u00e9 qualora si realizzasse \u00abtenderebbe moralmente a distruggere il principale fascino che oggi ci trascina verso le donne e che suppone le donne in una posizione passiva\u00bb.\nLa difesa della monogamia.\nComte \u00e8 un sostenitore della famiglia monogamica tradizionale, aderendo in questo pienamente alla mentalit\u00e0 borghese diffusa nel XIX secolo anche in ambito non cattolico. La donna non ha e non deve avere alcun ruolo nella societ\u00e0. Esclusa dal lavoro che non sia quello della conduzione della casa e dell'allevamento dei figli, \"\u00abnon pu\u00f2 essere onorata per i suoi meriti personali al di fuori del gruppo familiare\u00bb\", e il divorzio \u00e8 escluso perch\u00e9 minerebbe la famiglia (pur avendo Comte divorziato lui stesso), dove le donne possono far \"\u00abprevalere la loro dolce disciplina morale per reprimere, allo stato nascente, tutti gli impulsi viziosi o abusivi\u00bb\" (un tipico tema rousseauiano). La moglie dovr\u00e0 essere fedele al marito anche nella vedovanza, che \u00e8 \"\u00abil completamento finale della vera monogamia [...]\u00bb\" e \"\u00abl'eterna adorazione d'una memoria che la morte rende pi\u00f9 toccante\u00bb\" e le permetter\u00e0 di votarsi meglio \"\u00abal servizio attivo dell'Umanit\u00e0\u00bb\". Tuttavia, in alcuni scritti mostra di apprezzare l'Islam e la poliginia vigente in molte societ\u00e0 poligamiche extraeuropee.\nCritiche alla posizione comtiana sui sessi.\nQueste tesi, forse derivate da Rousseau (\"Emilio o dell'educazione\") e dalla sua concezione borghese tradizionale (ma diffuse persino tra i progressisti), furono criticate da altri positivisti, che pure apprezzavano le sue idee, tra cui il citato John Stuart Mill, ma anche Maria Montessori, e da teorici vicini al positivismo, come l'anarchico Kropotkin.\nNonostante il maschilismo e sessismo di Comte, numerose studiose moderne di sesso femminile, hanno sottolineato che questa visione non inficia il positivismo, in quanto non \u00e8 molto diversa nemmeno da quella dei socialisti del tempo (l'anarchico Proudhon su tutti) e da altri pensatori uomini ottocenteschi (di cui Mill rappresenta la vistosa eccezione), essendoci anche nella filosofia comtiana un certo rispetto per la figura della donna (che viene idealizzata) che non si ritrova ad esempio in contemporanei vistosamente misogini come Schopenhauer: d'altro canto hanno sottolineato la sua opposizione al matrimonio d'interesse e la sua difesa del matrimonio d'amore, per libera scelta dei coniugi, un ennesimo sintomo della contradditoriet\u00e0 del pensiero comtiano dell'ultimo periodo, oltre a rilevarne la sostanziale portata innovativa per la filosofia e la sociologia politica.\nInfluenze sul pensiero di Comte.\nComte volle essere il profeta di una nuova \"epoca d'oro\" dell'umanit\u00e0, innestando le proprie idee personali nella sua filosofia universale e generale, non sempre con successo. Essendo egli stesso una personalit\u00e0 complessa e facile ad entusiasmi e cambi d'umore, pessimista nella vita privata e ottimista per l'umanit\u00e0 (se essa seguir\u00e0 i precetti positivisti), spesso si trovano influenze disparate sulla sua filosofia, che tentano di conciliare idee poco conciliabili, in un originale amalgama di pensiero.\nEgli fonde le filosofie razionaliste con quelle spirituali, tramite il progresso e gli vuole realizzare l'ordine sognato dai reazionari, ma egli \u00e8 convinto, a differenza dei controrivoluzionari e tradizionalisti, che tale ordine non possa scaturire da idee vecchie e ormai superate (questo \u00e8 il suo inappellabile giudizio sul cristianesimo e le religioni): occorre una nuova guida, che \u00e8 la scienza interpretata dal positivismo, che fonde i vari rami del sapere. Molteplici e conflittuali, ma fuse ecletticamente tra loro, sono le idee che egli accoglie: dai citati Immanuel Kant, Gottfried Leibniz e Benjamin Franklin a Giambattista Vico da cui trae la filosofia della storia fino a Jean-Jacques Rousseau con la concezione della nuova societ\u00e0, il contrattualismo e la pedagogia naturalistica. per la filosofia della scienza, lo scetticismo scientifico, l'amore del progresso e la volont\u00e0 di riformare razionalmente la societ\u00e0, egli attinge dagli illuministi come il Marchese di Condorcet, David Hume, Voltaire, Denis Diderot (per la concezione della filosofia sistematica delle scienza e la loro catalogazione enciclopedica), Montesquieu (precursore della sociologia) e da utopisti vari come Henri de Saint-Simon, principale ispiratore della sociologia, la nuova scienza dell'uomo di Comte, e autore di una concezione collettivistica, pseudo-utilitaristica e socialisteggiante. Da Jeremy Bentham trae una netta visione utilitaristica.\nLa sua concezione del metodo scientifico come fonte di verit\u00e0 certa gli deriva da Francis Bacon, Galileo Galilei e Cartesio, esaltati nel \"Corso\". Comte si ispira anche a Georg Wilhelm Friedrich Hegel, per l'idea dello stato \"sacralizzato\", rappresentante dell'Assoluto (per lui non spirituale ma materialistico), ricavato anche dalla lettura di Thomas Hobbes, statalista, contrattualista, e, a tratti, quasi totalitario (Hobbes \u00e8 in realt\u00e0 \"assolutistico\", in accordo con la sua epoca), e a Xavier Bichat e Franz Joseph Gall. In campo economico \u00e8 stato influenzato dalle figure di Adam Smith, circa il progresso derivato dalla divisione del lavoro e Jean-Baptiste Say, sulla creativit\u00e0, essenziale per lo sviluppo industriale, degli imprenditori.\nNella fase \"religiosa\" egli si ispira a vari ideologi romantici e spiritualisti, Louis de Bonald e Joseph de Maistre (studiato anche da Saint-Simon), per la visione misticheggiante-teocratica, in Comte spogliata da ogni dimensione dimensione cristiana cattolica e trascendente, e sostituita dalla visione mistica e immanentistica della scienza e delle sue scoperte; per Comte non \u00e8 la Provvidenza che guida l'umanit\u00e0, ma la spinta al progresso. Inoltre egli ammira la visione controrivoluzionaria del filosofo della restaurazione: Comte considera una buona cosa la rivoluzione francese dell'inizio (1789), ma la condanna nettamente, in quanto apportatrice di disordine e violenza, per tutto ci\u00f2 che accadde dopo il 1791, soprattutto nel periodo del Terrore (1793-1794); Comte critica inoltre la rivoluzione di luglio, mentre all'inizio appoggia invece la rivoluzione francese del 1848, per diventare per\u00f2 subito un suo oppositore, e poi un neo-bonapartista sostenitore dell'Impero, per paura di nuovi disordini, in quanto i vecchi rivoluzionari sono diventati i garanti di un ordine nuovo, pi\u00f9 moderno. Come de Maistre affida la tutela giuridica \"super partes\" sugli Stati al Papa, Comte la affida invece al filosofo-sociologo positivista, come una sorta di Pontefice laico, il quale d\u00e0 le indicazioni alla societ\u00e0, giudica senza essere giudicato, in senso morale e non dittatoriale: egli conosce la verit\u00e0 scientifica e sa interpretarla, e solo egli pu\u00f2 guidare \"spiritualmente\" i governanti. La mistica cattolica diventa mistica scientifica, la Societ\u00e0 Futura di Saint-Simon (che riprende l'utopista socialista Robert Owen) e il Regno dello Spirito di Gioacchino da Fiore diventano lo Stato Positivo, il regno dell'Uomo sul mondo sognato da Comte. Per\u00f2, come gi\u00e0 detto, per il suo culto si rivolge anche alle idee del rivoluzionario giacobino Maximilien de Robespierre, ispirandosi a quello dell'Essere supremo di intonazione romantico-razionalista.\nL'impronta romantica verso il progredire della storia, destino che si dovr\u00e0 prima o poi avverare, \u00e8 simile anche a quella di Giuseppe Mazzini, per la concezione dei \"doveri dell'uomo\" e dell'umanit\u00e0 come unione mistica e immanente, incarnazione della divinit\u00e0, e la concezione romantica del progresso e della storia.\nRicezione successiva del pensiero.\nLa ricezione postuma di Comte ha avuto risultati quasi paradossali: pur capace di dare nome ad un'epoca culturale, il positivismo, la filosofia di Comte circolava fra gli stessi contemporanei pi\u00f9 attraverso le interpretazioni dei discepoli che la lettura diretta delle sue opere. Nella seconda met\u00e0 dell'Ottocento tale diffusione passa pi\u00f9 tra autori variamente collegati al positivismo come Littr\u00e9, Stuart Mill, Darwin e Spencer, che non pi\u00f9 sui testi comtiani. Sar\u00e0 in Francia che le opere di Comte verranno riscoperte: egli viene interpretato e diventa ispiratore di correnti di pensiero persino opposte, che vanno dai positivisti veri e propri agli ideologi e sostenitori della Terza Repubblica, cio\u00e8 progressisti, laici e democratici (come \u00c9mile Zola), ai loro oppositori nazionalisti e reazionari (come, in seguito, Charles Maurras); questo tentativo di appropriazione fra sinistra e destra \u00e8 raro tra gli esponenti della filosofia politica ottocentesca.\nDopo la fine dell'era del positivismo, l'opera di Comte venne apparentemente dimenticata, relegata ai libri di filosofia e di storia. L'interesse sull'autore del \"Corso\" \u00e8 ricominciato sulla scorta del neopositivismo (iniziato da Bertrand Russell e proseguito dal circolo di Vienna), del nuovo razionalismo \"neo-illuministico\" (es. il citato Ludovico Geymonat e il suo allievo Giulio Giorello), specialmente negli anni ottanta del XX secolo, per culminare in Francia nel bicentenario della nascita, solennemente celebrato nel 1998.\nComte, tramite la sua creatura, il positivismo, ha influito e stimolato numerosi intellettuali successivi, anche solo per reazione alla sua impronta filosofica, tra essi: John Stuart Mill, Marcelin Berthelot, Claude Bernard, Hippolyte Taine, \u00c9mile Durkheim, \u00c9mile Littr\u00e9, Harriet Martineau, Sigmund Freud, Cesare Lombroso, Karl Marx, Charles Darwin, Pierre-Joseph Proudhon, Roberto Ardig\u00f2, Maria Montessori, \u00c9mile Zola, Giovanni Verga, Friedrich Nietzsche, Benedetto Croce, Carlo Cattaneo, Karl Popper. In Italia, con la critica filosofica dominata per tutto il XX secolo, dall'idealismo crociano antipositivistico, oltre che per la posizione di Comte contraria all'Unit\u00e0 d'Italia, esistono tuttora pochi studi monografici sul pensiero comtiano, la cui ricezione venne perlopi\u00f9 mediata, negli ultimi decenni del XIX secolo, tramite le rielaborazioni positivisti italiani come Ardig\u00f2 e Lombroso.\nAnche la scrittrice di scuola libertariana Ayn Rand, fondatrice dell'Oggettivismo, pare che abbia tratto alcune idee da Comte, come l'esaltazione del progresso apportato dall'industria, dallo scienziato e dall'imprenditore, criticando e respingendo per\u00f2 le altre formulazioni, come il concetto di altruismo innato (Comte \u00e8 molto criticato per aver coniato il termine, interpretato, anche se in senso negativo dalla Rand, nella stessa definizione data dal filosofo francese ossia come obbligo ad aiutare i propri simili) e lo statalismo del positivismo comtiano, che spesso in area liberale vengono avvicinate al marxismo, nonostante le notevoli differenze tra lo stato marxista e lo stato positivista. In anni recenti, lo scienziato Stephen Hawking ha affermato di sentirsi \"un positivista\" e lo scrittore Michel Houellebecq ha riconosciuto di essere un \"comtiano\"."}
{"id": "837607", "revid": "118690623", "url": "https://it.wikipedia.org/wiki?curid=837607", "title": "Radiazione termica", "text": "In fisica la radiazione termica \u00e8 una radiazione elettromagnetica emessa dalla superficie di un oggetto che \u00e8 dovuta alla temperatura degli oggetti. La radiazione infrarossa da un comune termosifone o stufa elettrica \u00e8 un esempio di radiazione termica, come la luce emessa da una lampadina. La radiazione termica si genera quando l'energia interna prodotta dal movimento di particelle cariche all'interno degli atomi \u00e8 convertita in radiazione elettromagnetica. La frequenza dell'onda emessa da una radiazione termica \u00e8 una distribuzione probabilistica che dipende solo dalla temperatura, e nel caso del corpo nero \u00e8 data dalla Legge di Planck per la radiazione. La legge di Wien d\u00e0 la frequenza pi\u00f9 probabile della radiazione emessa e la legge di Stefan-Boltzmann d\u00e0 l'intensit\u00e0 di calore.\nDescrizione.\nPropriet\u00e0.\nVi sono tre propriet\u00e0 principali che caratterizzano la radiazione termica:\nInterscambio di energia.\nLa radiazione termica \u00e8 un concetto importante nella termodinamica essendo parzialmente responsabile dello scambio di calore tra gli oggetti, dato che i corpi pi\u00f9 caldi irradiano pi\u00f9 di quelli pi\u00f9 freddi. Altri fattori sono la convezione e la conducibilit\u00e0 termica. Lo scambio di energia \u00e8 caratterizzato dalla seguente equazione:\nQui, formula_2 rappresenta il fattore di assorbimento spettrale, formula_3 il fattore spettrale di riflessione e formula_4 il fattore spettrale di trasmissione. Tutti questi elementi dipendono anche dalla frequenza formula_5. Il fattore di assorbimento spettrale \u00e8 uguale all'emissivit\u00e0 formula_6; questa relazione \u00e8 nota come legge di Kirchhoff per la radiazione termica. Un oggetto \u00e8 chiamato corpo nero se, per tutte le frequenze, si applica la seguente formula:\nIn pratica a temperatura ambiente, gli oggetti perdono una quantit\u00e0 considerevole di energia per la radiazione termica. Tuttavia, l'energia persa emettendo radiazione infrarossa \u00e8 recuperata assorbendo calore dall'ambiente circostante. Per esempio, un uomo, di superficie pari a circa 1 m2, alla temperatura di 310 kelvin, emette continuativamente circa 500 watt. Tuttavia, se ci si trova al chiuso, in una stanza a 293 K, si ricevono indietro circa 400 watt dai muri, dal soffitto e dai dintorni, cos\u00ec che la perdita netta \u00e8 di soli 100 watt. Gli abiti (che si trovano in equilibrio a una temperatura intermedia) riducono ulteriormente tale dispersione.\nSe gli oggetti appaiono bianchi (riflettono tutti i colori dello spettro visibile), non sono necessariamente ugualmente riflettenti (cos\u00ec come non emissivi) nella radiazione infrarossa. Ad esempio molti termosifoni sono dipinti di bianco nonostante siano supposti essere buoni radiatori termici.\nEquazione.\nLa radiazione termica di un corpo nero per unit\u00e0 di superficie, unit\u00e0 di angolo solido e unit\u00e0 di frequenza formula_8 \u00e8 data da\nIntegrando l'equazione sopra con formula_8 si ottiene la potenza uscente data dalla legge di Stefan-Boltzmann, come:\nAncora, la lunghezza d'onda formula_12, per cui l'intensit\u00e0 di emissione \u00e8 maggiore, \u00e8 data dalla legge di Wien per cui:\nPer superfici che non sono corpi neri, bisogna considerare il fattore di correzione di emissivit\u00e0 formula_14. Questo fattore deve essere moltiplicato con la formula dello spettro di radiazione prima dell'integrazione. L'equazione risultante per la potenza uscente pu\u00f2 essere scritta in un modo che contiene un fattore di correzione della dipendente temperatura che \u00e8 spesso chiamato anch'esso formula_15:\nCostanti.\nDefinizioni delle costanti usate nelle equazioni sopra:"}
{"id": "837608", "revid": "916580", "url": "https://it.wikipedia.org/wiki?curid=837608", "title": "Geografia del Montenegro", "text": "La Repubblica del Montenegro (in serbo: \u0426\u0440\u043d\u0430 \u0413\u043e\u0440\u0430, Crna Gora, che significa \"montagna nera\") \u00e8 un piccolo stato montagnoso dei Balcani sud-occidentali, che confina con la Croazia, la Bosnia ed Erzegovina, la Serbia, l'Albania e il Mare Adriatico.\nCaratteri.\nIl Montenegro \u00e8 uno stato sia continentale, che costiero che montagnoso. Esistono quattro tipi di clima, con una variet\u00e0 di cambiamenti microclimatici, che vanno dal clima subtropicale a quello subpolare; questi climi si alternano grazie ai venti africani che vanno verso nord e dai fronti polari che si muovono verso sud.\nNel Montenegro ci sono 40 laghi, e l'80% del territorio \u00e8 coperto da foreste, pascoli naturali e prati. Le 2.833 specie e sub specie di piante che crescono solo sullo 0,14% del territorio dell'Europa che appartiene al Montenegro, costituiscono quasi un quarto della flora europea.\nIl Montenegro \u00e8 il Paese delle rarit\u00e0 naturali, che si manifestano nelle quattro regioni geografiche differenziate all'interno dei suoi confini.\nLa costa.\nIl Montenegro, nella sua \"faccia\" mediterranea, presenta un forte contrasto con le altre tre regioni.\nLa larghezza del Mar Adriatico \u00e8 massima tra il Montenegro e l'Italia meridionale (circa 200 km), e quella parte dell'Adriatico \u00e8 allo stesso tempo il punto pi\u00f9 profondo (situato a 1.330 metri), a sud ovest delle Bocche di Cattaro.\nLa lunghezza della costa \u00e8 di 293,5\u00a0km, dei quali 52 sono spiagge. Le spiagge montenegrine sono una stretta striscia di terra (2\u201310\u00a0km di larghezza) separata dall'interno del Paese dalle alte montagne calcaree di Rumija, Sutorman, Orjen, e Lov\u0107en. La costa \u00e8 molto frastagliata, con numerose baie, la maggiore delle quali \u00e8 rappresentata dal complesso delle Bocche di Cattaro.\nPianure rocciose.\nNelle zone calcaree del Montenegro ci sono speciali regioni geomorfologiche, in completo contrasto con quelle della costa. In queste regioni la flora e la fauna sono molto scarse, ma possono essere trovate anche strisce di terra fertile delle depressioni carsiche - \"polja\" - e nei buchi craterici - \"vrta\u010de\".\nIl calcare drena le acque, cos\u00ec anche le pi\u00f9 abbondanti piogge apportano solo pochi effetti in questa zona.\nNella regione si trova il Parco Nazionale di Lov\u0107en.\nLa depressione centrale.\nIl lago di Scutari, la fertile pianura Zeta con la valle del fiume Zeta, come anche la zona di Nik\u0161i\u0107 comprendono la terza zona morfologica del Montenegro, formata da depressioni e pianure (l'unica zona pianeggiante del Paese).\nL'altitudine media della pianura \u00e8 di 40 m nella parte settentrionale, mentre la pianura di Nik\u0161i\u0107, che fa parte di essa, \u00e8 posta a 500 metri in media.\nLa fertile depressione lungo le valli \u00e8 il luogo ideale per gli insediamenti umani, infatti la pianura Zeta e la zona di Nik\u0161i\u0107 hanno la massima concentrazione di popolazione del Montenegro; le due maggiori citt\u00e0 della nazione, Podgorica e Nik\u0161i\u0107, sorgono proprio in queste pianure.\nIn quest'area sorge anche il Parco Nazionale del Lago di Scutari.\nLe alte montagne.\nIl nord del Montenegro \u00e8 una regione di alte montagne calcaree. Dalle pianure poste a 1.700 metri d'altitudine, si innalzano vaste catene montuose alte pi\u00f9 di 2.000 metri (Durmitor, Bjelasica, Komovi). Queste catene sono ricche di pascoli, foreste e laghi di montagna, il cui numero in tutto il Montenegro \u00e8 29. I fiumi Piva, Tara, Mora\u010da, \u0106ehotina e i loro affluenti hanno scavato stretti canali nella roccia calcarea, i canyon, la cui bellezza \u00e8 unica. Per grandezza, il canyon della Tara \u00e8 il secondo del mondo.\nIn questa regione ci sono due magnifici parchi nazionali: Biogradska Gora e Durmitor.\nClima.\nI contrasti che esistono nella topografia sono strettamente legati al clima. Mentre sulla zona costiera prevale il clima mediterraneo, nelle terre interne, anche a piccola distanza dal mare, prevale il clima continentale. Le Alpi Dinariche (Orjen, Lov\u0107en e Rumija) si innalzano gi\u00e0 a partire dalla costa, e impediscono la penetrazione del clima mediterraneo nelle terre interne prossime al mare. Le temperature medie nella zona costiera in luglio sono tra 23,4 \u00b0C e 25,6\u00a0\u00b0C. Le estati sono solitamente lunghe e secche, mentre gli inverni sono brevi e miti. Nella valle del fiume Bojana ci sono ondate di calore intenso che giungono fino a Podgorica, rendendola la citt\u00e0 pi\u00f9 tiepida del Montenegro e una delle pi\u00f9 calde dei Balcani.\nNel Montenegro centrale, nelle regioni delle pianure di Zeta e Bjelopavli\u0107a, le temperature di luglio sono intorno ai 26,4 \u00b0C a Podgorica e 25,4\u00a0\u00b0C a Danilovgrad. Il massimo assoluto pu\u00f2 talvolta raggiungere i 40\u00a0\u00b0C. La temperatura media di gennaio \u00e8 di 5 \u00b0C, con un minimo assoluto di -10\u00a0\u00b0C.\nNella regione delle alte montagne calcaree, il clima \u00e8 tipicamente subalpino, con inverni freddi e nevosi ed estati miti. Mentre lungo la costa montenegrina e nel bacino del lago di Scutari la neve sono una rarit\u00e0, sul Monte Durmitor possono avvenire precipitazioni nevose anche di 5 metri. Nelle parti settentrionali della nazione, e in particolare sulle alte montagne, a causa della bassa evaporazione, la neve resta per diversi mesi, e in alcuni luoghi anche per l'intero anno.\nSuddivisioni del Montenegro.\nIl Montenegro \u00e8 diviso amministrativamente in 21 comuni.\nPrincipali citt\u00e0 del Montenegro.\nL'ex capitale reale e la sede del trono \u00e8 Cettigne."}
{"id": "837610", "revid": "1318658", "url": "https://it.wikipedia.org/wiki?curid=837610", "title": "Soci\u00e9t\u00e9 nationale des transports ferroviaires", "text": "La Soci\u00e9t\u00e9 nationale des transports ferroviaires, acronimo SNTF (in italiano \"Societ\u00e0 nazionale dei trasporti ferroviari\"), \u00e8 un'impresa pubblica algerina creata nel 1976 per la gestione del traffico e delle linee ferroviarie nazionali. Nel 2005 la gestione della rete \u00e8 stata scorporata affidandola alla nuova societ\u00e0 ANSERIF lasciando alla SNTF la gestione del traffico merci e passeggeri.\nStoria.\nLe prime ferrovie algerine furono affidate alla gestione privata in base a un decreto imperiale dell'8 aprile 1857; la \"Compagnie des chemins de fer alg\u00e9riens\" apr\u00ec il primo cantiere della linea Algeri-Blida il 12 dicembre 1859. Problemi finanziari spinsero la compagnia a completare solo la linea della capitale, aperta l'8 settembre 1862.\nAltre cinque compagnie vennero costituite per intraprendere la costruzione delle restanti linee, previste in 1357 km: la Compagnie B\u00f4ne-Guelma (BG), la Compagnie de l'Est Alg\u00e9rien (EA), la Compagnie Paris-Lyon-M\u00e9diterran\u00e9e (PLM), la Compagnie de l'Ouest Alg\u00e9rien (OA) e la Compagnie Franco-Alg\u00e9rienne (FA)\nL'obiettivo venne raggiunto e superato, con 1365\u00a0km di linee toccando quasi tutte le principali citt\u00e0.\nIl 18 luglio 1879 una nuova campagna di investimenti statali defin\u00ec \"di interesse generale\" ulteriori 1747 km di percorso.\nNei trent'anni successivi vennero collegati 2035\u00a0km di nuove ferrovie.\nIl fallimento, nel 1900 della Compagnie Franco-Alg\u00e9rienne e in seguito le difficolt\u00e0 della Compagnie B\u00f4ne-Guelma (1905), della Est Alg\u00e9rien (1908) portarono, dal 27 settembre 1912, le loro reti sotto il controllo della Compagnie des Chemins de Fer Alg\u00e9riens de l'Etat (CFAE), che and\u00f2 ad affiancarsi alla \"sopravvissuta\" Compagnie Paris-Lyon-M\u00e9diterran\u00e9e.\nTra il 1907 e il 1946 una terza campagna di miglioramenti estese la rete per ulteriori 1614\u00a0km.\nDal 1\u00ba luglio 1921 le linee esistenti vennero suddivise tra la CFAE e la PLM: questa condizione dur\u00f2 fino al 30 maggio 1938, quando le linee \"di interesse generale\" di entrambe le compagnie vennero espropriate e raccolte nelle SNCF. La gestione delle linee algerine venne affidata, dal 1\u00ba gennaio 1939 all'Office des chemins de fer Alg\u00e9riens.\nAlla fine della seconda guerra mondiale la rete dell'Algeria francese comprendeva 5014\u00a0km di ferrovia, principalmente a singolo binario e con solo pochi tratti elettrificati; a questi si aggiungevano le ferrovie minerarie a scartamento ridotto e le linee ferroviarie su ruote pneumatiche (CFRA).\nIl 30 giugno 1959 l'Ufficio CFA e lo Stato francese stipularono una convenzione, che port\u00f2 alla costituzione, dal 1\u00ba gennaio dell'anno successivo, della \"Soci\u00e9t\u00e9 des Chemins de Fer Fran\u00e7ais en Alg\u00e9rie\", rinominata dal 16 giugno 1963 \"Soci\u00e9t\u00e9 Nationale des Chemins de Fer Alg\u00e9riens\" (SNCFA) in seguito all'acquisizione dell'indipendenza\nDal 31 marzo 1976 con la scadenza della convenzione col governo francese, la SNCFA venne suddivisa in tre organi: SNTF, per l'utilizzo della rete ferroviaria; SNERIF, per la manutenzione e costruzione delle linee; SIF, per l'ingegnerizzazione e costruzione delle infrastrutture ferroviarie. La suddivisione amministrativa si rivel\u00f2 inefficiente e le tre societ\u00e0 vennero nuovamente riunite nella SNTF.\nCon l'avvento del regime presidenziale socialista e delle prime riforme democratiche degli anni ottanta del XX secolo l'economia algerina vide un periodo di ripresa, affiancato dal boom dei trasporti di massa. Le linee ferroviarie, oramai vecchie, non si dimostrarono in grado di reggere l'aumento di traffico.\nTra il 1976 e il 1989 il collegamento col Marocco tramite la linea costiera ovest venne interrotto per via delle tensioni politiche causate dal movimento indipendentista del Fronte Polisario e della costituzione della Repubblica araba sahariana.\nLa politica moderata e di apertura condotta dal presidente Benjedidi Chadli spinse ad una campagna di investimenti per potenziare le infrastrutture, grazie alla collaborazione di team esperti acquisiti dalle maggiori ferrovie europee (SNCF, FS, DB).\nDal 1987 la SNTF fu suddivisa in diverse societ\u00e0 indipendenti, per meglio focalizzare lo sviluppo delle diverse aree tecniche. Nel dettaglio, vennero costituite:\nLa campagna innovatrice degli anni ottanta venne bruscamente interrotta dalla giunta militare di Muhammad Boudiaf, per poi essere ripresa a met\u00e0 degli anni novanta quando parte dei progetti vennero rivalutati come iniziativa per combattere la disoccupazione.\nLa rete.\nLa rete ferroviaria algerina \u00e8 composta da due linee costiere che si diramano partendo dalla capitale Algeri, a ovest per 550\u00a0km verso Oujda e il Marocco, e a est per 370\u00a0km verso Od Rahmoun dove si trova il raccordo con una tratta che attraversa il paese in direzione nord-sud.\nUna terza direttrice principale nel nord-est del paese costeggia il confine con la Tunisia, dove \u00e8 presente anche un collegamento con la rete della SNCFT tunisina, cosa che favorisce i collegamenti ai porti di Annaba e Djebel Onk. La linea, lunga circa 300\u00a0km, \u00e8 in parte elettrificata.\nOltre alle linee a scartamento standard, sono presenti anche altre linee a scartamento ridotto, tra Mohammedia e B\u00e9char e tra Bilda e Djeffa.\nGli investimenti nelle infrastrutture lanciati a partire dal 1980 sono stati volti soprattutto all'incremento della capacit\u00e0 delle linee: innanzitutto furono allungati i tratti di sorpasso sulle linee a singolo binario, per permettere di operare treni pi\u00f9 lunghi (1200 metri invece di 800); dopodich\u00e9 si procedette a costruire nuovi tratti per il sorpasso, cos\u00ec da accorciare le distanze minime tra un convoglio e l'altro e aumentare la capacit\u00e0 oraria delle linee.\nNelle tratte maggiormente interessate dal traffico industriale ed agricolo si procedette al raddoppio delle linee: interessate da questi interventi furono soprattutto le tratte tra Algeri e i porti di Skikda e Annaba. Queste ultime tratte, in precedenza caratterizzate da raggi di curva molto stretti (inferiori a 200 metri), armamento leggero e pendenze anche del 20 \u00b0/ (linee quindi difficili da percorrere e dai forti limiti strutturali) vennero raddoppiate e rese pi\u00f9 agevoli, grazie ad un investimento di oltre 2,2 miliardi di dinari, in un progetto che ha visto la massiccia partecipazione della francese Cogifer (oggi Vossloh-Cogifer) e dell'italiana Italconsult.\nL'installazione di moderna segnaletica, la sostituzione dell'armamento con rotaie da 54\u00a0kg/m e traversine in cemento ha permesso di aumentare la velocit\u00e0 massima da 60 a 90\u00a0km/h e di portare il carico massimo per asse da 18 a 28 tonnellate, raddoppiando la capacit\u00e0 delle linee e portandola ad oltre 7 milioni di tonnellate l'anno.\nUn ulteriore rinforzo della vecchia rete nazionale \u00e8 stato raggiunto con la riattivazione della ferrovia El Khroub-Guelma, una vecchia tratta dismessa negli anni cinquanta. L'opera di raddoppio delle linee esistenti \u00e8 continuata fino ai primi anni novanta, finanziata con la contrattazione di un debito col governo austriaco pari a 477 milioni di dollari USA, concesso a fronte della partecipazione ai lavori da parte di alcuni gruppi austriaci.\nA questi interventi di potenziamento si \u00e8 affiancata la costruzione di nuove linee tra Thenia e S\u00e9tif e tra Skikda e Annaba, finanziate con 157 milioni di dollari USA.\nCon la collaborazione di un consorzio di banche indiane inoltre \u00e8 stato intrapreso nel 1986 un massiccio intervento di ampliamento della linea tra Thenia e El Esnam, caratterizzata dalla necessit\u00e0 di costruire numerosi tunnel sui monti dell'Atlante.\nTuttavia il principale intervento migliorativo rimane la costruzione della linea tra le miniere di fosfati di Orano e Sidi Bel Abbes, El Hadjar (dove si trova un imponente impianto siderurgico), le miniere di Bou Khedra e Quenza e il porto di Annaba. La linea, detta \"Haute Plateau\", avrebbe dovuto coprire oltre 800\u00a0km di percorso nell'interno del paese.\nLa costruzione venne per\u00f2 interrotta con l'arrivo al potere dei militari.\nL'area di Algeri.\nSia le infrastrutture destinate al traffico passeggeri che quelle destinate alle merci sono gravemente sottodimensionate rispetto alla necessit\u00e0, tra cui spiccano alcuni casi critici e difficilmente risolvibili per via della posizione delle stazioni che non consente ulteriori espansioni: il caso pi\u00f9 eclatante \u00e8 la principale stazione di Algeri, Algiers Maritime.\nIn seguito all'aumento dell'inurbamento e alla conseguente richiesta di trasporto locale nell'area della capitale, \u00e8 stata iniziata un'opera di costruzione di un passante ferroviario tra piazza Emir Abdel Kader e Bab el Oued, passando sotto il quartiere della Casbah.\nA questo passante dovrebbe affiancarsi la costruzione di una nuova stazione di interscambio presso Dar el Beida, un nuovo quartiere in via di sviluppo nel sud della citt\u00e0: la stazione dovrebbe diventare la prima per dimensioni in Algeri e dovrebbe permettere il passaggio del traffico tra Thenia e Bilda senza passare per il centro cittadino. Inoltre, dovrebbe servire come nodo di scambio tra la ferrovia Orano-Costantina e la rete locale della citt\u00e0.\nUna seconda stazione cittadina verr\u00e0 costruita nel quartiere di Tafourah e in concomitanza dovrebbero cominciare i lavori di costruzione per due nuovi scali merci presso Agha e Rou\u00efba (quest'ultima collegata anche alla nuova stazione di Dar el Beida).\nLa flotta.\nAl 1995 la flotta era composta principalmente da:\na queste vanno aggiunte una serie di nuovi veicoli ordinati tra il 1994 e il 1996, tra cui 30 locomotive per traffico locale, 10 locomotive Co-Co da 2400\u00a0kW oltre a 50 unit\u00e0 di vario tipo fornite da General Motors e altre 10 locomotive merci da 2400\u00a0kW, sempre con rodiggio Co-Co, destinate al traffico minerario e fornite da Alstom.\nNel 1992 la Breda ha costituito con SNTF una compagnia, la ALFRED, per fornire servizi di manutenzione e revamping del materiale rotabile. SNTF lavora a stretto contatto con la societ\u00e0 di costruzione ferroviaria algerina Ferovial, che fornisce veicoli anche alle nazioni limitrofe, all'Iraq e a molte nazioni africane."}
{"id": "837611", "revid": "729019", "url": "https://it.wikipedia.org/wiki?curid=837611", "title": "Banaba", "text": "Banaba (b\u0259\u02c8n\u0251\u02d0b\u0259) anche nota in gilbertese come \"Bwanaba\" e in inglese e francese come \"Paanapa\" o \"Paanopa\" \u00e8 l'isola pi\u00f9 occidentale dell'arcipelago di Kiribati.\nGi\u00e0 denominata dai primi coloni inglesi come \"Ocean Island\" (perch\u00e9 scoperta da una nave britannica di nome \"Ocean\"), \u00e8 la sola isola delle Kiribati a non essere parte di un atollo. \u00c8 stata la capitale della colonia britannica delle isole Gilbert ed Ellice dal 1906. \u00c8 conosciuta per la scoperta di fosfato (1900) da parte di Albert Fuller Ellis, il cui sfruttamento incessante \u00e8 terminato nel 1979, anno dell'indipendenza delle Kiribati. Lo sfruttamento minerario ha in gran parte spopolato l'isola, i cui abitanti si sono perlopi\u00f9 trasferiti a Rabi, un'isola delle Figi.\nL'isola fu occupata dal Giappone durante la Seconda guerra mondiale fino ad agosto 1945, a guerra ultimata. Gli abitanti sopravvissuti furono tutti evacuati a dicembre 1945 verso Rabi, acquisita dai Britannici prima della guerra."}
{"id": "837613", "revid": "110157", "url": "https://it.wikipedia.org/wiki?curid=837613", "title": "Live at Easy Street", "text": "Live at Easy Street \u00e8 un EP live ufficiale dei Pearl Jam, uscito il 20 giugno 2006."}
{"id": "837615", "revid": "1048993", "url": "https://it.wikipedia.org/wiki?curid=837615", "title": "Crescenzo Del Monte", "text": "Biografia.\n, nacque a Roma nel 1868 in una casa del ghetto. Scrisse sonetti in giudaico-romanesco nei quali rappresent\u00f2, con affettuosa e pungente ironia, gli ebrei romani nel momento di passaggio dal ghetto all'emancipazione, ovvero alla conquista dei diritti civili e politici dopo la presa di Roma del 1870 e la sua annessione al Regno d'Italia. In altri sonetti descrisse i tempi passati con tutte le vessazioni a cui gli ebrei erano sottoposti, tra cui l'agitazione che c'era nel ghetto durante la giornata dell'udienza che il papa (\"Apifior\" in dialetto giudaico romano) concedeva ai capi della comunit\u00e0 ebraica. In un altro sonetto ricord\u00f2 il dolore di una madre, alla quale era stato portato via il figlio per essere forzatamente convertito al cristianesimo.\nI suoi sonetti furono pubblicati in varie edizioni a partire dal 1908. \nFu anche autore di sonetti in romanesco, che egli chiamava \"romanesco comune\", per distinguerlo dal giudaico-romanesco. Il suo bilinguismo gli permise infatti di spaziare con successo sui fronti di entrambi i vernacoli di Roma. Collabor\u00f2, inoltre, scrivendo un'appendice per le vicende successive al 1870, a una \"Storia degli ebrei di Roma\" di Giacomo Blustein. Fu il primo studioso ad occuparsi del linguaggio giudaico-romanesco, in cui tradusse alcuni testi medievali, cinquecenteschi e opere di Dante e Boccaccio.\nFiero della sua \"italianit\u00e0\", vivendo nella giovinezza il periodo in cui gli ebrei italiani (i romani per ultimi) acquisirono i diritti civili e politici, si entusiasm\u00f2 di fervore patriottico negli anni della prima guerra mondiale e vide con una certa simpatia, non scevra di qualche perplessit\u00e0, l'affermarsi del fascismo. La morte nel 1935, poco prima dell'emanazione delle \"leggi razziali\" (1938) gli risparmi\u00f2 l'infamia delle persecuzioni antiebraiche e il rastrellamento del ghetto romano."}
{"id": "837617", "revid": "1872303", "url": "https://it.wikipedia.org/wiki?curid=837617", "title": "Francesco Bacone", "text": "Formatosi con studi in legge e giurisprudenza, divenne un sostenitore e strenuo difensore della Rivoluzione scientifica sostenendo il metodo induttivo fondato sull'esperienza, in senso gnoseologicamente antitetico al metodo deduttivo cartesiano, nonch\u00e9 base della futura teoria della tabula rasa lockiana, espressione che allude alla mancanza di conoscenze a priori e, quindi, gi\u00e0 a partire da Aristotele, si esprime l'idea che l'essere umano nasce senza nulla di innato dal punto di vista conoscitivo.\nBiografia.\nNacque il 22 gennaio 1561, nella York House di Londra, la residenza di suo padre, sir Nicholas Bacon, che nei primi vent'anni del regno d'Elisabetta I Tudor, aveva tenuto il Gran Sigillo. Sua madre era Lady Anne Cooke, donna di grande cultura e poliglotta, cognata di Lord Burghley, che fu Lord Tesoriere della Regina Elisabetta, e uno degli uomini pi\u00f9 potenti d'Inghilterra.\nNel 1573 a 12 anni inizi\u00f2 a frequentare il Trinity College dell'Universit\u00e0 di Cambridge, ma dopo tre anni se ne allontan\u00f2 generando un'accesa ostilit\u00e0 verso il culto di Aristotele volendo allontanare la filosofia dalla disputa scolastica per portarla su campi pi\u00f9 pratici per illuminare ed accrescere l'umana felicit\u00e0. Francis Bacon entr\u00f2 nel giugno del 1576 nel Gray's Inn di Londra una delle scuole dove si formavano i giureconsulti e gli avvocati.\nTre mesi pi\u00f9 tardi partiva per la Francia al seguito di sir Amias Paulet nuovo ambasciatore alla corte di Enrico III: della Francia ebbe un'impressione negativa della quale rester\u00e0 traccia nelle \"Note sul presente stato della cristianit\u00e0\" (\"Notes on Present State of Christendom\") composte nel 1582. Nelle \"Note\" dice che il re gli pare un uomo dagli sregolati piaceri, dedito alle danze, ai festini, alle cortigiane, la Francia un paese profondamente corrotto, male amministrato, povero e prossimo alla rovina.\nIl 20 marzo 1579 ritorna precipitosamente a Londra a causa della morte del padre. Nel 1584 fu eletto in Parlamento come rappresentante di Taunton. Nel 1595 il Conte di Essex, suo grande amico, gli fece dono di una propriet\u00e0 a Twickenham; l'amicizia fra i due si infranse per\u00f2 quando il Conte fu scoperto congiurare contro la Regina Elisabetta e lo stesso Bacone prese parte attiva nell'accusa.\nLa sua carriera politica lo vede ricoprire la carica di Solicitor general nel 1607, Attorney general (Avvocato generale) nel 1613, membro del Consiglio privato della Corona nel 1616, lord guardasigilli nel 1617, Lord cancelliere nel 1618; fu quindi ammesso tra i pari come barone di Verulamio e visconte di Sant'Albano (1621). Nel 1621, dopo essere stato incarcerato per una condanna di peculato da cui comunque fu graziato dal re e scarcerato dopo qualche giorno di prigionia, si ritir\u00f2 a vita privata dedicandosi esclusivamente ai suoi studi ed alla stesura delle sue opere attraverso le quali esercit\u00f2 una forte influenza nel mondo politico e culturale.\nMor\u00ec il 9 aprile 1626 a 65 anni nella residenza del conte di Arundel, a Highgate all'alba del giorno di Pasqua, dopo aver contratto la polmonite mentre, secondo un controverso aneddoto, cercava di congelare un pollo nella neve per studiare gli effetti del congelamento sulle carni. Nel suo testamento lasci\u00f2 ogni suo avere alla propria servit\u00f9.\nMetodologia scientifica.\nNei suoi scritti filosofici si dipana una complessa metodologia scientifica, spesso indicata con il suo nome (metodo baconiano).\nSir Francis Bacon \u00e8 il filosofo empirista della rivoluzione scientifica che ha incentrato la sua riflessione nella ricerca di un metodo di conoscenza della natura che si pu\u00f2 definire scientifico, nel senso che vuole essere ripetibile e che parta dall'osservazione della natura. Bacone teorizza che l'osservazione dei fenomeni naturali debba essere praticata compilando una \"tabula presentiae\" e una \"tabula absentiae in proximitate\" in cui si riportano i dati di temperatura, sostanze chimiche e altri fattori ambientali presenti e assenti in un dato momento in cui si \u00e8 ottenuto un fenomeno di cui si cerca di scoprire i fattori che l'hanno determinato.\nSe il fenomeno si manifesta sia in presenza che in assenza di un dato fattore presunto, allora il fattore che \u00e8 rilevato nel contesto \u00e8 ininfluente. Se il fenomeno muta d'intensit\u00e0, in presenza del fattore, ma si manifesta anche in sua assenza, ci\u00f2 significa che il fattore condiziona il fenomeno ma non ne \u00e8 ancora la causa. L'obiettivo dell'analisi \u00e8 trovare quel fattore la cui presenza \u00e8 condizione necessaria (anche se non sufficiente) del fenomeno stesso.\nLa filosofia naturale si distingue in due parti: quella speculativa, che riguarda la ricerca delle cause dei fenomeni naturali, e quella pratica che si occupa della produzione degli effetti. La parte speculativa, a sua volta, si divide in fisica e metafisica: la fisica \"indaga e tratta le cause materiali ed efficienti; la metafisica studia le cause finali e formali\".\nSenza conoscere una causa come condizione necessaria e sufficiente dell'esistenza di un fenomeno non si potr\u00e0 riprodurlo e nemmeno conoscerlo: un attributo sar\u00e0 presente in un oggetto se, stimolato con la causa necessaria e sufficiente di quell'attributo, diventer\u00e0 visibile e conoscibile; altrimenti se non si manifesta, ci\u00f2 vorr\u00e0 dire che l'oggetto non possiede tale attributo.\nBacone trascorse la vita a cercare un esperimento che chiam\u00f2 \"istanza cruciale\" (\"Experimentum crucis\"), tale da interrogare la natura in modo da costringerla a risponderci s\u00ec o no, come dicevano i naturalisti italiani.\nLe massime\"Tantum possumus quantum scimus\" (tradotta correntemente in \u00abSapere \u00e8 potere\u00bb) e \"Natura non nisi parendo vincitur\" (\u00abLa natura pu\u00f2 essere vinta solo ubbidendole\u00bb) passeranno a detto comune.\nIl suo metodo anticipa quello galileiano, che dimostrer\u00e0 come occorra un approccio quantitativo con equazioni e misure per trovare delle condizioni necessarie e/o sufficienti per conoscere i fenomeni e replicare quelli a noi pi\u00f9 utili (e non soltanto qualitativo con \"tabule presentiae ed absentiae\", ancora oggi utilizzate negli esperimenti dove \u00e8 importante indicare le condizioni ambientali in cui avviene la misura).\nIl \"Novum Organum\".\nIn quest'opera, Bacone elabora una procedura di lavoro per poter raggiungere una conoscenza certa di un fenomeno. Tale procedura, definita metodo baconiano, consta di due parti fondamentali: la \"pars destruens\" e la \"pars costruens\". Nella prima occorre liberare la mente dalle false credenze e convinzioni, che Bacone chiama \"idola\" e successivamente con la \"pars construens\" del \"Novum Organum\" o \"Novum Organum Scientiarum\" (trad. \"Nuovo organo\", \"Nuovo Strumento delle Scienze\"), elaborare una teorizzazione del ragionamento induttivo, pi\u00f9 definita e rinnovata rispetto a quella gi\u00e0 accennata da Aristotele. Infatti, l'induzione aristotelica, o induzione per enumerazione semplice, passa troppo presto dai casi particolari ai princ\u00ecpi generali. Conclude, cio\u00e8, troppo precipitosamente, procedendo per semplice enumerazione. Ad esempio, dalle osservazioni particolari che questo cigno \u00e8 bianco, che quest'altro \u00e8 bianco, e che quest'altro ancora \u00e8 sempre bianco, passa subito alla conclusione generale che tutti i cigni sono bianchi. Ma i dati raccolti per enumerazione semplice possono essere sempre confutati da esempi successivi (per es., nel nostro caso, dalla constatazione futura dell'esistenza di un cigno nero).\nIl superamento di questa falsa o impropria induzione passa secondo Bacone per l'instaurazione di una nuova metodologia scientifica che conduca all'induzione vera, non pi\u00f9 per enumerazione semplice ma per esclusione degli elementi inessenziali a un fenomeno, e per scelta di quelli essenziali.\nQuello che Bacone vuole scoprire con l'induzione vera \u00e8 la legge dei fenomeni. Sennonch\u00e9 questa legge \u00e8 ancora concepita da Bacone aristotelicamente come \"forma\" (o \"essenza\", o \"causa\", o \"natura\") del fenomeno studiato, e non, come far\u00e0 Galileo, come relazione quantitativa, di tipo matematico. In altre parole, la forma di un fenomeno (per es., del calore) \u00e8 intesa, pi\u00f9 o meno alla maniera di Aristotele, come il complesso delle qualit\u00e0 essenziali del fenomeno stesso, ossia come ci\u00f2 che lo fa essere quello che \u00e8. Pi\u00f9 precisamente, Bacone intende per forma il principio interno che spiega la costituzione, la struttura del fenomeno, ma che spiega anche il suo sviluppo, cio\u00e8 la sua generazione e produzione. Il limite di Bacone consiste dunque nel fissare la sua attenzione sugli aspetti qualitativi del fenomeno studiato, mentre la scienza moderna si interessa anche dei suoi aspetti quantitativi, di quelli, cio\u00e8 che, appunto perch\u00e9 quantitativi, possono essere misurati.\nGli Idola: la \"pars destruens\".\nNella \"pars destruens\" del suo \"Novum Organum\" sono esposti gli errori da cui dobbiamo liberarci per delineare il metodo della ricerca della verit\u00e0. Occorre purificare la nostra mentalit\u00e0 da una serie di errori che avevano causato sino ad allora lo scarso progresso delle scienze.\nMa prima ancora di classificare gli errori occorre indicare le cause degli errori:\nDopo aver parlato delle cause degli errori, Bacone elenca gli errori che chiama idoli poich\u00e9 l'uomo li onora al posto del vero Dio, della verit\u00e0: \nLa storia della filosofia allora da quest'ultimo punto di vista pu\u00f2 essere suddivisa in tre specie: sofistica, empirica e superstiziosa. Di filosofia sofistica accusa Aristotele perch\u00e9 cerc\u00f2 di dare pi\u00f9 una descrizione astratta delle cose che andare alla ricerca della loro vera realt\u00e0. \nUna filosofia empirica \u00e8 quella di Gilbert e degli alchimisti, che spiegano le cose per mezzo di limitati e particolari esperimenti. La filosofia \"superstiziosa\", infine, \u00e8 quella che si fonde con la teologia come la filosofia pitagorica e platonica.\nIl metodo delle \"Tabulae\": la \"pars construens\".\nL'induzione vera proposta da Bacone pu\u00f2 anche definirsi la \"dottrina delle tavole\". Secondo Bacone, infatti, quando vogliamo studiare la natura di un certo fenomeno fisico dobbiamo far uso di tre tavole: la tavola della presenza (\"tabula praesentiae\"), la tavola dell'assenza (\"tabula absentiae in proximitate\") e la tavola dei gradi (\"tabula graduum\").\nDopo aver effettuato l'analisi e la comparazione dei risultati segnati nelle tre tavole, possiamo senz'altro tentare un'interpretazione iniziale o \"vindemiatio prima\" (prima vendemmia); in altre parole, le tavole consentono una prima ipotesi sulla forma cercata. Questa prima ipotesi procede per esclusione e per scelta. Lo scienziato esclude (cio\u00e8 scarta) come forma del fenomeno le caratteristiche mancanti nella prima tavola, presenti nei corpi nella seconda, e che non risultano decrescenti col decrescere dell'intensit\u00e0 del fenomeno, o viceversa. Lo scienziato, invece, sceglie come causa del fenomeno una natura sempre presente nella prima tavola, sempre mancante nella seconda, e con variazioni correlate a quelle del fenomeno nella terza. Nel caso del calore, si pu\u00f2 ipotizzare che la causa del fenomeno sia il movimento, non di tutto il corpo, ma delle sue parti, e piuttosto rapido. Il movimento, infatti, si trova quando il caldo \u00e8 presente, manca quando il caldo \u00e8 assente, aumenta o diminuisce a seconda della maggiore o minore intensit\u00e0 del calore. La causa del calore non pu\u00f2 essere, invece, la luce, perch\u00e9 la luce \u00e8 presente nella tavola dell'assenza.\nL'ipotesi va poi verificata con gli esperimenti. Bacone propone ben 27 tipi diversi di esperimenti e pone al culmine l'experimentum crucis (esperimento della croce), il cui nome deriva dalle croci erette nei bivi decisionali: quando, dopo aver vagliato le tavole, ci troviamo di fronte a due ipotesi ugualmente fondate, l'esperimento cruciale ci toglie dall'incertezza, perch\u00e9 dimostra vera una delle due ipotesi, e falsa l'altra. Esempi di problemi che richiedono l'esperimento cruciale sono la teoria della rotazione o meno della Terra intorno al Sole, le teorie sul peso dei corpi, ecc. Consideriamo, per esempio, quest'ultimo problema. Ecco il bivio: o i corpi pesanti tendono al centro della Terra per la loro stessa natura, cio\u00e8 per una qualit\u00e0 intrinseca, come voleva Aristotele, o sono attratti dalla forza della massa terrestre. Se fosse vera la prima ipotesi, un corpo dovrebbe avere sempre lo stesso peso; invece, se fosse vera la seconda ipotesi, un corpo dovrebbe pesare di pi\u00f9 avvicinandosi al centro della Terra, e di meno allontanandosene. Ed ecco l'esperimento cruciale: si prendano due orologi, uno con contrappesi di piombo e l'altro a molla. Si accerti che le loro lancette si muovano alla stessa velocit\u00e0. Si ponga il primo in cima a un luogo altissimo, e l'altro a terra. Se \u00e8 vera l'ipotesi che il peso dipende dalla forza di gravit\u00e0, l'orologio piazzato in alto si muover\u00e0 pi\u00f9 lentamente, a causa della diminuita forza di attrazione terrestre.\n\"La nuova Atlantide\".\n\"La nuova Atlantide\" \u00e8 un testo che fa parte del genere letterario utopico, assieme, ad esempio, alle opere \"L'Utopia\" di Thomas More o \"La citt\u00e0 del Sole\" di Tommaso Campanella. Bacone prende spunto dal mito di Atlantide, narrato da Platone (che egli non apprezza) nel \"Crizia\". Platone a capo del suo stato aveva messo i filosofi, Campanella un sacerdote, Bacone gli scienziati. Essi sono dotati di un sapere pratico capace di trasformare la realt\u00e0 ed assicurare una vita migliore all'umanit\u00e0. Le Utopie di Tommaso Moro e Campanella si ispirano a motivi morali e sociali: il tema centrale de \"La nuova Atlantide\" \u00e8 da cercarsi invece nel potere che deriva all'uomo dalla scienza.\nAl centro dell'intera societ\u00e0 utopica vi \u00e8 la famiglia, la cui prosperit\u00e0 diventa un affare di stato, partendo dal privato, dai piccoli amori domestici, per poi trasformarsi in universale. Bacone immagina di approdare a Bensalem (tale \u00e8 il nome della citt\u00e0 sull'isola ideale) in seguito ad un naufragio. Egli ed i suoi compagni di viaggio entrano in contatto con una cultura pi\u00f9 avanzata, una civilt\u00e0 che conosce tutte le altre, ma dalle quali non \u00e8 conosciuta e che ha sempre saputo (e intende continuare a farlo) rimanere pura, non traviarsi, come invece \u00e8 capitato a tutte le altre. Proprio per questo, in un primo tempo, sono riluttanti ad accogliere e a far sbarcare gli stranieri anche se successivamente non esiteranno ad aiutare l'intero equipaggio.\n\u00c8 una societ\u00e0 radicalmente diversa rispetto a quelle allora conosciute, tuttavia qualcosa le accomuna; ad esempio le lingue sono il greco, l'ebraico, il latino e lo spagnolo; la loro religione \u00e8 il Cristianesimo. Tutto ci\u00f2 che gli abitanti di Bensalem si vedono intorno lo attribuiscono a Dio. Gli scienziati, che reggono la citt\u00e0, cercano di trasformare, alterare, imitare, riprodurre la realt\u00e0 in quanto la conoscono secondo verit\u00e0: il mondo stesso \u00e8 a totale disposizione dell'uomo. Bensalem non \u00e8 una semplice citt\u00e0 ma un gigantesco laboratorio scientifico all'aria aperta il cui fine \u00e8 conoscere le cause e le forze interne alla natura ed estendere i confini del potere umano. Ivi si preparano medicinali, si riproducono i fenomeni atmosferici, si fabbricano artificialmente insetti, si desalinizza l'acqua salata, si prolunga la vita dell'uomo, si edificano torri altissime, si creano pozioni, si sperimentano su animali ogni tipo di veleni per provvedere alla salute dell'uomo.\nCaratteristiche:\nL'avallo delle deportazioni in Virginia.\nDopo la privatizzazione delle terre, come uomo politico concettualizz\u00f2 la scienza del terrore assecondando e sostenendo le deportazioni di massa dei diseredati e dei poveri nelle colonie americane della Virginia. Tra le altre cose \u00e8 necessario ricordare che nel 1619 il Consiglio Privato, di cui a quel tempo Bacone faceva parte, violando apertamente la legge inglese, e per assecondare la volont\u00e0 della Virginia Company, costrinse alla deportazione nelle colonie americane ben 165 bambini, provenienti dal Bridewell Palace. Di quei 165 bambini (di et\u00e0 compresa tra gli 8 e i 16 anni) nel 1625 a seguito dei maltrattamenti subiti nelle piantagioni ne rimasero in vita solo dodici. Le deportazioni continuarono coinvolgendo altri millecinquecento bambini nel 1627 e ulteriori quattrocento, di origine irlandese, nel 1653.\nInfluenze del pensiero baconiano.\nPer studiare le idee di Bacone, un gruppo di 12 scienziati inglesi fond\u00f2 la Societ\u00e0 Reale, divenuta in seguito l'accademia nazionale inglese delle scienze. Ispir\u00f2 profondamente il pensiero ed il lavoro di Hobbes e di Locke. Durante l'Illuminismo francese, l\"'Encyclop\u00e9die\" \u00e8 stata dedicata a Bacone; D'Alembert chiam\u00f2 Bacone \"il massimo, il pi\u00f9 universale e pi\u00f9 eloquente filosofo\". La Convenzione Nazionale pubblic\u00f2 le opere di Bacone a spese dello Stato.\nNel Puritanesimo.\nSebbene Bacone non fosse un puritano, fu accolto molto positivamente quanto dichiar\u00f2 nella prefazione del \"De interpretatione naturae\" del 1603:\nL'affermazione si schierava a favore di un progresso pratico delle scienze, opposto ad uno sterile scolasticismo. Il ripudio della scienza Scolastica trov\u00f2 un solido punto di incontro con i Puritani, che iniziarono a occuparsi dei frutti della terra al servizio di Dio. Tale processo di crescita sarebbe stato agevolato dal rifiuto meccanicistico dell'esistenza di un ordine divino della natura e quindi dalla possibile scelta di una metodologia descrittiva pi\u00f9 semplice, in quanto priva della necessit\u00e0 di coniugare fede e ragione.\nLa visione del progresso fu spinta ai massimi termini in \"Magnalia naturae\", opera che prefigur\u00f2 un futuro nel quale il progresso avrebbe donato al genere umano l'allungamento della vita, la restituzione di un certo grado di giovinezza, il ritardo della vecchiaia, la cura delle malattie reputate incurabili e la mitigazione del dolore\u00bb."}
{"id": "837620", "revid": "61051", "url": "https://it.wikipedia.org/wiki?curid=837620", "title": "PZL P.23", "text": ""}
{"id": "837621", "revid": "767487", "url": "https://it.wikipedia.org/wiki?curid=837621", "title": "Godzilla - Furia di mostri", "text": " \u00e8 un film del 1971 diretto da Yoshimitsu Banno.\nUndicesimo capitolo della serie cominciata con \"Godzilla\", vede alla regia Yoshimitsu Banno, che non aveva esperienze nel genere Kaiju Eiga, ed \u00e8 chiamato a rinverdire i fasti della saga, puntando sul messaggio di denuncia ecologica, contro l'inquinamento industriale. Banno adotta uno stile di regia psichedelico tipico di quegli anni.\n\u00c8 l'unico film in cui Godzilla vola, servendosi del suo alito radioattivo come propulsore.\nTrama.\nUn organismo alieno giunge sulla Terra portato da un meteorite.\nQuesto organismo si alimenta con le sostanze degli scarichi industriali, e visto che il Giappone \u00e8 ricco di industrie, rapidamente l'alieno (chiamato Hydrax) si evolve e diviene una tossica creatura anfibia simile ad una ameba che comincia a far strage di esseri umani mediante getti di acido capaci di corrodere una persona fino all'osso.\nTra i primi ad accorgersi del pericolo c'\u00e8 il dottor Yano - rimasto sfigurato da un incontro con la creatura durante un'immersione - e suo figlio Ken che \u00e8 convinto che Godzilla possa fermare Hydrax e salvare l'umanit\u00e0.\nMentre quest'ultimo acquista anche la capacit\u00e0 di volare (durante il volo rilascia gas tossici), gli umani invocano l'intervento di Godzilla.\nMa neppure lui sembra essere in grado di battere Hydrax.\nAlla fine il dottor Yano trova la soluzione: scoprendo che il mostro \u00e8 vulnerabile all'elettricit\u00e0, Yano fa caricare d'energia delle enormi parabole con l'alito atomico di Godzilla, in modo che indeboliscano Hydrax con scariche elettriche.\nFatto questo il mostro viene finalmente distrutto da Godzilla che, approvata la piena fiducia degli umani e del piccolo Ken, si ritira nei mari orientali.\nProduzione.\nDopo due anni di pausa la serie di Godzilla riprende senza Ishiro Honda e con la chiara voglia di inaugurare un nuovo corso: la continuity viene infatti quasi azzerata, scompare Minilla e abbiamo un Godzilla che d'ora in poi sar\u00e0 impegnato a contrastare sempre nuovi e caratteristici mostri. Il 1970 in fondo aveva dichiarato la fine dell'epoca d'oro del kaiju eiga, con la chiusura dello Studio System la Toho era stata divisa in piccole compagnie e la saga di Godzilla \u00e8 rimasta l'unica del genere a continuare. Il produttore Tomoyuki Tanaka fu colpito dall'installazione audiovisiva Birth of Japanese Island creata nell'Expo 70 da Yoshimitsu Banno, e allora il produttore decide di ingaggiarlo come regista. Yoshimitsu Banno decise poi, con l'approvazione di Tomoyuki Tanaka, di fare un film che denuncia l'inquinamento, essendo stato colpito dai libri scritti dalla biologa americana Rachel Carson. Durante le riprese Banno ebbe una grande libert\u00e0 nella regia perch\u00e9 Tomoyuki Tanaka era malato e stava all'ospedale, e per gli effetti speciali, dopo la scomparsa di Eiji Tsuburaya, fu chiamato Teruyoshi Nakano. Le riprese furono interrotte quando \nvenne un attacco di appendicite a Kengo Nakayama, l'interprete di Hedorah, che dovette essere operato quando aveva ancora il costume, per fortuna dopo che si sent\u00ec meglio le riprese cominciarono di nuovo.\nAccoglienza.\nIl film fu un buon incasso al botteghino, sia in Giappone che nel il resto del mondo, ma a Tomoyuki Tanaka non piacque il film e accus\u00f2 Banno di aver rovinato Godzilla, tanto che estromise il regista dai progetti futuri della serie e gli imped\u00ec di realizzare il seguito \"Godzilla vs Hedorah 2\" che avrebbe dovuto essere ambientato in Africa, e che Banno aveva gi\u00e0 scritto alla fine delle riprese del film. C'\u00e8 stata poi una separazione delle valutazioni sia dei fan che della critica: da un lato \u00e8 considerato uno dei peggiori film di Godzilla, da un altro \u00e8 considerato uno dei migliori.\nNel 1978 il film \u00e8 stato inserito nella lista dei 50 peggiori film di sempre nel libro \"The Fifty Worst Films of All Time\"."}
{"id": "837622", "revid": "4175", "url": "https://it.wikipedia.org/wiki?curid=837622", "title": "Carmine Saponetti", "text": "Carriera.\nFu primatista mondiale dei 100\u00a0km, 50\u00a0km, 60 miglia e 30 miglia su pista a Milano, al velodromo Vigorelli nel 1939. Fu insignito di medaglia d'oro al valore atletico."}
{"id": "837623", "revid": "155634", "url": "https://it.wikipedia.org/wiki?curid=837623", "title": "Football Club Internazionale Milano 1996-1997", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1996-1997.\nStagione.\nCon Hodgson ancora al timone della squadra, Roberto Carlos fu ceduto al Real Madrid per l'incompatibilit\u00e0 tattica con il britannico. Novit\u00e0 provenienti dal mercato \u2014 a fronte di un azionariato societario che registr\u00f2 l'inserimento della Pirelli \u2014 risultarono essere Pistone, Galante e Angloma per il pacchetto arretrato; Sforza e Winter composero la cerniera di centrocampo, col trequartista Djorkaeff in appoggio alle punte Kanu (il cui tesseramento fu ritardato da una patologia cardiaca) e Zamorano, quest'ultimo rivelatosi una valida alternativa ai confermati Branca e Ganz.\nAl nome del fantasista transalpino rimase invece legato il gol in acrobazia alla Roma del 5 gennaio 1997, prodezza che spinse l'arbitro Cesari a complimentarsi col giocatore. Pur mancando nel complesso di un'identit\u00e0 collettiva a favore delle singole individualit\u00e0, l'Inter \u2014 eliminata dal Napoli nelle semifinali di Coppa Italia \u2014 seppe proporsi quale terza forza del campionato dopo Juventus e Parma: frenata a domicilio dai torinesi \u2014 col risultato oggetto di protesta a causa di una rete che l'arbitro Collina annull\u00f2 a Ganz dopo le lamentele dei bianconeri di Lippi \u2014 la squadra cadde sul campo dei ducali, abbandonando la lotta-scudetto sul finire dell'inverno.\nMaggiori soddisfazioni regal\u00f2 un cammino in UEFA caratterizzato durante la prima fase dall'eliminazione di Guingamp, AK Grazer e Boavista: nei turni successivi fu quindi Ganz a risultare vitale, con l'abilit\u00e0 sottoporta del friulano che decise i confronti col belga Anderlecht e il francese Monaco. Opposta dunque al tedesco Schalke 04 per l'assegnazione del trofeo, la \"Beneamata\" si assicur\u00f2 nel frattempo il gradino pi\u00f9 basso del podio in ambito nazionale.\nIl primo atto della finalissima arrise ai teutonici per un gol di Wilmots, con le sorti pareggiate da Zamorano nel \"retour match\": nei supplementari, dopo l'espulsione di Fresi per somma di gialli e una traversa colpita da Ganz, Javier Zanetti e Hodgson furono protagonisti di un duro alterco originato dalla scelta del tecnico di sostituire l'argentino con Berti. Scongiurato uno scontro fisico tra l'allenatore e il \u00abnumero 4\u00bb, i nerazzurri mancarono la conquista della coppa ai rigori per le conclusioni fallite da Zamorano e Winter. Entrato in conflitto con la dirigenza, l'inglese rassegn\u00f2 le proprie dimissioni all'indomani della partita: il vice Castellini, subentrato \"pro tempore\", consegu\u00ec un'altra partecipazione alla UEFA con 59 punti in classifica.\nMaglie e sponsor.\nLo sponsor tecnico per la stagione 1996-1997 fu Umbro, mentre quello ufficiale era Pirelli.\nOrganigramma societario.\nArea direttiva\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 1\u00ba giugno 1997\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "837629", "revid": "1318658", "url": "https://it.wikipedia.org/wiki?curid=837629", "title": "Punto nave", "text": "Il punto nave o posizione geografica \u00e8 indicato dall'intersezione del meridiano e del parallelo passanti per detto punto e viene espresso mediante coordinate geografiche.\nLe coordinate di un punto nave sono composte dalla posizione lungo il meridiano terrestre (Longitudine) e dalla posizione lungo il parallelo terrestre (Latitudine).\nDescrizione.\nIl punto nave \u00e8 ottenuto dall'intersezione di almeno due \"luoghi di posizione\" (LOP) ma \u00e8 bene averne almeno tre per controllo reciproco delle misurazioni effettuate. Un luogo di posizione \u00e8 un insieme di punti nei quali si pu\u00f2 trovare la nave. Ad ogni LOP \u00e8 associata una striscia di posizione pi\u00f9 o meno ampia in base agli errori. \nDue LOP con le relative strisce ci danno un parallelogramma di posizione. L'incertezza del punto nave \u00e8 la semidiagonale maggiore (SDM) del parallelogramma, essa \u00e8 minima se l'angolo tra i due LOP \u00e8 di 90\u00b0.\nI luoghi di posizione.\nIn generale il luogo di posizione \u00e8 un insieme di punti che godono della stessa propriet\u00e0 rispetto ad uno o pi\u00f9 punti cospicui, e sono:\nPossono essere rette, iperboli, cerchi o superfici sferiche.\nLa semiretta di rilevamento \u00e8 costituita dai punti della superficie terrestre dai quali si misura un uguale rilevamento vero da un dato punto cospicuo sulla costa. Essa \u00e8 tracciata a partire dal punto rilevato inclinata rispetto al meridiano di un angolo uguale al rilevamento +/- 180\u00b0 (rilevamento opposto).\nIl cerchio di uguale distanza \u00e8 il luogo dei punti dai quali si misura la stessa distanza da un punto della costa. Se mediante il radar si determina la distanza da un punto cospicuo sulla costa, il cerchio che ha per centro il punto rilevato e raggio la distanza misurata \u00e8 il cerchio di uguale distanza. Tale distanza pu\u00f2 essere ottenuta inoltre con il telemetro o misurando un angolo verticale di un oggetto di nota elevazione.\nIl cerchio capace \u00e8 il luogo dei punti dai quali si misura lo stesso angolo orizzontale (azimut). Questo passer\u00e0 per i due punti e per la nave. Il cerchio capace \u00e8 esente da errore sistematico.\nL'allineamento \u00e8 un caso particolare di cerchio capace. Esso \u00e8 il luogo dei punti dai quali si vede l'oggetto lontano dietro a quello pi\u00f9 vicino. Esterno se l'angolo \u00e8 0\u00b0, interno se l'angolo \u00e8 180\u00b0. Il pi\u00f9 preciso \u00e8 l'allineamento esterno. Gli allineamenti sono tra i pi\u00f9 precisi luoghi di posizione.\nL'isobata (o linea batimetrica) \u00e8 una linea tracciata sulle carte nautiche presso le coste, che determina un luogo di punti nei quali si misura la stessa profondit\u00e0 a partire dal livello riferimento dello scandaglio (misurata sulla media delle basse maree sizigiali). La profondit\u00e0 si misura con l'ecoscandaglio, ma l'attendibilit\u00e0 di questo posizionamento va presa con cautela, in quanto dipende dalla conformazione del fondale.\nTrasporto dei luoghi di posizione.\nIl trasporto viene effettuato quando i due luoghi di posizione non sono stati rilevati simultaneamente e la nave ha navigato nell'intervallo, e quindi bisogna correggerli per renderli omogenei. Per effettuare il cosiddetto trasporto, occorre inizialmente posizionare i rilevamenti non simultanei. Dopodich\u00e9 si stabilisce il punto stimato sulla \"prora vera\" utilizzando la formula S = V x T (spazio = velocit\u00e0 x tempo). Successivamente si calcola il tempo che intercorre tra i 2 rilevamenti, lo si moltiplica per la velocit\u00e0 e, si trasporta sulla prora vera dal punto del primo rilevamento le miglia ottenute le quali dovranno stabilire il punto teorico del secondo rilevamento. Da tale posizione si porta la parallela del primo rilevamento. L'incrocio tra la parallela del primo rilevamento dal punto ricavato e il secondo rilevamento non trasportato, ci dar\u00e0 il punto nave effettivo.\nPer semirette di rilevamento ed allineamenti basta trasportare (o traslare) l'origine del LOP in modo parallelo alla rotta mantenuta per una distanza pari a quella percorsa nell'intervallo di tempo trascorso tra le due osservazioni. Per cerchi di uguale distanza e cerchio capace basta trasportare, allo stesso modo, il centro. Per le Isobate si trasportano i punti notevoli."}
{"id": "837633", "revid": "1820666", "url": "https://it.wikipedia.org/wiki?curid=837633", "title": "Friedrich Schelling", "text": "Il pensiero di Schelling, difficilmente definibile in un quadro unitario per la sua continua evoluzione, prosegue da quello di Kant e Fichte. La sua filosofia della natura, oscurata per parecchio tempo dall'ascesa di Hegel, \u00e8 stata recentemente riscoperta. Per l'importanza attribuita all'arte come punto di fusione tra natura e spirito, il suo Idealismo \u00e8 anche detto \"estetico\".\nBiografia.\nSchelling nacque a Leonberg, in Germania, da un colto sacerdote protestante. Ragazzo precoce, gli fu concesso di entrare a soli quindici anni nel \"T\u00fcbinger Stift\", il seminario di Tubinga, dove studi\u00f2 teologia assieme a Friedrich H\u00f6lderlin e Georg W. F. Hegel, coi quali si leg\u00f2 in amicizia. L'entusiasmo suscitato in lui dal rinnovamento culturale che sembrava innescato dal pensiero kantiano e dalla rivoluzione francese, lo spinse ad accogliere e assimilare rapidamente la filosofia di Fichte.\nNel 1796 si trasfer\u00ec come precettore a Lipsia, dove si occup\u00f2 di scienze naturali. Il successo delle sue prime opere gli fece ottenere nel 1798 una cattedra a Jena, dove frequent\u00f2 il circolo romantico legandosi ai maggiori esponenti del Romanticismo: Goethe, Novalis, Schiller, H\u00f6lderlin, i fratelli Wilhelm e Friedrich Schlegel, e Fichte, della cui cattedra divent\u00f2 ben presto il successore, dopo che quest'ultimo era stato costretto alle dimissioni. Sempre a Jena Schelling ritrov\u00f2 anche Hegel; insieme, i due collaborarono alla pubblicazione del \"Giornale critico della filosofia\". All'interno del circolo romantico Schelling conobbe Caroline Michaelis, sposata con Wilhelm August von Schlegel, ma da cui ella si separer\u00e0 per diventare sua moglie.\nCominciarono intanto a manifestarsi gravi dissapori e polemiche con Fichte, dovute pi\u00f9 che altro all'incapacit\u00e0 di ciascuno dei due di comprendere il punto di vista dell'altro.\nDopo aver ottenuto un'altra cattedra a W\u00fcrzburg, nel 1806 Schelling si trasfer\u00ec a Monaco, dove matur\u00f2 una svolta profonda nella sua filosofia, a cui contribuirono vari eventi: l'incontro con Baader, che gli fece conoscere il pensiero di B\u00f6hme, la morte di Carolina, gli attacchi alla sua filosofia da parte di Hegel, Jacobi e altri, ma anche esigenze interne al suo percorso filosofico. Dopo il 1809 si isol\u00f2 in un lungo silenzio, impegnandosi nella stesura di un'opera mai conclusa, \"Le et\u00e0 del mondo\". Nel 1812 spos\u00f2 Paulina Gotter, che gli rester\u00e0 sempre accanto e gli dar\u00e0 sei figli. Nel 1821 Schelling insegn\u00f2 a Erlangen e dal 1826 a Monaco, dove l'anno seguente terr\u00e0 le \"Lezioni monachesi sulla storia della filosofia moderna\". Nel 1841 venne chiamato alla cattedra di Berlino che era stata di Hegel. Qui, dove ebbe tra i suoi uditori anche Kierkegaard, svilupp\u00f2 l'ultima fase del suo pensiero, in aperta polemica contro l'idealismo hegeliano, riaffermando il primato dell'essere attraverso l'auto-negazione della ragione dialettica. Suscit\u00f2 grande attrazione, ma i suoi richiami caddero nel vuoto. Ritiratosi definitivamente dall'insegnamento, morir\u00e0 quasi dimenticato a Bad Ragaz, in Svizzera, il 20 agosto 1854.\nL'Idealismo estetico.\nSchelling si occup\u00f2 inizialmente soprattutto di Immanuel Kant e Johann Gottlieb Fichte.\nLa sua prima dissertazione \"L'io come principio della Filosofia\" (1795) era molto vicina alle idee di Fichte, anche se non le riprendeva completamente. Schelling mantiene infatti il motivo fichtiano del primato della filosofia pratica, come attivit\u00e0 articolata in tre momenti: espansione creativa e infinita dell'Io, produzione inconscia di un limite che vi si contrappone, presa di coscienza e superamento di una tale auto-limitazione tramite l'agire etico; Schelling le d\u00e0 per\u00f2 una diversa connotazione, nella quale anche il momento del non-Io viene valorizzato. Il momento, per\u00f2, assume una connotazione pi\u00f9 classicista, riprendendo temi greci del tempo e del logos. E' possibile ritrovare nei suoi testi del periodo citazioni di Socrate e Anassagora, e altri spunti di filosofia orientale. Non pi\u00f9 solo l'idealismo, ma anche il realismo viene dunque giustificato, nel tentativo di dare organicit\u00e0 e coerenza al kantismo su un piano ontologico. Influenzato da Spinoza, finisce cos\u00ec per conciliare il criticismo con il dogmatismo: questi due sistemi filosofici, che a prima vista sembrano inconciliabili, sono in realt\u00e0 convergenti, perch\u00e9 l'uno parte dal soggetto, l'altro dall'oggetto, mirando entrambi al loro punto di unione. Ma partendo ciascuno da un punto di vista unilaterale, rischiano di smarrire il principio ad esso complementare: soggetto e oggetto infatti sono una realt\u00e0 sola, visibile ora in un verso, ora nell'altro, ma comunque non scomponibile. Dialetticamente infatti un soggetto \u00e8 tale solo in rapporto a un oggetto, e viceversa.\nCompito della filosofia \u00e8 allora raggiungere l'Assoluto, inteso alla maniera di Plotino, Cusano e Bruno, come l'Uno nel quale gli opposti coincidono, e situato al di l\u00e0 del processo conoscitivo, cio\u00e8 di quella conoscenza puramente teoretica che in quanto tale comporta opposizione con l'oggetto reale della propria indagine ed \u00e8 perci\u00f2 limitata e \"finita\". L'Assoluto \u00e8 inconoscibile perch\u00e9 conoscere significa collegare, relazionare qualcosa con altro da s\u00e9; ma poich\u00e9 l'Assoluto ha gi\u00e0 tutto dentro, non ha un termine di riferimento esterno con cui possa relazionarsi; tuttavia va ammesso, con un'autocoscienza immediata che \u00e8 la fichtiana \"intuizione intellettuale\", perch\u00e9 altrimenti si rimane nella contrapposizione di soggetto e oggetto, che \u00e8 una contraddizione logica. La reciproca complementarit\u00e0 di questi due termini opposti, per\u00f2, si realizza come piena identit\u00e0 solo nell'azione pratica, mentre sul piano teorico si resta nel dualismo tra criticismo e dogmatismo, e il finito pu\u00f2 accedere all'infinito solo negando se stesso.\nIl motivo di questa antitesi tra identit\u00e0 e dualismo, teoria e pratica, finito e infinito, costituisce secondo Schelling il problema centrale di ogni filosofia. Per superarlo, come spiega nel \"Panorama della pi\u00f9 recente letteratura filosofica\", occorre postulare che l'assoluto non sia n\u00e9 infinito, n\u00e9 finito, bens\u00ec l'originaria unione dell'infinit\u00e0 e della finitezza: il soggetto infatti, cio\u00e8 lo Spirito infinito, \u00e8 pura attivit\u00e0 soggettiva, ma un'attivit\u00e0 \u00e8 tale solo in quanto produce un'azione, cio\u00e8 si fa oggetto. E a sua volta l'oggetto, che \u00e8 \"spinozianamente\" la natura, ha bisogno di un soggetto o una ragione che lo ponga. Cos\u00ec da un lato lo Spirito, conoscendo se stesso, risulta condizionato da se stesso, e perci\u00f2 si auto-limita, diventando finito; d'altra parte, nella sua attivit\u00e0 \u00e8 al tempo stesso incondizionato, non avendo nulla fuori di s\u00e9. Lo Spirito si riflette nella Natura che \u00e8 dunque spirito \u00abpietrificato\u00bb, irrigidito. La loro unione immediata \u00e8 il vero Assoluto, in quanto ha in s\u00e9 la soggettivit\u00e0 e l'oggettivit\u00e0, l'essere e il pensiero, il finito e l'infinito, spirito e materia, attivit\u00e0 e passivit\u00e0; esso \u00e8 l\"Indifferenza\" di Natura e Ragione.\nLa filosofia della Natura.\nSchelling muove quindi alla ricerca della struttura ontologica dell'Assoluto, che in Fichte restava invece irraggiungibile. L'attenzione viene rivolta allo spirito oggettivato, che \u00e8 \u00ablo specchio finito dell'infinito\u00bb: la natura. Tale oggettivazione \u00e8 pur sempre spirito, e quindi un assoluto che ha le stesse qualit\u00e0 dell'Io, per\u00f2 \u00e8 inconscio e in quanto oggettivato si rende indipendente. La scienza della natura deve dunque possedere in s\u00e9 il suo proprio principio (da osservare con le sue discipline quali chimica e fisica), si costituisce cio\u00e8 in scienza \"autonoma\" rescindendo la dipendenza dall'Io fichtiano. Ci\u00f2 comporta che la natura non pu\u00f2 essere un semplice meccanismo \"eter\u00f2nomo\" (soggetto a leggi esterne), ma va concepita come una vita retta interiormente da una profonda unit\u00e0: come un organismo vivente. Riprendendo un'antica immagine plotiniana, Schelling chiama \"anima del mondo\" (\"Weltseele\") la forza unitaria che muove la natura.\nPoich\u00e9 l'unit\u00e0 \u00e8 tale sempre solo in rapporto a un'opposizione, in quanto cio\u00e8 unifica un dualismo (quale era la dinamica io/non-io), ci\u00f2 deve valere anche per lo \"spirito inconscio\" o natura, nel quale \u00e8 presente cos\u00ec una polarit\u00e0, principio attestato anzitutto dal magnetismo e dall'elettricit\u00e0. Nella sua visione di totalit\u00e0 della natura, che era propria della filosofia rinascimentale, e Schelling recupera in particolare da Giordano Bruno (al quale dedicher\u00e0 uno scritto, \"Bruno\" del 1802), vi \u00e8 compreso anche l'uomo, che rappresenta il vertice, il punto di passaggio in cui lo spirito inconscio oggettivato prende coscienza di s\u00e9. Si tratta di una concezione della natura antitetica al meccanicismo determinista, perch\u00e9 in essa non sono le singole parti a formare e spiegare il tutto, ma, al contrario, \u00e8 a partire dall'autocoscienza intelligente che \u00e8 possibile comprendere i gradi inferiori, i quali sono solo aspetti o limitazioni dell'unico organismo universale: nella natura vi \u00e8 un'intenzionalit\u00e0, un evoluzionismo finalistico che la fa passare dagli organismi pi\u00f9 semplici a quelli pi\u00f9 complessi. La natura, dice Schelling, \u00e8 un'\u00abintelligenza sopita\u00bb, uno \u00abspirito in potenza\u00bb. Scrive ad esempio: \n Questa finalit\u00e0 della natura \u00e8 risaltata dall'introduzione del concetto di potenza, col quale Schelling designa i tre diversi momenti del rapporto di identit\u00e0 tra realt\u00e0 e idea: dal regno dell'inorganico, stadio della realt\u00e0, al quale appartengono le tre forze del magnetismo, dell'elettricit\u00e0 e del chimismo (che \u00e8 l'insieme dei legami e dei rapporti derivanti dalla chimica), la natura passa al secondo livello, quello della luce, considerato il momento dell'idealit\u00e0, in quanto nella luce essa in un certo senso prende coscienza di s\u00e9; la terza potenza, unificatrice delle prime due, \u00e8 il mondo organico, retto dalle tre forze della sensibilit\u00e0, eccitabilit\u00e0 e riproduzione, al vertice del quale, come si \u00e8 detto, c'\u00e8 l'uomo.\nI principi fondamentali che reggono la Natura possono essere cos\u00ec sintetizzati:\nIn questa prima fase del suo pensiero per\u00f2 Schelling rifiuta il principio della forza vitale intesa come origine sconosciuta e oscura delle forze organiche, poich\u00e9 vi vedeva un'affinit\u00e0 con l'inconoscibilit\u00e0 kantiana della cosa in s\u00e9.\nL'idealismo trascendentale.\nCome la natura si evolve verso il principio intelligente, cos\u00ec lo Spirito percorre il processo inverso, che si attua nella Storia: nel \"Sistema dell'idealismo trascendentale\" Schelling affronta cos\u00ec la \"filosofia della coscienza\", parallela alla filosofia della natura, ricostruendo le attivit\u00e0 dell'Io, al quale si accede soltanto con un'intuizione immediata e interna, poich\u00e9 esso non \u00e8 un semplice sapere oggettivabile dall'esterno, ma \u00e8 un sapere del sapere.\nLa prima epoca di sviluppo della Coscienza \u00e8 il momento dell'oggettivit\u00e0 nel quale l'oggetto viene appreso come estraneo al soggetto, perch\u00e9 in realt\u00e0 esso \u00e8 frutto di una produzione \"inconscia\", che la coscienza non riconosce ancora come tale.\nLa seconda epoca \u00e8 invece caratterizzata dal sentimento di s\u00e9: l'Io scopre come le sue categorie di pensiero siano i prodotti della sua stessa attivit\u00e0, prendendo consapevolezza della propria produzione inconscia. Nella terza epoca l'Io si innalza al di sopra della conoscenza, costituita dalla corrispondenza tra forme inconsce della natura e forme consce del pensiero, per manifestare la sua spontaneit\u00e0 pura. In quest'ultima fase l'Io pone se stesso ed \u00e8 essenzialmente volont\u00e0, non oggettivabile perch\u00e9 implica un superamento della stessa fase conoscitiva.\nNella Storia agisce e si attua questa volont\u00e0. Schelling vede la storia, come gi\u00e0 la natura, in un'ottica finalistica, come una progressiva realizzazione del Soggetto trascendentale nell'assoluto; (\"trascendentale\" \u00e8 un termine kantiano per indicare appunto l'attivit\u00e0 del soggetto nel suo rapportarsi all'oggetto, attivit\u00e0 che si produce nella coscienza critica del filosofare stesso). Ma la libert\u00e0 dell'Io qui pu\u00f2 apparire come arbitrio, perch\u00e9 la legge del dovere non \u00e8 come la necessit\u00e0 naturale: l'Io pu\u00f2 seguirla o non seguirla. E tuttavia la libert\u00e0 non \u00e8 qualcosa di irrazionale, ma piuttosto di sovra-razionale, poich\u00e9 essa si attua nella volont\u00e0 di scegliere la razionalit\u00e0 stessa dell'etica, divenendo condizione della sua realizzazione. Per cui la storia non \u00e8 un seguito sconnesso di azioni puramente arbitrarie: essa \u00e8 paragonata da Schelling a un dramma in cui Dio \u00e8 autore e l'uomo l'attore che collabora all'invenzione del proprio ruolo.\nNell'agire \"etico\" cos\u00ec la filosofia pratica da un lato si avvicina progressivamente e indefinitamente all'assoluto, ma come gi\u00e0 in Kant e Fichte, ha il limite di non poterlo realizzare compiutamente. Essa \u00e8 una \"dimostrazione\" mai conclusa dell'assoluto, che come tale resta quindi ancora (seppure in forme via via minori) oggetto di fede.\nA differenza di Fichte per\u00f2, Schelling, recuperando l'idea kantiana del bello di natura, riconosce nel momento estetico dell'arte il punto in cui lo scarto tra idea e realt\u00e0, spirito e natura, attivit\u00e0 conscia e inconscia, si annulla in maniera definitiva. Nell'arte agisce infatti quell'intuizione produttiva che la filosofia teoretica pu\u00f2 solo riconoscere, ma non realizzare. L'azione estetica \u00e8 paragonabile a una natura creatrice che obbedisce alle leggi che essa si d\u00e0. Il genio cio\u00e8 non opera in vista di un fine esterno, ma l'unico scopo del suo operare \u00e8 l'operare stesso; guidato da un'ispirazione profonda, che egli domina lasciandosene dominare, egli \u00e8 consapevole e inconsapevole nello stesso tempo. L'artista nella sua attivit\u00e0 creatrice realizza cos\u00ec l'unit\u00e0 di ideale e reale dopo che questi due, nella coscienza dell'uomo, sono stati separati. Per questo l'intelletto non pu\u00f2 mai esaurire la comprensione dell'opera d'arte: essa infatti \u00e8 un infinito, e non essendo finito non \u00e8 oggettivabile. Solo con l'intuizione artistica la filosofia raggiunge il suo scopo, perci\u00f2 l'arte \u00e8 per Schelling l'organo principe della filosofia.\nCon Schelling la teoria romantica dell'arte ha ricevuto cos\u00ec la sua pi\u00f9 profonda teorizzazione. Presentando l'arte come manifestazione dell'assoluto in cui cogliere l'indifferenza degli opposti, Schelling \u00e8 considerato il maggior esponente della corrente dell\"Idealismo Estetico\".\nLa filosofia dell'identit\u00e0 assoluta.\nA fronte delle obiezioni di Fichte, secondo cui dal punto di vista del soggetto e del filosofare critico non pu\u00f2 sussistere il supposto parallelismo tra il procedere della filosofia della natura e il procedere dell'idealismo trascendentale (poich\u00e9, se dall'autocoscienza \u00e8 possibile andare alla natura, il percorso che va dalla natura all'autocoscienza si comprende solo in quanto quest'ultima \u00e8 gi\u00e0 presupposta dalla stessa filosofia trascendentale), Schelling nell\"Esposizione del mio sistema di filosofia\" del 1801 chiarisce di volersi porre non dal punto di vista del soggetto trascendentale, ma dal punto di vista dell'assoluto, nel quale la soggettivit\u00e0 e l'oggettivit\u00e0 sono coessenziali e hanno pari dignit\u00e0 ontologica.\nOra egli vuole partire cos\u00ec dal loro punto di unit\u00e0 e identit\u00e0, nel quale la ragione non ha bisogno di uscire da se stessa e dalla propria visione unilaterale per attingere l'assoluto (com'era nella prospettiva limitata della coscienza critica trascendentale che doveva superarsi nella creazione artistica), ma si identifica immediatamente con l'assoluto stesso. Questa sua filosofia dell'identit\u00e0 vuole essere una \"filosofia assoluta\" perch\u00e9 \"identit\u00e0\" non significa sintesi e nemmeno indifferenziazione, ma necessaria relazione e unit\u00e0 degli opposti: l'idealit\u00e0 cio\u00e8 implica il reale e viceversa. Sono due poli dei quali l'uno \u00e8 la potenza dell'altro.\nCome spiega nel \"Bruno\", dove emergono chiare ascendenze neoplatoniche, all'assoluto sono essenziali due momenti: l'identit\u00e0 e la differenza, o in altre parole, unit\u00e0 e opposizione. L'assoluto va cio\u00e8 definito come l'identit\u00e0 di \"identit\u00e0 e differenza\". L'introduzione della differenza rende possibile la molteplicit\u00e0. L'esplicazione dell'assoluto nell'infinita molteplicit\u00e0 dell'universo \u00e8 necessaria proprio perch\u00e9 il momento della differenza \u00e8 essenziale come quello dell'identit\u00e0. Tale attivit\u00e0 si dualizza cos\u00ec in una polarit\u00e0 di forze opposte, una positiva e una negativa ( + / - ), ma quella positiva (attrazione) la configura come Una, quella negativa (repulsione) la configura come molteplice e polarizzata, tale per cui ogni polo \u00e8 a sua volta l'unione di un ' + ' e un ' - '. L'Uno si ritrova nei molti, e i molti sono infinite sfaccettature dell'Uno.\nNulla dunque si trova al di fuori dell'assoluto: esso \u00e8 l'Uno e il Tutto. La natura \u00e8 in Dio, e poich\u00e9 ogni realt\u00e0 \u00e8 rispecchiamento dell'assoluto, il mondo \u00e8 perfetto da sempre. Come mai per\u00f2 esso non ci appare affatto cos\u00ec, ma sottoposto alla temporalit\u00e0 e alla contingenza? Questo fatto viene spiegato da Schelling come la conseguenza di una conoscenza inadeguata e ancora allo stadio inconsapevole. Si tratta cio\u00e8 di una semplice apparenza. Per spiegare come questo punto di vista inadeguato, tipico dell'uomo, sia potuto sorgere, in \"Filosofia e religione\" del 1804 egli risale all'assoluto: l'assoluto oggettivandosi pone l'assoluto oggettivato. Quest'ultimo, essendo a sua volta un assoluto (non potendo l'infinito essere logicamente diviso), pu\u00f2 porsi in autonomia, ma cos\u00ec facendo perde il vincolo dell'unit\u00e0 fornito dall'assoluto originario e si disperde nella temporalit\u00e0 e nella contingenza. Schelling parla a questo proposito di caduta, introducendo nel sistema un momento di irrazionalit\u00e0: questa caduta secondo Schelling \u00e8 legata ad un atto di libert\u00e0 umana, non spiegabile razionalmente perch\u00e9 essendo libero non \u00e8 riconducibile a una necessit\u00e0 logica. Una simile lacerazione e dualit\u00e0 in potenza fornisce per\u00f2 una preziosa indicazione: l'universo schellinghiano non \u00e8 mai esaurito dalla sola razionalit\u00e0, il che lo colloca in prospettiva in un superamento dell'idealismo assoluto che trover\u00e0 invece in Hegel il maggiore e definitivo interprete.\nLa \"filosofia dell'identit\u00e0 assoluta\" intendeva tuttavia proporsi in quegli anni come un'interpretazione estremamente statica dell'universo, cosa che venne alquanto contestata dall'amico Hegel: questi rimproverava a Schelling di aver in sostanza annullato la storicit\u00e0 e la molteplicit\u00e0 del divenire, annacquandone le diversit\u00e0 e le particolarit\u00e0 nell'unit\u00e0 indifferenziata dell'Assoluto, riducendo tutto a spirito; \u00e8 rimasta celebre la definizione dell'idealismo estetico da parte di Hegel, che lo paragon\u00f2 a \u00abuna notte in cui tutte le vacche sono nere\u00bb.\nIl secondo Schelling.\nAssistendo al trionfo di Hegel, che aveva creduto di risolvere l'intera realt\u00e0 e le sue contraddizioni nella Ragione assoluta, Schelling svilupper\u00e0 in una fase pi\u00f9 matura della sua vita una nuova filosofia, nello sforzo di confutare e superare il pensiero di Hegel e rispondere alle critiche mossegli dal suo ormai ex-amico. Egli reinterpreter\u00e0 cos\u00ec l'idealismo tedesco non pi\u00f9 nell'ottica hegeliana dell'immanentismo logico, ma riaffermando i valori della libert\u00e0 e della trascendenza. Come gi\u00e0 era successo al suo predecessore Fichte, egli si attester\u00e0 inoltre su posizioni sempre pi\u00f9 vicine al Cristianesimo.\nL'inizio della seconda fase del pensiero di Schelling \u00e8 generalmente situato nel 1809, quando vengono pubblicate le sue \"Ricerche filosofiche sull'essenza della libert\u00e0 umana\". Riprendendo alcuni temi gi\u00e0 elaborati dai mistici tedeschi, e in particolare da Jakob B\u00f6hme, Schelling ripercorre il problema gi\u00e0 affrontato in precedenza di come far derivare la molteplicit\u00e0 dall'Uno indifferenziato. Per giustificare la presenza della diversit\u00e0 e della storicit\u00e0, senza ridurle a semplici inganni e apparenze (che era l'accusa mossagli da Hegel), e per evitare al contempo la caduta in un dualismo insanabile in cui l'unit\u00e0 indistinta di Dio risulti contrapposta alla dispersione e mutevolezza del mondo, secondo Schelling occorrer\u00e0 ammettere che la storia e il divenire abbiano in Dio stesso il loro fondamento.\nCi\u00f2 \u00e8 possibile solo se Dio viene inteso non come un essere statico, ma come un Dio vivo ed esistente, che accolga in s\u00e9 la storia e la vita, tale per cui Egli non soltanto \"\u00e8\", ma diviene. Rifacendosi al precedente bipolarismo spirito/natura, Schelling afferma che la Natura rappresenta l'aspetto oscuro e inconscio di Dio, un abisso profondo a partire dal quale per\u00f2 Dio emerge, rivelando se stesso come Persona e facendo trionfare la luce sull'oscurit\u00e0. Le tenebre di per s\u00e9 non sono un principio del male, ma piuttosto il fondamento attraverso il quale Dio si attua come \"causa sui\", cio\u00e8 causa di s\u00e9. \u00c8 tuttavia in questo fondo oscuro che risiede la possibilit\u00e0 del male, che dunque non \u00e8 un semplice non-essere, ma una potenzialit\u00e0, che richiede di essere sconfitta.\nDio, scegliendo il bene, ha testimoniato la vittoria sulla morte, riconciliando e riunificando in s\u00e9 la natura e lo Spirito, il fondamento e l'esistenza, in maniera definitiva; l'uomo invece, che \u00e8 un Dio in divenire, dove tutto \u00e8 ancora provvisorio, pu\u00f2 decidere di separare i due princ\u00ecpi opposti, lacerandone l'unit\u00e0. Il male \u00e8 dunque il risultato della libera volont\u00e0 dell'uomo che ha scelto la strada della ribellione, mettendo in atto quella scissione che in Dio era presente in forma latente, seppure come possibilit\u00e0 gi\u00e0 vinta. A causa dell'intrinseca irrazionalit\u00e0 del male, la sola ragione non \u00e8 sufficiente per sconfiggerlo, ma \u00e8 necessaria anche la fede. L'uomo, che \u00e8 fatto a immagine di Dio, \u00e8 un essere spirituale nel quale si mostra il Creatore, ma \u00e8 un Dio caduto che all'unione ha preferito la via della discordia e della molteplicit\u00e0. Il tentativo dell'uomo di ricucire la separazione tra il fondo oscuro della Natura e la luce della Ragione, \u00e8 indice per\u00f2 non solo della sua natura peccaminosa, ma anche di quella divina. Nella caduta Schelling vede gi\u00e0 implicita la redenzione.\nIn questo modo Schelling ha ottenuto tre risultati:\nQuesto non vuol dire che la filosofia non debba cercare in tutti i modi di penetrare il significato dell'irrazionale, compito che Schelling perseguir\u00e0 fino alla fine.\nLa filosofia positiva come filosofia dell'esistenza.\nL'ultimo periodo della filosofia schellinghiana, che giunse dopo un lungo periodo di silenzio, \u00e8 denominato \"filosofia positiva\"; questa venne elaborata in due momenti successivi: dapprima con la \"Filosofia della mitologia\", e quindi con la \"Filosofia della Rivelazione\".\nSecondo Schelling, se la mitologia viene colta nel suo lato essenziale e non giudicata a prima vista come un insieme di credenze antiche e superate, essa riesce a svelare i segni e le forme in cui si articola la storia umana. Mentre il pensiero logico rimane incapace di afferrare la particolarit\u00e0 e la concretezza della realt\u00e0 in divenire, quello mitologico ne consente una conoscenza pi\u00f9 appropriata. Il mito infatti \u00e8 \"tautegorico\", non allegorico, nel senso che non va spiegato sulla base di presunte verit\u00e0 ad esso pregresse, ma esprime solo se stesso come un nodo particolare di sviluppo del lungo e significativo cammino della coscienza umana.\nMentre per\u00f2 la mitologia non va oltre una concezione puramente naturalistica di Dio, la filosofia della Rivelazione, resa possibile dall'annuncio cristiano, riesce ad innalzarsi a una conoscenza di tipo soprannaturale. Per Schelling l'essenza del cristianesimo \u00e8 data dalla sua natura intimamente storica, che si esprime in particolare nell'Incarnazione del Cristo. In ci\u00f2 sta l'immenso valore della religione cristiana, il cui contenuto fondamentale non dev'essere ridotto, come voleva Hegel, a un insieme di precetti morali dettati dalla ragione, delle quali la vicenda umana di Ges\u00f9 rappresenterebbe solo l'involucro esteriore: \u00abIl contenuto fondamentale del Cristianesimo \u00e8 appunto Cristo stesso, non ci\u00f2 che Egli ha detto, ma ci\u00f2 che Egli \u00e8, ci\u00f2 che Egli ha fatto. Il Cristianesimo non \u00e8 immediatamente una dottrina, esso \u00e8 una realt\u00e0\u00bb.\nUna filosofia razionalistica come quella hegeliana avrebbe dovuto limitarsi a studiare l\"essenza\" della realt\u00e0 da un punto di vista logico-formale, senza pretendere di stabilirne l\"esistenza\", ossia il contenuto storico e sostanziale. Hegel invece ha avuto la presunzione di costruire un sistema sia razionale che storico. Ma questa \u00e8 per Schelling una mistificazione: Hegel non ha operato nessuna conciliazione tra Ragione e Realt\u00e0, ha soltanto messo la ragione al posto del reale, non avendo voluto distinguere tra filosofia positiva e filosofia negativa, confondendole.\nLa filosofia negativa pu\u00f2 stabilire soltanto le condizioni negative o necessarie (ma non sufficienti) perch\u00e9 qualcosa esista. Essa coglie il dato empirico su un piano concettuale, racchiudendolo in un sistema, senza potere in nessun modo farlo venire all'essere, dal momento che l'esistenza nasce da una volont\u00e0 libera e irriducibile alla mera necessit\u00e0 razionale. Alla filosofia negativa \u00e8 quindi affidato un compito importante, in vista per\u00f2 di qualcos'altro: essa cio\u00e8 deve essere integrata da una filosofia positiva, dove anche gli eventi e la storia trovino una loro ragion d'essere.\nLa filosofia positiva rappresenta cos\u00ec l'aspetto complementare a quello puramente logico-negativo della filosofia. Essa si rende conto che il suo \"pensare\" \u00e8 reso possibile da un \"Essere\" sovra-razionale da cui procede, ma poich\u00e9 la ragione non lo pu\u00f2 dedurre da s\u00e9 in termini logici, ha per questo bisogno di una rivelazione da parte di Dio stesso. Per accoglierla la ragione deve sapersi aprire, con l'estasi, a un sapere trascendente posto fuori di s\u00e9, che diventa condizione del dato empirico e dell'esistenza. Si tratta di un sapere \"positivo\" perch\u00e9 rivelato direttamente da Dio e non per via negativa o indiretta. Gli autori a cui Schelling intende chiaramente rifarsi in quest'ultima fase del suo pensiero sono ancora una volta Plotino e i mistici neoplatonici.\nL'eredit\u00e0.\nPer quasi tutto l'Ottocento Schelling venne interpretato alla luce di Hegel, come un momento determinante dello sviluppo dell'Idealismo che trovi il suo compimento nel pensiero hegeliano. Tale linea interpretativa tendeva a offuscarne le enormi differenze, e in particolare la sua seconda filosofia, che ebbe influenze profonde, anche se spesso sotterranee, nelle correnti anti-positiviste e anti-marxiste della seconda met\u00e0 dell'Ottocento (parallelamente a Schopenhauer che da lui trasse spunto).\nL'interesse che Schelling aveva suscitato con l'enunciazione della filosofia positiva era stato peraltro vivissimo; ad ascoltarla convenirono tra gli altri Engels, Bakunin, e Kierkegaard, il quale ne recep\u00ec il richiamo all'esistenza, che per lui tuttavia sembrava non tradursi mai concretamente nella scoperta della singolarit\u00e0 dell'uomo. Influssi pi\u00f9 o meno sotterranei sono rintracciabili anche nell'antroposofia di Steiner e nel sofianismo di Bulgakov, nonch\u00e9 nelle correnti estetiche decadentiste e nell'irrazionalismo di Nietzsche, sebbene Schelling non volesse fare dell'assoluto e dell'esistenza un fatto soltanto irrazionale e del tutto incomprensibile. Non si pu\u00f2 trascurare neppure il rilievo dato da Schelling alla nozione di inconscio, contribuendo alla formazione del contesto culturale in cui sarebbe sorta la psicanalisi, e in particolare quella di Carl Gustav Jung. Dell'idealismo schellinghiano si nutr\u00ec inoltre il pensiero francese fino a permeare soprattutto la filosofia di Bergson.\nLa sua filosofia della natura e il concetto di \"persona\" sviluppato nell'ultimo periodo ebbe poi un influsso decisivo sull'antropologia filosofica di Max Scheler, e sull'ermeneutica di Luigi Pareyson. A Schelling si ispir\u00f2 anche la filosofia esistenzialistica di Heidegger, Jaspers e Marcel. Sul piano teologico l'importanza di Schelling sta nell'aver recuperato la Rivelazione nella sua positivit\u00e0 e storicit\u00e0. La recente riscoperta dell'ultimo Schelling, infine, \u00e8 stata conseguenza dello sforzo di superamento del pensiero di Hegel e di un'interpretazione dell'idealismo tedesco non pi\u00f9 nell'ottica hegeliana."}
{"id": "837635", "revid": "120862362", "url": "https://it.wikipedia.org/wiki?curid=837635", "title": "Piazza del Tiratoio", "text": "Piazza del Tiratoio \u00e8 una piazza della zona di Oltrarno di Firenze, nella zona di San Frediano.\nLa piazza prende il nome da un tiratoio dell'Arte della lana, uno di quegli stabilimenti cio\u00e8, un tempo molto diffusi in tutta Firenze, dove veniva lavorata la lana.\nIn particolare verso la fine del XVII secolo il Granduca Cosimo III de' Medici prese la decisione di concentrare i tiratoi nella zona d'Oltrarno, epoca nella quale fu costruito anche il nuovo tiratoio nei pressi della piazza, che era una caratteristica costruzione in pietra con un ballatoio in alto dove veniva stesa la lana ad asciugare.\nNella stessa epoca sempre Cosimo III fece costruire a pochi passi anche il Granaio dell'Abbondanza.\nNel 1874 l'edificio fu quasi completamente distrutto da un incendio, e venne ricostruito nelle forme che ancora si vedono sulla piazza, anche se non riprese la sua funzione originaria.\nIn questa piazza ebbe il suo studio, per un certo periodo, lo scultore Lorenzo Bartolini.\nCuriosit\u00e0.\nDa Piazza del Tiratoio si gode un'ottima vista della cupola di San Frediano in Cestello; l'ex tiratoio si trova sulla sinistra della foto"}
{"id": "837636", "revid": "1649933", "url": "https://it.wikipedia.org/wiki?curid=837636", "title": "Huangshi", "text": "Huangshi (cinese semplificato: \u9ec4\u77f3; pinyin: Hu\u00e1ngsh\u00ed) \u00e8 una citt\u00e0-prefettura (\u5730\u7ea7\u5e02 \"dijishi\") della Cina nella provincia dello Hubei.\nGeografia fisica.\nTerritorio.\nHuangshi \u00e8 situata nella parte Sud-Est della provincia, lungo la riva Sud dello Fiume Azzurro. Si trova all'est di Wuhan ed a Sud confina con il Jiangxi. Ha una superficie di 4.631\u00a0km\u00b2. Il territorio \u00e8 soprattutto formato da piccole montagne e colline. La montagna pi\u00f9 alta \u00e8 la montagna delle 7 Vette, con un'altezza di 860 m s.l.m. \nClima.\nLa temperatura media annua \u00e8 di 17\u00a0\u00b0C.\nGeografia antropica.\nSuddivisioni amministrative.\nHuangshi ha 4 distretti, 1 \"zona economica speciale\", 1 contea, e 1 citt\u00e0.\nSociet\u00e0.\nEvoluzione demografica.\nHuangshi ha una popolazione di oltre 2,53 milioni di persone.\nEtnie e minoranze straniere.\nGli abitanti sono in maggioranza di etnia Han (99 %).\nEconomia.\nTurismo.\nLe attrazioni naturali di Huangshi consistono in laghi e montagne."}
{"id": "837638", "revid": "36426", "url": "https://it.wikipedia.org/wiki?curid=837638", "title": "San Frediano in Cestello", "text": ""}
{"id": "837639", "revid": "327094", "url": "https://it.wikipedia.org/wiki?curid=837639", "title": "Neil Diamond", "text": "Biografia.\nCalda e possente voce, dotato di carisma scenico, fra gli anni sessanta e ottanta ha avuto grande seguito e un corrispondente successo di vendite, non disgiunto dall'apprezzamento artistico, testimoniato da diverse celebri cover dei suoi brani pi\u00f9 famosi. Ha raggiunto la vetta delle classifiche pop diverse volte. Nel 1984 \u00e8 stato incluso nella Songwriters Hall of Fame.Tra le sue canzoni pi\u00f9 popolari: \"I'm a Believer\" e \"A Little Bit Me, a Little Bit You\" (scritte per The Monkees), \"Solitary Man\", \"I am I said\", \"Cracklin' Rosie\" che nel 1970 arriva prima nella Billboard Hot 100 e in Norvegia per cinque settimane, seconda in Australia, terza nel Regno Unito, sesta in Austria e Olanda e settima in Germania, \"Song Sung Blue\" che arriva prima nella Billboard Hot 100 e in Svizzera, seconda in Norvegia, terza in Olanda e sesta in Germania, \"Sweet Caroline\", \"Soolaimon\", \"Holly Holy\", \"Cherry, Cherry\", \"Thank the Lord for the Night Time\", \"Beautiful noise\", \"I Got the Feelin'\", \"Canta libre\", \"Red Red Wine\" (portata al successo anche dagli UB40), \"You Don't Bring Me Flowers\" (con Barbra Streisand), \"And the Grass Won't Pay No Mind\" (reinterpretata, tra gli altri, da Elvis Presley), \"Desir\u00e9e\", \"Love on the Rocks\", \"Heartlight\". In Italia ha avuto un successo notevole anche con il dolce e melodico brano \"September Morn\" (la cui musica \u00e8 stata peraltro composta da Gilbert B\u00e9caud), pubblicato all'interno dell'omonimo album nel dicembre 1979 sotto etichetta Columbia Records.Ha composto la colonna sonora per il film \"Il gabbiano Jonathan Livingston\" (\"Jonathan Livingston Seagull\") del 1975, colonna sonora che ha ottenuto successo e incassi assai maggiori del film medesimo: molto poetico il brano \"Be\" che accompagna la pellicola . Nel 1994 ha duettato con Frank Sinatra in \"The House I Live In\", nell'album \"Duets II\". Nel 2011 \u00e8 stato inserito nella Rock and Roll Hall of Fame. Il 23 gennaio 2018 ha annunciato il ritiro dal tour per il 50\u00ba anno di carriera, cancellando le date di Australia e Nuova Zelanda a causa della malattia di Parkinson.\nCarriera cinematografica.\nNel 1980 ha ottenuto il primo riconoscimento dei premi Razzie Awards quale peggiore attore dell'anno per la sua interpretazione in \"Il cantante di Jazz\" (\"The Jazz Singer\"). Anche in questo caso il successo della colonna sonora \u00e8 per\u00f2 risultato enorme (dalla Enciclopedia del Rock del Gruppo Editoriale L'Espresso 2006). Nel 2001 \u00e8 apparso nel ruolo di se stesso nel film \"Assatanata\" (\"Saving Silverman\") e nel 2006 nel film \"Al passo con gli Stein\" (\"Keeping Up with the Steins\")."}
{"id": "837640", "revid": "109168511", "url": "https://it.wikipedia.org/wiki?curid=837640", "title": "Ritratto dell'infanta Margherita in azzurro", "text": "L'infanta Margherita in azzurro \u00e8 un dipinto a olio su tela di 127x107 cm realizzato nel 1659 dal pittore Diego Vel\u00e1zquez.\nDescrizione.\nConservato nel Kunsthistorisches Museum di Vienna, il dipinto ritrae l'infanta Margherita Teresa di Spagna (1651-1673) all'et\u00e0 di otto anni.\nSi tratta di uno dei molteplici ritratti dell'infanta, che venivano inviati a Vienna per mostrarne la maturazione, di anno in anno, allo zio Leopoldo I d'Asburgo, a cui era stata promessa in sposa.\nIl quadro ritrae, su uno sfondo appena abbozzato, l'infanta Margherita in un ampio abito azzurro cupo decorato in oro, la cui luminosit\u00e0 cangiante viene resa tramite brevi pennellate di colore puro."}
{"id": "837641", "revid": "767487", "url": "https://it.wikipedia.org/wiki?curid=837641", "title": "La tua bocca brucia", "text": "La tua bocca brucia (\"Don't Bother to Knock\") \u00e8 un film del 1952 diretto da Roy Ward Baker.\n\u00c8 l'esordio di Anne Bancroft.\nTrama.\nUn pilota di linea, Jed, viene abbandonato dalla fidanzata, la cantante Lyn, la quale lo accusa di essere poco sensibile e cinico. Il giovane rimane scosso per l'accaduto e decide di abbandonare la citt\u00e0. Dalla stanza di albergo nella quale alloggia intravede nell'appartamento di fronte un'avvenente baby sitter che desta la sua curiosit\u00e0. Decide di telefonarle e di andarle a fare visita nella sua camera. Una volta conosciuta, Jed scopre che Nell \u00e8 la baby-sitter della piccola Bunny, anche lei ospite dell'hotel insieme ai suoi genitori. Nell \u00e8 molto attratta da Jed, che le ricorda il fidanzato morto in un incidente. Ben presto, per\u00f2, Nell inizia ad avere dei comportamenti bizzarri e Jed viene a conoscere la verit\u00e0 sul conto di lei: la ragazza, nipote di un impiegato dell'albergo, Eddie, \u00e8 stata da poco dimessa da un ospedale psichiatrico e suo zio le ha trovato quell'impiego temporaneo. Un tempestivo intervento di Jed eviter\u00e0 una tragedia, e il dramma umano di cui \u00e8 testimone far\u00e0 svanire la sua apparente insensibilit\u00e0.\nProduzione.\nIl film si basa su un romanzo di Charlotte Armstrong e per la sceneggiatura si avvalsero di Daniel Taradash. Nel romanzo il cognome del personaggio della Monroe era 'Munro' ma venne modificato appena l'attrice entr\u00f2 nel cast. Nel 1949 era stato indicato il nome di Dorothy McGuire per il ruolo della protagonista femminile e, in quanto alla regia, si era ventilato di affidarla a Jules Dassin.\nProdotto dalla Twentieth Century Fox Film Corporation e le riprese vennero effettuate nei loro studios (al 10201 di Pico Boulevard, a Century City, Los Angeles).\nFu il primo film americano diretto dal britannico Roy Ward Baker, accreditato come Roy Baker; fu anche la pellicola di debutto di Anne Bancroft, all'epoca ventunenne.\nDistribuzione.\nData di uscita.\nIl film venne distribuito in varie nazioni, fra cui:\nCritica.\nLa pellicola viene girata quasi in un unico ambiente. Il film vorrebbe apparire serio senza riuscirvi, anche se la tensione viene mantenuta per tutto il tempo. La Monroe interpreta una parte che le ricorda la sua vita, con un'infanzia difficile, anche per questo ne venne elogiata la recitazione.\nEdizione italiana.\nIl film, ottenuto il visto di censura n\u00b013286 del 27 gennaio 1953, venne distribuito nelle sale cinematografiche italiane il 5 febbraio di quello stesso anno.\nDoppiaggio.\nNella versione italiana Anne Bancroft \u00e8 doppiata da Tina Lattanzi, nonostante quest'ultima avesse 34 anni in pi\u00f9 dell'attrice americana."}
{"id": "837643", "revid": "842111", "url": "https://it.wikipedia.org/wiki?curid=837643", "title": "Bonifacio II di Monferrato", "text": ""}
